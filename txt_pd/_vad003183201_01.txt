



Vaderlandsche Letteroefeningen 
Jaargang 1832


GEBRUIKT EXEMPLAAR
exemplaar universiteitsbibliotheek Leiden, signatuur: V 309

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1832.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
  In deel 1 van deze jaargang komen in het origineel symbolen voor boven letters die wij in de digitale versie niet kunnen weergeven. Zo hebben wij 
{== afbeelding 	==} {>>afbeelding<<}
    
 vervangen door ā, 
{== afbeelding 	==} {>>afbeelding<<}
    
 door ĕ en 
{== afbeelding 	==} {>>afbeelding<<}
    
 door ó.
    Deel 1, p. 228: tussen vierkante haken is de kop ‘Ingezonden’ toegevoegd.
    Deel 2, p. 93, 294, 295, 296, 297, 298, 301, 302, 328, 385, 390, 392, 396, 398, 399, 400, 486: op deze pagina's staat een omgekeerde † als nootteken. Dit teken kan in deze digitale versie niet worden weergegeven en is daarom vervangen door ‡.
    Deel 2, p. 94: de eindnoten op deze pagina zijn opgenomen in de lopende tekst en niet als tekst op de betreffende pagina.
    Deel 2, p. 189: tussen vierkante haken is de kop ‘Ingezonden’ toegevoegd.
    Deel 2, p. 336: de beginletters van het acrostichon ‘WILLEM DE EERSTE’ staan in het origineel op zijn kant. Aangezien dat in deze digitale versie technisch niet mogelijk is, is deze opmaak hier achterwege gelaten.
    
    Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.
    
    [deel 1, pagina I]    
    BOEKBESCHOUWING,
    
    VOOR
    
    1832.
    
    [deel 1, pagina III]
    
{== afbeelding 	==} {>>afbeelding<<}
    

    VADERLANDSCHE
    LETTEROEFENINGEN,
    OF
    TIJDSCHRIFT
    VAN
    KUNSTEN EN WETENSCHAPPEN,
    WAARIN DE
    BOEKEN en SCHRIFTEN,
    DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
    BENEVENS
    MENGELWERK,
    tot Fraaije Letteren, Kunsten en Wetenschappen, betrekkelijk.
    EERSTE STUK.
    VOOR
    1832.
    BOEKBESCHOUWING.
    Te AMSTERDAM, bij G.S. LEENEMAN van der KROE
    en
    J W. IJNTEMA.
    1832.
    
    [deel 1, pagina 731]
    REGISTER
    van de 
    BOEKBESCHOUWING.

A.

Aanbevelenswaardige Werkjes voor de Jeugd.	47
Accum, (F.) Chemische Proeven en Waarnemingen. Dordr. bij Blussé en van Braam.	379
Album van Romans en Verhalen. Iste en IIde D. 's Hag. bij G. Vervloet.	643
Almanak. (Nederlandsche Muzen-) 1832. 's Hag. bij J. Immerzeel, Jr.	43
- voor het Schoone en Goede. 1832. Amst. bij G.J.A. Beijerinck.	43
- (Nederlandsche Volks-). 1832. Amst. bij H. Frijlink.	43
- voor de Jeugd. 1832. Amst. bij G.J.A. Beijerinck.	43
- (Groninger Studenten-). 1832. Gron. bij W. van Boekeren.	135
- der Akademie van Groningen. 1832. Gron. bij J. Oomkens.	135
- (Studenten-). 1832. Leyd. bij L. Herdingh en Zoon.	135
- (Amsterdamsche Studenten-). 1832. Amst. bij R. Croese.	135
- ter bevordering van Kennis en goeden Smaak. 1832. Gron. bij J. Oomkens.	135
- (Landhuishoudkundige). 1832. Gron. bij J. Oomkens.	135
- voor Hollandsche Blijgeestigen. 1832. Amst. bij Brest van Kempen.	135
- voor Blijgeestigen. 1832. Amst. bij de Gebr. Diederichs.	135
Augusti, (J.C.W.) Proeve eener Inleiding enz. Gron. bij W. Zuidema.	241

B.

Bakker, (J.A.) Proeven in het vak van Geschiedenis, enz. Rott. bij Arbon en Krap.	430

    
    [deel 1, pagina 732]

Beausar, (A.T.) De Brief van Paulus aan de Romeinen. Dordr. bij Blussé en van Braam.	476
Bedenkingen, over de Nederlandsche Financiën. Amst. bij J. van der Hey en Zoon.	116
- (Vrijmoedige) ten aanzien der Schutterijen. Amst. bij de Gebr. Diederichs.	167
- over het Crediet. Amst. bij J. Guykens.	342
-	384
Beek, (A. van) De Aarde beschouwd, enz. Utr. bij van Paddenburg en Comp.	554
Beer, (J.B. de) Gezondheidsregelen. Bred. bij Broese en Comp.	480
Belgique (La) et l'Europe, etc. Amst. chez les Héritiers H Gartman.	718
Bennet (R.G.) en J. van Wijk, Rz. Nederlandsche Zeereizen. Iste tot IIIde D. Dordr. bij J. de Vos en Comp.	253
Bergh, (L.P.C. van den) Bespiegeling over onze Taal. Leyd. bij D. du Mortier en Zoon.	548
-	587
Bergsma, (C.A.) Aanmoediging enz. wegens de witte Moerbeziëboomen. Utr. bij van Paddenburg en Comp.	571
Bertram, (J.T.) Kleine Bijdragen. II Deelen. Amst. bij J. Aarinksen.	192
Beschrijving van het Museum anatomico-physiologicum van P. de Riemer. Rott. bij de Wed. J. Allart.	198
Bewijsgronden, enz. (Hoogstbelangrijke) Amst. bij L. van der Vinne.	639
Bilderdijk, (W.) Beginsels der Woordvorsching. Leeuw. bij G.T.N. Suringar.	117
- Nieuwe Vermaking. Rott. bij A.F.H. Smit.	125
- Redevoeringen van Chrysostomus. Bred. bij F.P. Sterk.	513
- Spieghel's Hartspiegel. Amst. bij ten Brink en de Vries.	685
- Het Nicotiaansche Kruid, enz. Rott. bij A.F.H. Smit.	690
Boeles, (P.) Leiddraad bij het Godsd. Onderwijs. Koev. bij D.H. van der Scheer.	639
Bok, (C.) De twee Vrienden. Amst. bij J.C. van Kesteren.	696
Boogaerts, (A.) Een woord over het Glaubens-Schild van L. Sackreuter. Amst. bij F.E. Wijmans.	289
Borski, (G. van Wieringen) Blik op den Toestand des Vaderlands. Zierikz. bij J. van de Velde Olivier.	167

    
    [deel 1, pagina 733]

Borski, (G. van Wieringen) Sallustii Crispi Bellum Catilinarium. Gron. bij W. van Boekeren.	120
Bosch, (L.E.) Verzameling van Stukken, enz. Utr. bij N. van der Monde.	496
Bosscha, (J) Neêrlands Heldendaden te Land. Iste en IIde Aflev. Leeuw. bij G.T.N. Suringar.	634
Boulogne, (De) Leerredenen. Iste Tweetal. Leyd. bij C.G. Menzel.	520
Breet, (J. de) Holland. Amst. bij W. Willems.	91
Breggen, Cz. (F. van der) Bijdragen tot de kennis der Cholera. IIde St. Amst. bij de Gebr. Diederichs.	243
Brieven van een' tachtigjarigen Grijsaard. Zaltb. bij J. Noman en -Zoon.	460
- (Onuitgegeven) van J.C.J. van Speyk. Amst. bij Schalekamp en van de Grampel.	482
Broek, (L. van den) Jezus, Poezij. Rott. bij A.F.H. Smit.	73
- November 1813 herdacht. Rott. bij A.F.H. Smit.	224
Broussais, Twee Geneeskundige Lessen. Bred. bij F.P. Sterk.	670
Brouwer, (P. van Limburg) Proeve over Sophocles. Gron. bij W. van Boekeren.	684
Bruining, (G.) Herinneringen. Dordr. bij Blussé en van Braam.	17
Bruyn, (J. van Oosterwijk) Vaderlandsche Zangtoonen. Amst. bij P. Meijer Warnars.	315
Buchner, (A.) Verhalen. Kamp. bij K. van Hulst.	558
Bijdragen tot het eerste Jaarfeest van van Speyk. Kamp. bij K. van Hulst.	727

C.

Calliope. Leyd. bij H.W. Hazenberg, Jun.	90
Carillon, (A.C.) Leerrede. Amst. bij Carillon.	375
- (B.C.) Verzameling van Dichtstukjes. Amst. bij Carillon.	503
Cate, (S. Blaupot ten) Oud-Nederland uit den grootsten nood gered. Gron. bij G. Wouters.	331
Chamisso, (A. von) Geschiedenis van Peter Schlemihl. Zutph. bij W.C. Wansleven.	603
Chateaubriand, (De) Over de Verbanning van Karel X enz. Amst. bij J.C. van Kesteren.	226
Cholera (De) geene besmettelijke Ziekte. Nijm. bij J.F. Thieme.	155

    
    [deel 1, pagina 734]

Clapperton, (H.) Reis in de binnenlanden van Afrika. II Deelen. Rott. bij de Wed. J. Allart.	165
Clarisse, (J.) Tafereelen uit de Levens- en Lijdensgeschiedenis van J.C. Iste en IIde Zestal. Amst. bij J. van der Hey en Zoon.	465
Corstius, (J.) De Brief van Paulus aan de Efeziërs. Amst. bij C.L. Schleijer enz.	1
- Christelijke Raad en Troost. Amst. bij G.J.A. Beijerinck.	242
Costa, (I. da) Slotrede eener reeks van Voorlezingen. Amst. bij J.H. den Ouden.	494

D.

Delprat, (G.H.M.) Verhandeling over de Broederschap van G. Groote. Utr. bij J. Altheer.	236
Dissel, Jz. (J. van) Rijp en Groen. Zutph. bij W.J. Thieme.	32
Durand, (C.) Dix jours de Campagne. Amst. chez Brest van Kempen.	541
- Guillaume de Nassau. Rott. chez J.L.C. Jacob.	646

E.

Ebert, (F.A.) De Vorming van den Bibliothekaris. 's Hag. bij J.W. ten Hagen.	683
Eichstorff, (P.F.L. von) Feestzang. Bred. bij F.P. Sterk.	91
Engelbronner, (E.C. d') M. Tullii Ciceronis Orationum. Rott. bij de Wed. J. Allart.	396
Engelen, (A.W.) Dankbetuiging aan de Groningsche Jufferschap. Gron. bij W. van Boekeren.	224
Enklaar, (C.) Tijdreken- en Geschiedkundig Onderzoek. Nijm. bij de Wed. J.C. Vieweg en Zoon.	50
Epistolae ineditae H. Grotii ad J. Oxenstiernam caet. Harl. apud Vid. A. Loosjes, Pz.	119
Evangelie, enz. (Het eeuwig). Gron. bij J. Römelingh.	523
Eyk, (J.P. Sprenger van) De Fakkel. VIde Jaargang. Rott. bij Mensing en van Westreenen.	556
Eysinga, (Roorda van) Reizen en Lotgevallen. IIde D. Amst. bij J. van der Hey en Zoon.	204
- Proeve van Navolging van Homerus. Kamp. bij K. van Hulst.	629
- (P.P. Roorda van) Aan den Koning. Amst. bij J.B. Julio.	90

    
    [deel 1, pagina 735]

Eysinga, (P.P. Roorda van) Nederlands Roem in Oost-Indiën. Amst. bij de Gebr. Diederichs.	174

F.

Fischer, (C.A.) Tafereelen van Brazilië. Haarl. bij de Wed. A. Loosjes, Pz.	250
Fockens, (H.F.T.) Job in zijne Dichtspreuken. Gron. bij W. van Boekeren.	426
Foppe, (H.J.) Een blik in het verledene. Amst. bij J. Guykens.	315
Frankamp, Een woord aan den Advocaat Lipman. Delft, bij B. Bruins.	498

G.

Gebel, (C.) Tafereel eener Ontvlugting van drie Scheveningsche Visschers. 's Hag. bij J.P. Beekman, Hz.	220
Gedachten. (Nederlandsche) Iste en IIde D. 's Hag. bij G. Vervloet.	207
- over de Theorie der Cholera. Utr. bij N. van der Monde.	156
Gedenkschriften van en door van Arkel. Amst. bij J. van der Hey en Zoon.	597
Geest, (J.P. van) In laudem Principis Arausiaci.	219
Gelder, (J. de) Cosmographische Lessen. 's Hag. bij de Gebr. van Cleef.	572
Gersdorf, (W. van) Ridder Robbert Carre. Leyd. bij C.C. van der Hoek.	723
Geysbeek, (P.G. Witsen) Het Geheim der Vrijmetselarij opengelegd. Amst. bij L. van Es.	270
Glaser, (J.) Kort Begrip der Geschied. van het Oude Griekenland. Kamp. bij W.J. Tibout.	553
Goede, (W.) Nuttig en aangenaam Allerlei voor jonge lieden. Kamp. bij K. van Hulst.	367
Gottfriedi, (T.) De Eed. Amst. bij J.C. van Kesteren.	272
Greuve, (F.C. de) Juichtoon en Zegezang. Gron. bij W. van Boekeren.	224
Gruber, (J.G.) De Hel op Aarde. Zutph. bij W.C. Wansleven.	508

H.

Hahnemann, (S.) Zekerste Geneeswijze enz. der Cholera. Amst. bij de Gebr. Diederichs.	718

    
    [deel 1, pagina 736]

Hallo, (F.J.) Overzigt van de Belgische Omwenteling in 1830-1831. 's Hag. bij J.P. Beekman, Hz.	590
Hamelberg, (H.A.) Doe wél en zie niet om! Amst. bij de Gebr. Diederichs.	105
Harderwijk, Rz. (J. van) Onze Leus. Rott. bij Mensing en van Westreenen.	224
Haren, (O.Z. van) Lijkrede over Willem den IV. Amst. bij P. den Hengst en Zoon.	636
Haxelhoff, (A.) Tijdkorter voor 1832. Gron. bij A. Hazelhoff.	43
Heeren, (A.H.L.) Ideën over de Staatkunde, enz. Vde D. Rott. bij A.F.H. Smit.	300
Heldring, (O.G.) De Natuur en de Mensch. Iste St. Amst. bij G.J.A. Beijerinck.	640
Hengel, (W.A. van) Sint-Nikolaas. Leyd. bij S. en J. Luchtmans.	86
- Verwelkoming. Leyd. bij C.C. van der Hoek.	104
- Geschiedenis der Beschaving in Europa. Iste D. Amst. bij J. van der Hey en Zoon.	417
Herdingh, Lz. (V.) Bij het maken van Pluksel. Leyd. bij L. Herdingh en Zoon.	224
Hermann, (R.) Scheikundig Onderzoek, enz. Dev. bij A.J. van den Sigtenhorst.	156
Hermes, (J.A.) Handboek. Amst. bij J.C. van Kesteren.	239
Hess, (J.J.) Geschiedenis en Schriften der Apostelen. Iste en IIde D. Amst. bij ten Brink en de Vries.	93
Het ware nut en voordeel der Beschaving. Utr. bij N. van der Monde.	498


{== afbeelding 
	==} {>>afbeelding<<}
    

Hirschig, Cz. (A.) Dood en Gedachtenis van Seneca. Enkh. bij J. over de Linden.	695
Hoeven, (A. des Amorie van der) Aanspraak. Leyd. bij D. du Mortier en Zoon.	36
- (J van der) Handboek der Dierkunde. Iste D. en IIden D. 1ste St. Rott. bij de Wed. J. Allart.	61
- Icones. Leyd. bij J.C. Cijfveer.	68

    
    [deel 1, pagina 737]

Hoeven, (C. Pruys van der) Historische Lessen over de Cholera. Leyd. bij C.C. van der Hoek.	715
Hollands aloude roem treffelijk gehandhaafd. Amst. bij J.J. Wijchers.	224
Hoonaard, (W. van den) Hulde aan den Prins van Oranje. Amst. bij Schalekamp en van de Grampel.	91
Hoop, Jr. (A. van der) Hugo en Elvire. Rott. bij A.F.H. Smit.	78
- God met ons. Rott. bij A.F.H. Smit.	90
- La Campagne de dix jours, par A. Clavareau. Amst. chez Brest van Kempen.	462
- De Cholera. Amst. bij Brest van Kempen.	727
Horn, (E.) De Cholera. Amst. bij C.G. Sulpke.	155
Huber, (S.) De Evangelische Bediening onder de Cholera. Gron. bij W. Zuidema.	155
Huët, (D.T.) Viertal Leerredenen. Rott. bij Mensing en van Westreenen.	144
- Zal er een kwaad in de stad zijn, enz. Rott. bij Mensing en van Westreenen.	663
Hijmans, (H.S.) Opmerkingen tegen de rees voor den Braakloop. Rott. bij A.F.H. Smit.	623

I. en J.

Janssen, (J.H.) Kort Verslag wegens de Cholera. Utr. bij N. van der Monde.	576
Iets over de Regterlijke Magt in ons Vaderland. Rott. bij J. van Baalen.	680
Ingen, (J.H. van) Verhaal der Ontmoetingen enz. der Amsterdamsche Schutterij. 's Hag. bij de Gebr. van Cleef.	496
Invalidenklub. (De) II Deelen. Amst. bij H. Frijlink.	39
Jonge, (J.C. de) H. van Wijn als Geleerde en Staatsman geschetst. 's Hag. bij de Gebr. van Cleef.	436
Jouy, (De) De Kluizenaar in Zwitserland. II Deelen. Amst. bij J.C. van Kesteren.	177

K.

Kampen, (N.G. van) Geschiedenis der Nederlanders buiten Europa. Iste D. Haarl. bij de Erven F. Bohn.	162

    
    [deel 1, pagina 738]

Kampen, (N.G. van) Handboek der Hoogduitsche Letterkunde. IIIde en IVde St. Haarl. bij de Erven F. Bohn.	217
Keyzer, (J. de) Beschouwing van den Mensch. Amst. bij ten Brink en de Vries.	319
Kist, (N.C.) De Terugkomst der Vrijwillige Jagers. Leyd. bij S. en J. Luchtmans.	104
- en H.J. Rooyaards, Archief voor Kerkelijke Geschiedenis. IIden D. 1ste St. Leyd. bij S. en J. Luchtmans.	4
Klijn, (H.H.) Agathocles, Treurspel. Amst. bij J. van der Hey en Zoon.	405
Koning, (A. de) Dagelijksche Oefeningen. III Deelen. Amst. bij S. de Grebber, enz.	191
Koning, (J.) Leven van J.C.J. van Speyk. 's Hag. en Amst. bij de Gebr. van Cleef, enz.	481
Kops, (J.) Leerrede. Utr. bij van Paddenburg en Comp.	104
Kraijenhoff, (Baron) Bijdragen tot de Vaderl. Geschied. van 1809 en 1810. Nijm. bij de Wed. J.C. Vieweg en Zoon.	336
Krummacher, (F.A.) Parabelen. IIde St. Amst. bij J.C. van Kesteren.	414
Kuffner, (C.) Artemidorus in het Romeinsche Rijk. IVde D. Leeuw. bij Steenbergen van Goor.	528

L.

Laan, (P.J.) Verhandelingen enz. over de Openbaring van Joannes. Iste D. Utr. bij J.G. van Terveen en Zoon.	606 en 653
Lastdrager, (A.J.) Proeve eener Geschiedenis van het Koningrijk der Nederlanden, 1815-1832. Iste Aflev. Amst. bij Lastdrager en Lorié.	589
Laurentius, (J.) Hugo Grotius Papizans. Amst. bij F. Kaal.	172
Leerredenen, door de Nederlandsche Akademiepredikers. Utr. bij J.G. van Terveen en Zoon.	321
Legaat (Het) van den Dorpsschoolmeester. II Deelen. Haarl. bij de Erven F. Bohn.	642
Lemans (M.) en S.J. Mulder, Hebreeuwsch Nederduitsch Handwoordenboek. Amst. bij van Embden en Comp. enz.	215

    
    [deel 1, pagina 739]



{== afbeelding 
	==} {>>afbeelding<<}
    

Lessman, (D.) Albuquerque. Haarl. bij de Erven F. Bohn.	26
Lettergeschenk (Klein) voor de Jeugd. Haarl. bij de Wed. A. Loosjes, Pz.	134
Lettres (Deux) sur les affaires de France et d'Angleterre. Amst. chez Diederichs Frères.	226
- relatives à l'état actuel de la Hollande. Amst. chez Diederichs Frères.	226
Levasseur, (A.) Reize door Noord-Amerika van Lafayette. II Deelen. Zutph. bij W.J. Thieme.	340
Leven (Het nieuw) van Jezus. Gron. bij M. Smit.	726
Levensberigt van J.T. van der Kemp. Gron. bij W. Zuidema.	72
Levensbijzonderheden van Julia van Hemert. Zaltb. bij J. Noman en Zoon.	698
Lier, (A.J. van) Bedenkingen ten aanzien van de Hollandsche Grenzen. Utr. bij S. Alter.	226
Loots, (C.) Opwekking der Mogendheden. Amst. bij Brest van Kempen.	90
Lulofs, (B.H.) Aan de Studenten van Groningen en Franeker Gron. bij J. Oomkens.	35
Lijst van ingezondene Boekgeschenken, enz. ter verloting in Groningen.	31
M.

Maanden (Twaalf) uit de Vaderlandsche Geschiedenis. Amst. bij P. den Hengst en Zoon.	497
Maarseveen, (G. van) Hendrik en Karel. Rott. bij de Wed. J. Allart.	316
Mackay, (A.) Drie Liederen. Bred. bij F.P. Sterk.	462
Menken, (G.) Beschouwingen. Gron. bij W. Zuidema.	56
Merkwaardigheden uit den Tiendaagschen Veldtogt. Iste Aflev. Amst. bij G.J.A. Beijerinck.	497
Messchaert, (N.) Leerredenen over het Evangelie van Johannes. IIIde D. Rott. bij de Wed. J. Allart.	566
Meylan, (G.F.) Japan voorgesteld in Schetsen. Amst. bij M. Westerman en Zoon.	356

    
    [deel 1, pagina 740]

Meylink, (B.) De Nationale Kleederdragt. Dev. bij A.J. van den Sigtenhorst.	131
Mnemosyne. IIde D. Rott. bij de Wed. J. Allart.	399
Moens, (P.) Bijbelsche Tafereelen. Amst. bij G. Portielje.	10
- Dagboek voor mijne Vrouwelijke Landgenooten. II Deelen. Amst. bij ten Brink en de Vries.	692
Moke, (H.G.) De Belgische Ridder. Amst. bij J.C. van Kesteren.	179
Most, Het Keurslijf of Korset, enz. Zwolle, bij J.J. Tijl.	525
Mulder, (G.J.) Leerboek voor Scheikundige Werktuigkunde. Isten D. 1ste St. Rott. bij M. Wijt en Zonen.	246

N.

Nagel, (G.H.) Mijn Reiszak. Amst. bij H. Frylink.	274
Nationalen (Over den) Eigenlof. Leyd. bij D. du Saar.	195
Nieuwsverzamelaar (De) voor 1830. Rott. bij H. von den Bergh.	358
Nikkel, (J.) Opwekking. Zaandijk, bij J. Heynis.	195
Noodzakelijkheid (De) van den tegenstand tegen de bezoedelde Evangelieleer, enz. Utr. bij A. Schikhoff.	701
Numan, (A.) Verhandeling over de Koepokken. Utr. bij van Paddenburg en Comp.	106
Nijhoff, (J.L.) Het is beter te vallen in de hand des Heeren, enz. Arnh. bij J.A. Nijhoff.	619

O.

Olivier, (N.) Het Zeeregt van vroegeren en lateren Tijd. 's Hag. bij G. Vervloet.	110
Ons tijdelijk en zedelijk belang getoetst. Amst. bij J. Guykens.	498
Onsenoord, (A.G. van) De Militaire Chirurgie beschouwd. Utr. bij N. van der Monde.	479
Oorsprong, Aard en Gevolg van den Opstand in België, enz. Iste en IIde St. Bred. bij F.P. Sterk.	635
Over de belangrijkheid eens 60 jarigen Ouderdoms in 1831. Amst. bij A. Vink.	403

    
    [deel 1, pagina 741]

P.

Palm, (J.H. van der) De Apocryphe Boeken des O.V. II Stukken. Leyd. bij D. du Mortier en Zoon.	141
- Zevende Tiental Leerredenen. Leyd. bij D. du Mortier en Zoon.	185
Panse, (K.) Geschied. van de Landverhuizing der Evang. Saltsburgers in 1732. Gron. bij W. Zuidema.	628
Pape, (C.W.) Leerrede. 's Hag. bij A. Kloots.	524
Peerlkamp, (P.H.) Oratio. Lugd. Batav. apud H.W. Hazenberg, Jun.	496
Pennink, (J.J.) Onderzoek naar de Cholera. Dev. bij J. de Lange.	155
Plater, Brieven van den Koning van Polen, Jan Sobieski. 's Hag. bij A. Kloots.	382
Pligten, volgens M. Tullius Cicero. Delft, bij B. Bruins.	602
Pool, (S.P. Oudkerk) Vaderlandsche Zangen. Amst. bij de Gebr. van Arum.	499
Posthumus, (R.) Leerrede ter Gedachtenis van Ds. P. Brouwer, Pz. Leeuw. bij J.W. Brouwer.	147
Potgieter, (A.) Bijdragen tot de kennis van geschotene Wonden. Leyd. bij J.C. Cijfveer, enz.	334
- Conspectus positionum foetus in partu. Lugd. Batav. apud J.C. Cijfveer.	335
Proeve, over de Verantwoordelijkheid der Ministers. 's Hag. bij A.P. van Langenhuysen.	167
- over de Kust van Guinea. 's Hag. bij J. Immerzeel, Jun.	351

R.

Rapport (Algemeen) der Commissie wegens de Cholera. 's Hag. ter Algemeene Landsdrukkerij.	439
Raumer, (F. von) Parijs en Frankrijk. II Stukken. Haarl. bij de Erven F. Bohn.	390
Reinhard, (F.V.) Zamenstel der Christelijke Zedekunde. VIIde en VIIIste D. Dev. bij A.J. van den Sigtenhorst, enz.	285
Ronkel, (S.J. van) Hebreeuwsche en Joodsche Oudheden. Gron. bij R.J. Schierbeek.	318
Rust, Brief over de Cholera. Amst. bij J. Muller en Comp.	445

    
    [deel 1, pagina 742]

S.

Sackreuter, (L.) De Leer van de Protestantsche en Katholijke Kerk. Amst. bij W. Brave, Jun.	286
Sage, (A.R. le) De Duivel op krukken. II Deelen. Leeuw. bij H.C. Schetsberg.	600
Sannes, (I.) De Opkomst van Veendam. Veend. bij T.E. Mulder.	28
Scheltema, (P.C.) Verzameling van Spreekwoorden. IIde St. Leeuw. bij L. Schierbeek.	368
- (J.) Toevoegsels tot: De uitrusting enz. van de onverwinnelijke Vloot. Haarl. bij V. Loosjes.	625
Schepeler, (K.P. von) Ansichten des Politischen Zustandes von Europa. Haag, bey Gebr. Hartmann.	259
Schilperoort, (A.B. van Meerten, geb.) Proeve van Natuurkunde voor Meisjes. Leyd. bij D. du Mortier en Zoon.	13
- Penélopé. VIden D. 2de St. Amst. bij G.J.A. Beijerinck.	184
Schimsheimer, (J.F.) Urania van C.A. Tiedge. Iste D. Amst. bij L. van der Vinne.	457
Schmal, (N.W.) Mijne Gedachten over de Cholera. Zierikz. bij N.W. Schmal.	727
- De Reis naar de Oost-Indiën, enz. Zierikz. bij N.W. Schmal.	727
Schopenhauer, (J.) Leontine en Natalia. Gron. bij G. Wouters.	182
Schröter, (J.J.E.F.) De Leer des Bijbels. No. 1 en 2. Amst. bij J.H. den Ouden.	277
Schulze, (G.E.) Menschkunde. II Stukken. Zaltb. bij J. Noman.	150
Schut, (J.E.) Karaku. 's Hag. bij A. Kloots.	724
Schott, (W.) Anna van Geijerstein. III Deelen. Amst. bij de Gebr. Diederichs.	133
Ségur, (De) Geschiedenis van Rusland en Peter den Grooten. Iste D. 's Hag. bij A. Kloots.	297
- IIde D.	539
Senden, (G.H. van) Verdediging van Bijbel en Openbaring. IIden D. 1ste St. Gron. bij W. Zuidema.	612 en 659
- Het groote Onderwijs, enz. Zwolle, bij J.J. Tijl.	664
Sickler, Oude Aardrijkskunde. IV Stukken. Rott. bij de Wed. J. Allart.	675

    
    [deel 1, pagina 743]

Siegenbeek, (M.) Vergelijkende Beschouwing. Leyd. bij C.C. van der Hoek.	115
Simons, (P.) Historische Verhandelingen. Amst. bij J. van der Hey en Zoon.	21
Slotemaker, (A.) Handleiding bij de Wet op de Schutterijen. Dordr. bij Blussé en van Braam.	314
Someren, (R.H. van) Aan de Helden Sudenten. Rott. bij A.F.H. Smit.	36
- De Schutterijen. Rott. bij A.F.H. Smit.	90
Sommer, (J.G.) Tasereel van het Heelal. IIde D. Amst. bij de Gebr. Diederichs.	359
Sonstral, (J.H.) De Hooge Feesten des Christendoms. Amst. bij F.B. Groebe.	59
Spandaw, (H.A.) Welkomstgroet. Gron. bij J. Oomkens.	90
Speijers, (F.A.) Minerva. No. 1. Bred. bij F.P. Sterk.	312
Spindler, (C.) De Bruid. Amst. bij H. Frijlink.	88
Spittler, (L.T.) Oordeelkundige Geschiedenis van het Pausdom. II Deelen. Rott. bij de Wed. J. Allart.	100
Staatkundige (De) Inquisitie in Frankrijk ontmaskerd. IIde D. Amst. bij de Gebr. Diederichs.	300
Stam, (G.) Tweede Zestal Zedelijke Verhalen. Rott. bij M. de Bleyker, enz.	559
Staveren, (G.L. van Oosten van) Hobein. Haarl. bij de Erven F. Bohn.	416
Sterk, Jr. (A. Elink) Hulde aan van Speyk. 's Hag. bij G. Vervloet.	90
Stierling, (G. Swartendijk) Iets over de Cholera. Haarl. bij de Wed. A. Loosjes, Pz.	619
Stuart, (M.) Nagelatene Redevoeringen. II Deelen. Rott. bij de Wed. J. Allart.	581
Suringar, (G.C.B.) Inwijdingsrede. Amst. ter Stadsdrukkerij.	115
Swart, (N.) Lijkrede over C.W. Westerbaen. Amst. bij Brest van Kempen.	374
Swaving, Zonderlinge Ontmoetingen enz. na zijne vlugt uit Delft. Dordr. bij Blussé en van Braam.	40

T.

Taylor. (I.) Merkwaardigheden uit Azië. Amst. bij G.J.A. Beijerinck.	47

    
    [deel 1, pagina 744]

Teenstra, (M.D.) Vruchten mijner Werkzaamheden aan de Kaap de Goede Hoop, enz. IIden D. 2de St. Gron. bij H. Eekhoff, Hz.	121
Terpstra, (W.) P. Virgilii Maronis AEneidos coet. Rott. apud Vid. J. Allart.	551
Teutem, (F. van) Leerrede over Hand. II: 37. Utr. bij van Paddenburg en Comp.	326
Tex, (C.A. den) Alloeutio etc. Amst. apud Hered. H. Gartman.	90
Thesingh, née Leijer, (A.G.) Van Speyk, ou le Héros de l'Escaut. Nim. chez J.F. Thieme.	90
Thomson, (P.J.K.) Hulde aan van Speyk. Zierikz. bij J. van de Velde Olivier.	224
Thorbecke, (J.R.) Over de Verandering van het Statenstelsel in Europa. Iste Afd. Leyd. bij S. en J. Luchtmans.	295
Tilesius, (W.G.) Over de Cholera. Iste St. Rott. bij Mensing en van Westreenen.	155
Tocht (De) naar Tervueren. Rott. bij A.F.H. Smit.	699
Tollens, Cz. (H.) Lied der Leydsche Studenten. Amst. bij M. Westerman en Zoon.	223
Tonderen, (J.P. van) Aanteekeningen betreffende van Speyk. Amst. bij J.C. van Kesteren.	482
Tresling, (T.P.) Vita et Merita coet. Gron. apud M. Smit.	552
Trömlitz, (A. von) De blinde Draaiorgelspeler. Leeuw. bij Steenbergen van Goor.	180
- Philips van Artevelde. Amst. bij J.C. van Kesteren.	366

V.

Verhalen (Vijf) van een' Dorpspredikant. Rott. bij Mensing en van Westreenen.	507
Verhandelingen (Natuurkundige) van de Holl. Maatsch. der Wetensch. te Haarlem. XIXde D. Haarl. bij de Wed. A. Loosjes, Pz.	292
- (Nieuwe) van het Haagsch Genootschap, voor het jaar 1829. II Stukken. 's Hag. bij de Erven J. Thierry en C. Mensing en Zoon.	369 en 561
Véritè (La) sur l'Expédition de Don Pedro. Amst. chez Diederichs Frères.	681
Verkade, (P.) Muntboek. Iste en IIde Aflev. Delft, bij de Erve A. Sterck.	29

    
    [deel 1, pagina 745]

Verwijs, (A.) Hulde aan de Nagedachtenis van C. Fr. van Eck. Dev. bij A.J. van den Sigtenhorst.	12
Vetter, (A.) Toelichting van den Brief van Dr. Rust. Amst. bij L. van der Vinne.	445
Volk (Het) der Vereenigde Nederlanden aan de Volken van Europa. Amst. bij C.A. Spin.	36
Vreede, (P.) De Vereenigde Nederlanden, enz. 's Hag. bij S. de Visser.	90
Vijver, (C. van der) Jaarboek der Stad Amsterdam voor 1831. Amst. bij C.M. Ferrari.	439

W.

Walden, (S.J.F.) Generaal Graaf Hoheim. II Deelen. 's Hag. bij A. Kloots.	504
Wap, (Jan-J.F.) Mijne Vaderlandsche Zangen. Bred. bij F.P. Sterk	35
Warnsinck, Bz. (W.H.) De Slag op de Zuiderzee in 1573. Amst. bij M. Westerman en Zoon, enz.	363
Wellenbergh, (J.H.J.) Proeven over den Pelvimeter. Rott. bij F. Hartmann, Jr.	380
Werken der Hollandsche Maatschappij van Fraaije Kunsten en Wetenschappen. VIIIsten D. 1ste St. Leyd. bij D. du Mortier en Zoon.	24
- (Nieuwe) van de Maatschappij der Nederlandsche Letterkunde te Leyden. IIden D. 2de St. en IIIde D. Dordr. bij Blussé en van Braam.	202
Westerman, (M.) Aan de Volken. Amst. bij M. Westerman en Zoon.	224
Weytingh, (H.) Elegiae duae etc. Amst. apud H. Weytingh.	35
Wind, (S. de) Bibliotheek der Nederl. Geschiedschrijvers. Isten D. 1ste St. Middelb. bij de Gebr. Abrahams.	69
Wiselius, (S.I.Z.) Proeve over de verschillende Regeringsvormen. Leyd. bij S. en J. Luchtmans.	225
Withuys, (C.G.) Gustaaf Adolf, Treurspel, naar L. Arnault. Amst. bij M. Westerman en Zoon.	544 en 592
Witteveen, (C.) Bijbeloefeningen. Sneek, bij F. Holtkamp.	328
Woord, (Een) ten opzigte der Cholera te Delft. Delft, bij B. Bruins.	578

    
    [deel 1, pagina 746]

Wijck, (H.J. van der) Over de Nederlandsche Rivieren. Dev. bij J. de Lange.	488 en 534
Wijk, Jac. Z. (R. van) Geschenk voor Knapen en Jongelingen. Kamp. bij K. van Hulst.	319

Z.

Zeeman, (H.) Het Leven van Joost van den Vondel. Amst. bij J.B. Julio.	183
Zelfopoffering van J.C.J. van Speyk. Leeuw. bij G.T.N. Suringar.	225
Zschokke, (H.) Verhalen van verschillenden inhoud. Rott. bij de Wed. J. Allart.	415

    
    [deel 2, pagina I]
MENGELWERK,

VOOR

1832.
    
    [deel 2, pagina III]
    
{== afbeelding 	==} {>>afbeelding<<}
    
    
VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN EN SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1832.
MENGELWERK.
Te AMSTERDAM, bij
G.S. LEENEMAN VAN DER KROE
en
J.W. IJNTEMA.
1832.
    
    [deel 2, pagina V]
INHOUD

VAN HET

MENGELWERK.

Over eene gewigtige omstandigheid bij de Verrijzenis van den Heiland; of iets over matth. XXVIII: 2. Door s.i.z. wiselius.	Bl. 1
De Physilis.	14
Iets uit een schrijven van Berlijn nopens de Cholera, 18 Sept. ll.	16
Aanspraak, gedaan in de Vergadering der Vriesche Doopsgezinde Societeit te Leeuwarden, 26 Mei 1831, door f. hoekstra, Leeraar bij de Doopsgezinde Gemeente te Harlingen.	18
Tafereelen van Rusland. (Vervolg van bl. 582 des vorigen Jaars.) Verdraagzaamheid. - De Thee.	25
Thee-inzameling door Apen.	33
Europa's Toekomst. Door Mr. a.f. sifflé.	34
Conferentie en Stormwind. Door w.h. warnsince, bz.	37
Nederland. Door h. knijff, az.	41
De Manchenillier. Klaaglied. Naar millevoye. Door e.j. potgieter.	43
Balans. Door h.j. foppe.	44
Iets over den Oorsprong van het Engelsche Volkslied: God save the King.	47
De kostbare Viool. Anecdote.	47
Parool en Liefde.	48


{== afbeelding 
	==} {>>afbeelding<<}
    

Verhandeling, over de Regten en Pligten van den Mensch, als Burger. Door Mr. a.f. sifflé.	49
Tafereelen van Rusland. (Vervolg van bl. 33.) Godsdienst.	69
Verhaal van den Brand van Pera. Door een' Ooggetuige.	72
Een Bezoek bij bilderdijk, in den Zomer van 1831.	81
Nationale Kleederdragt. Door w.h. warnsinck, bz.	87
Menschenhoofden, een nieuw Handelsartikel. Door depping.	89
Talleyrand, volgens ludwig börne.	91

    
    [deel 2, pagina VI]

Afscheidgroet aan mijnen Neef willem hendrik warnsinck, jz. bij het eindigen van zijnen verloftijd, den 15 Dec. 1831. Door w.h. warnsinck, bz.	92
Feestdronk. Door b.t.l.w.	94
Lied voor niet gedecoreerde Schutters, die hunnen pligt hebben gedaan.	95
Aan de Franschen. Puntdicht.	96
Verhandeling, over het voorregt van een Vaderland te hebben, rijk in herinneringen. Door Mr. c. backer.	97
Iets, over de inzameling en bewerking van het stroo voor de Florentijnsche Dameshoeden.	106
Iets, over reinier claesz. van Amsterdam, Vice-Admiraal van Holland. Door w. van gendt de leeuw, Predikant te Hardinxveld.	108
Tafereelen van Rusland. (Vervolg van bl. 124.) Volksvermaken. - Huwelijk. - Doop.	116
De Pest in Epypte.	124
Napoleon buonaparte. Ode. Naar Lord byron. Door e.j. potgieter.	129
Openbare Slaapzalen in Londen.	133
Cholera-Anekdote.	135
Iets over de Kweeking der Dalia's.	136
Karakteristiek der Engelschen.	137
Anekdote van de lavillatte.	137
De Jongeling, Man en Grijsaard. Door p. mabé, jr.	138
Dronk bij den Maaltijd der oud-Studenten van de Doorluchtige School te Amsterdam.	139
Toast, ter gelegenheid van eenen Feestdisch op 's Konings Verjaardag, ingesteld door l. ernst kroon.	140
Het Muschje. Door g. gravé, jz.	142
Het Recept.	144
De Oorlog uit een godsdienstig oogpunt beschouwd. Door j.a. helper sesbrugger, Predikant bij de Evang. Luthersche Gemeente te Enkhuizen.	145
Over de Ademhaling der Planten.	163
Verhaal van de Schipbreuk van het Fransche Koopvaardijschip l'Eole op de kust van het Kaffersland, in April 1829.	166
St. Simonismus en Christendom.	172
Iets over Meiboomen.	182
Vaderlandlievende Overdenking. Door petronella moens.	184
Armoede. Fragment. Naar southey. Door m. martens.	187

    
    [deel 2, pagina VII]

Ernstige Overpeinzing van het Tabakrooken, met verwerping van het Snuiven, en een Banvloek over de Pruimers. Naar burman. Door may van vollenhoven.	189


{== afbeelding 
	==} {>>afbeelding<<}
    

Op zeker verzenmakend Ingenieur.	192
Tijdstroom.	192
Redevoering, over den Volksaard in het algemeen, en dien van Nederland in het bijzonder. Door b.t. lublink weddik, Evang. Luth. Predikant te Purmerende.	193
Over het gebruik van Glas bij de Ouden.	208
Hangende Tuinen.	209
Laat ons navolgers zijn van het goede!	212
Verhaal van de Schipbreuk van het Fransche Koopvaardijschip l'Eole op de kust van het Kaffersland, in April 1829. (Vervolg en slot van bl. 172.)	214
St. Simonismus en Christendom. (Vervolg en slot van bl. 182.)	221
Otto clant. Door a.c.w. staring.	229
Overleveringen bij de Wilden in het noordelijkste gedeelte van Amerika.	231
De kostbare Bibliotheek.	233
De Loods.	234
Blik op de Vorsten en Volken van Europa, in vergelijking met onzen geëerbiedigden Koning en ons Vaderland. Door j.w. ijntema.	236
Staat- en Huisbestuur.	240
Middel om altijd Grasboter te hebben.	240
Naberigt.	240
Nederland in 1672 en in 1830 en 1831. Door Do o. van tricht, az., te Enkhuizen.	241
Iets over het St. Simonismus. Door Dr. j.e. feisser, Predikant te Winschoten.	264
Geschiedkundige Aanteekeningen, betrekkelijk het Hoogheemraadschap van Rhijnland en deszelfs verschillende Uitwateringen. Door f.w. conrad, Ingenieur van den Waterstaat.	268
Kolonie van Egels.	277

    
    [deel 2, pagina VIII]

Gevecht tusschen een' Leeuw en een' Olifant; benevens eenige Bijzonderheden, rakende een' anderen Olifant, thans te Parijs.	278
Oordeel eens Franschmans over de, dezer dagen, te Parijs zoo doldriftig behandelde zaak van het Pantheon.	280
Vor van speyk's Bild. Door la motte fouqué.	282
België en de Belgen. Door w.h. warnsinck, bz.	283
Italiaansche Litanij.	284
Het Kikvorschlied. Door j.w. ijntema.	285
De Heeren lebeau en gendebien in de Hooge Raadsvergadering van België. Door j.w. ijntema.	288
Keizerlijke Compositie.	288
De merkwaardige Cholera- of Pest-ziekte van de XIVde Eeuw. Door den Weleerw. g.h.m. delprat, V.D.M. te Rotterdam.	289
IJzeren Spoorweg tusschen Liverpool en Manchester.	303
Iets over de Trekvogels.	306
De Koning der Nederlanden Beschermheer van stoute Ontwerpen.	308
Geschiedkundige Aanteekeningen, betrekkelijk het Hoogheemraadschap van Rhijnland en deszelfs verschillende Uitwateringen. (Vervolg en slot van bl. 277.)	310
Een woord, betrekkelijk het verlangde Vrouwengenootschap tot Zedelijke Verbetering der Gevangenen.	319
Tafereelen van Rusland. (Vervolg van bl. 124.) Verwarming en Baden.	321
Herinnering aan Gelderland. Door w. gleuns, jr.	326
Betrekkelijke zwaarte der Hersenen bij den Mensch en den Walvisch.	330
De Doodgraver. Eene ware Anecdote.	330
Bij den dood van cornelis willem westerbaen, aan mijnen Broeder, Student in de Godgeleerdheid. Door j. brester, a.z.	331
Bij het beschouwen der Beeldtenis van van speyk. Naar la motte fouqué. Door j.w. ijntema.	333
Schrander Onderrigt.	334
Trio, door de Heeren rodenbach, gendebien en dumortier, in de Hooge Raadsvergadering van België. Door j.w. ijntema.	335
Aan willem den eersten.	336
De Schaamte.	336
Verhandeling, over het oogpunt, waaruit men Staatsomwentelingen behoort te beschouwen. Door Mr. c. backer.	337

    
    [deel 2, pagina IX]

De Koning leve! - Eene Rede, gehouden door g.b. bosch, Predikant te Curaçao, naar aanleiding van II Kon. XI: 12b., verkort medegedeeld.	352
Tafereelen van Rusland. (Vervolg van bl. 326.) Goedhartigheid der Russen.	360
De Twintigste Eeuw. Eene Humoristische Groteske. Door b.t.l.w., te Purmerende.	366
Vrouwenmoed, bijna gelijk aan den moed van van speyk.	371
Anecdote, ontleend uit de Gedenkschriften van den Graaf lavallette.	372
Voorjaarszucht. Door b.t.l.w.	374
Kleine Proeve van Hollandsche Liederen op vreemde Zangwijze. Door j.p. heije.	376
Paraphrase van eenige zinsneden, door een viertal Leden gebezigd in de Hooge Raadsvergadering van België. Door j.w. ijntema.	378
Vergelijking van den tachtigjarigen Oorlog onzer Vaderen tegen Spanje met den Vrijheidsoorlog der Joden, onder de Makkabeërs, tegen Syrië. Door s.k. de waard, Leeraar der Doopsgezinden te Haarlem.	381
Opdelvingen te Pompeji.	401
Nog iets over de Meiboomen. Door den Baron van westreenen van tiellandt.	404
Tafereelen van Rusland. (Vervolg van bl. 366.) Het Reizen.	404
Verhaal van de wegvoering eener jonge Griekin te Smirna. Eene Bijdrage tot de kennis van het Grieksch Karakter.	411
Toevoegsel tot het in No. VII van dit Tijdschrift geplaatste over den IJzeren Spoorweg tusschen Liverpool en Manchester.	418
Wederwoord, betrekkelijk het verlangde Vrouwengenootschap tot Zedelijke Verbetering der Gevangenen.	419
Toast aan het Vaderland, in Februarij 1832. Door Mr. h.j.h. modderman, Advocaat te Winschoten.	423
Lof der Belgen.	423
Daine van buiten en van binnen bekeken. Een Magnetische Droom. Door j.w. ijntema.	426
Gedachten na het hooren eener Verhandeling over de Artesische Boorputten. (Voorgelezen in eene Letterkundige Maatschappij.)	429
Iets uit een satyriek Geschrift, dezer dagen uitgekomen, van Dr. mises, te Leipzig, over de Cholera.	441
Tafereelen van Rusland. (Vervolg en slot van bl. 411.) De Russische Taal.	449

    
    [deel 2, pagina X]

Mahomedaansche Lijkplegtigheden. (Volgens de twaalfjarige Waarnemingen van eenen Engelschman bij een Muzelmansch Huisgezin in Indië.)	452
De Straat Toledo te Napels.	457
Bijzonderheden, aangaande de Turken en Arabieren.	463
De Harpenaar. Dichtmatige Vertelling. Door h.a. van langelaar, w.z.	465
Invallende Gedachten.	471
Zucht voor Wetenschap.	471
De Magt der Verbeelding.	471
Fransche gehalte van sommige woorden; volgens jens baggesen.	472
De Conferentie en de Cholera.	472
Grafschrift op eene Ongevoelige.	472
Over het kenmerkende der hedendaagsche en der ware Verlichting. Eene Voorlezing van j. bakker, Predikant bij de Hervormde Gemeente te Sappemeer, in de Provincie Groningen.	473
Wat voegt ons, Nederlanders, nu de Aziatische Cholera ook tot ons is doorgedrongen? Een welmeenend woord van bemoediging.	489
Verslag van het Eiland Bali, doch meer bepaaldelijk van het Vorstendom Bali Baliling. Door de Zendelingen medhurst en tomlin.	493
Bijvoegsel tot het Artikel otto clant, voorkomende in dit Tijdschrift, No. V. Door a.c.w. staring.	499
Letterlijk Afschrift van de Leuvensche Courant van den 14 of 15 Augustus 1831.	502
Treffende Bewaring van tweederlei verschrikkelijk Doodsgevaar. Door j.b. christemeijer. Eene ware Gebeurtenis.	509
Kunst, om, met Dobbelsteenen, Gedichten te vervaardigen. Een in Duitschland uitgevonden Spel.	514
Brief van j. immerzeel aan den Redacteur van dit Tijdschrift.	515
Lierdicht aan memmius, bij de beschouwing eener Kaart van het Wereldstelsel. Naar het Latijn van j. baldus.	517
Dichthulde aan Z.M. den Koning op Hoogstdeszelfs zestigsten Verjaardag. Door j. van harderwijk, rz.	518
Iets, betrekkelijk de toeneming van het noodlottig verschijnsel van den Zelfmoord in Oud-Nederland.	521
Cholera.	529
Iets over den toestand der Drukpers in Turkije tot op dezen tijd.	533

    
    [deel 2, pagina XI]

Verslag van het Eiland Bali, doch meer bepaaldelijk van het Vorstendom Bali Baliling. (Vervolg van bl 499.)	536
Marcus tullius cicero in de Kerkers der Inquisitie.	543
De Fransche Tooneelspelers weleer en thans.	551
De Ezel. Luimig Dichtstuk. Door jb. kramers, jz.	557
Lofdicht op den Prins van condé.	563
Puntdicht op Madame de pompadour.	563
Op een' Vervaardiger van Grafschriften.	563


{== afbeelding 
	==} {>>afbeelding<<}
    

Voorlezing, over onzen, in den afgeloopen' tijdkring (1831), heerlijk ontwikkelden Volksgeest, als de gelukkigste uitzigten voor de toekomst opleverende. Door j. van harderwijk, rz.	565
Treurige toestand van den Koophandel te Londen.	582
Vlaggen.	585
De Fransche Tooneelspelers weleer en thans. (Vervolg en slot van bl. 557.)	587
Tafereel van den Mont-Parnasse te Parijs.	592
Tegenwoordigheid van geest in den Generaal mina.	598
Een paar edele Trekken uit de tijden van het Fransche Schrikbewind.	601
Aan Lord aberdeen. Door f.w. conrad.	602
Coupletten, ter gelegenheid van 's Konings zestigsten Jaardag. Door Mr. a.f. sifflé.	604
Holland.	606
Kinderdagen. Door a. de jong, gtz.	609
Zoo vereert men Koning leopold!	611
Leerrede ten betooge, dat God in het lijden van Zijne schepselen, op zichzelf beschouwd, geen behagen schept. Door f. hoekstra, Leeraar bij de Doopsgezinde Gemeente te Harlingen.	613
Bezoek te Newgate, in September 1831.	625
Herinneringen uit de Geschiedenis van Portugal.	632
Schilderij-verkoopingen te Parijs. Door depping.	640
Verslag van het Eiland Bali, doch meer bepaaldelijk van het Vorstendom Bali Baliling. (Vervolg van bl. 543.)	648
Opmerkelijke Bewaring der Voorzienigheid.	655
De Tijger van het Schrikbewind.	659

    
    [deel 2, pagina XII]

Anecdote van den Dag.	659
Nuttige Wenk, naar Vader cats, vooral in deze dagen.	660
Heilzame Gevolgen van den benarden toestand, waarin wij door de vijandschap der Belgen ons bevinden. Door s.e. wieling.	661
Ontwerpen tot vereeniging van den Atlantischen Oceaan met de Stille Zuidzee. (IIIde Artikel.) Met een Kaartje.	673
Herinneringen uit de Geschiedenis van Portugal. (Vervolg en slot van bl. 640.)	678
Fragment uit eenen Brief, over eenige Gebreken en Misbruiken bij de Eerdienst te platten lande.	691
De Cholera te X.	695
Opmerkelijke Vruchtbaarheid en treffende Gelijkheid bij ééne Familie.	703
De Schim van willem den eersten aan Nederland. Door j. van harderwijk, rz.	704
Aan eene Vaderlandsche Juffer, op hare vraag: welke is dan de Hollandsche Kleeding? Door p. hanou van arum.	707
Pourparler in een Koffijhuis, in den geest gehoord. Door j.w. ijntema.	708
Iets, over het Gevoel van Eer.	709
Grafwandeling op het Parijzer Kerkhof van Père la chaise.	719
Het Gevoelen van een' Engelschman over Oorspronkelijkheid.	731
Staatkundige Opmerking.	732
Iets over de Vondelingen in Frankrijk.	732
Gasverlichting te Parijs.	732
Gemoedelijke Bezorgdheid in een' Iersch' Soldaat en edel Gevoel in een' Neger.	733
De Vrouw met den Baard.	735
De kale Jonkers.	736
De Leeuw ontwaakt! Door lublink weddik.	736
Ode aan bilderdijk.	737
In vreemde Taal niets Nationaal. Eene ware Anekdote. Door p. hanou van arum.	739
Aan den Stoom.	740

Het Kaartje te plaatsen tegenover bladz. 678.



2009 dbnl


_vad003183201_01


grieks


Vaderlandsche Letteroefeningen. G.S. Leeneman van der Kroe en J. W. IJntema., Amsterdam 1832




DBNL-TEI 1



2009-10-26

KE

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J. W. IJntema., Amsterdam 1832
 
Zie: https://www.dbnl.org/tekst/_vad003183201_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
    



{==1==} {>>pagina-aanduiding<<}

Boekbeschouwing.




De Brief van Paulus aan de Efeziërs, voor de Hervormde Gemeente te Enkhuizen, behandeld in twaalf Bijbeloefeningen, door  J. Corstius,Predikant te Amsterdam. Te Amsterdam en te Groningen, bij C.L. Schleijer en R.J. Schierbeek. 1830. In gr. 8vo. 260 Bl. ƒ 2-40.

‘De Bijbeloefening,’ zegt corstius, bl. 175, ‘is van de gewone Leerrede daarin doorgaans onderscheiden, dat in dezelve een grooter gedeelte der H. Schrift wordt behandeld, in welke men dus bij elke bijzonderheid niet uitvoerig zijn, niet alles zeggen kan, wat daarvan wel gezegd zou kunnen worden.’ In de korte Voorrede zegt hij nog: ‘Ik heb deze Leerredenen Bijbeloefeningen genoemd, en naar ik meen (misschien met uitzondering van eene enkele - de twaalfde, over H. VI: 23, 24) met regt. In de doorgaande behandeling van dezen schoonen en zaakrijken Brief kwam mij deze vorm de beste voor. Het was mijn toeleg, kort, bondig, onderhoudende en leerzaam te zijn. Verschillende verklaringen, inzonderheid van duistere plaatsen, heb ik doorgaans niet opgegeven, maar alleen die mij de beste voorkwamen, om allen nutteloozen omslag te vermijden; schoon ik mij niet vermeet te beslissen, dat ik overal den waren zin der woorden getroffen heb.’ Hetgeen de Eerw. corstius hier aangaande zijn werk en toeleg zegt, zal elk lezer overal bevestigd zien, zonder dat wij dit aanwijzen. Hier moge het volgende eene niet onvoegzame plaats vinden, ter bepaling van hetgeen Bijbeloefeningen uit haren aard zijn en in strekking wezen moeten. Wat taal-, spraak-, schrijf-, letteroefeningen zijn, valt dadelijk in het oog, - oefeningen in de taal, in het spreken,

{==2==} {>>pagina-aanduiding<<}
schrijven, en in de letteren. Dit is ook het geval met Bijbeloefeningen. Zij zijn oefeningen in den Bijbel, niet enkel om denzelven te verstaan, maar ook om hem aan te wenden en toe te passen voor en op handel en wandel; oefeningen niet voor den prediker, maar voor de gemeente, opdat zij, door die oefeningen, geoefendheid verkrijge, om den Bijbel voor zich te verstaan en te gebruiken. Deze bepaling van hetgeen Bijbeloefeningen uit haren aard zijn, zal niemand ons betwisten. Hieruit wordt dan ook duidelijk, hoe zulke Bijbeloefeningen moeten worden ingerigt, welk groot nut zij kunnen stichten, en hoe moeijelijk het is, oefeningen niet over, maar in den Bijbel voor de gemeente te houden.
Doch keeren wij tot de Bijbeloefeningen van corstius terug, welke ook in dien zin Bijbeloefeningen zijn, als wij nu hebben aangewezen. De verdeeling, welke corstius hier volgt, bewijst reeds, dat hij zijn plan goed zich voorgelegd en ontwikkeld heeft. I., H. I: 1-14. II., H. I: 15-23. III., H. II: 1-10. IV., H. II: 11-22. V., H. III: 1-13. VI., H. III: 14-21. VII., H. IV: 1-16. VIII., H. IV: 17-30. IX., H. IV: 31, 32. H. V: 1-20. X., H. V: 21-33. H. VI: 1-9. XI., H. VI: 10-22. XII., H. VI: 23, 24. Men behoeft slechts den Brief na te slaan, om zich van het oordeelkundige en gepaste der verdeeling te overtuigen, ook daar, waar corstius over de gewone verdeeling in hoofdstuk en verzen henenstapt, b.v. in de 9de en 10de Leerrede. De 12de Leerrede is de Afscheidsrede des Eerw. corstius van de gemeente van Enkhuizen, welke van dien aard is, dat hij dezen bundel aan die gemeente niet behoefde op te dragen, en de leerrede zelve zoo wel den prediker als der gemeente tot eere strekt. De aanteekening, bl. 212, dat die leerrede (de 10de) uitgesproken werd in eene vroegbeurt, bij hetgeen in den tekst staat: Er zijn van hen eenigen in deze vergadering (dienstboden en daglooners), maakt onze opmerkzaamheid gaande. Zulke aanteekeningen zijn te platten lande niet noodig te maken.

{==3==} {>>pagina-aanduiding<<}
Waarom, helaas! in groote steden? God geve, dat de omstandigheden van ons vaderland ook hierin verbetering aanbrengen!
De Heer corstius heeft zich eene enkele keer van de oordeelkunde bediend in het verklaren van den Brief. Hiertoe brengen wij niet, dat hij H. I: 8 de woorden: in alle wijsheid en voorzigtigheid, met het volgende vs. 9 in onmiddellijk verband stelt. Dit had ook kunnen geschieden met in liefde, vs. 4, dat voegzamer tot het 5de vers behoort. Griesbach heeft op beide die plaatsen deze verandering van leesteekens aangewezen, zoo als deskundigen weten. Voornamelijk hebben wij het oog op H. III: 9, waar corstius boven het gewone κοινωνία met griesbach verkiest ὀικονομία, bl. 28. verg. ook bl. 139 en 186. Nopens de keus oordeelen wij niet; maar wij voeren dit slechts aan ten bewijze, dat corstius zijne taak niet losjes heeft afgedaan.
De 11de Leerrede heeft afzonderlijk eene uitvoerige toepassing. Bij de overigen vindt men verklaring en toepassing zeer gepast bij en onder elkander. Het geheel bewijst, dat corstius zeer goed Bijbeloefeningen weet te houden. Jammer, dat de gemeente van Amsterdam mindere gelegenheid verschaft tot het geven van zulk onderwijs; want ook daar bestaat begeerte naar Bijbeloefeningen, en, mogen wij zeggen, groote behoefte aan dezelve.
Voor een doorloopend verslag zijn Bijbeloefeningen weinig geschikt. De wijze van behandeling wordt in iedere Leerrede door den tekst zelven bepaald. Daaraan heeft kunst geen deel. Men zou dan óf geheel den Brief, zoo als corstius dien heeft voorgesteld, moeten nagaan, en dit zou ons tot te groote uitvoerigheid leiden, óf men zou eene en andere proeve moeten mededeelen, en dit zou slechts een enkel punt doen uitkomen, niet het geheel naar waarde doen kennen. Alleen dit zeggen wij, indien ons getuigenis ter aanbeveling dezer Leerredenen noodig is, dat grondigheid en eenvoudigheid, helder-
{==4==} {>>pagina-aanduiding<<}
heid in het verklaren, hartelijkheid in het vermanen dezen kanselarbeid van den waardigen corstius niet alleen voor de gemeenten van Enkhuizen en Amsterdam hoogstbelangrijk maken, maar ook voor allen, die óf dezen Brief willen verstaan, óf aan anderen tot leering en bestuur voorstellen. Zoo worde er overal in den Bijbel geoefend!

Archief voor Kerkelijke Geschiedenis, inzonderheid van Nederland. Verzameld door  N.C. Kisten  H.J. Royaards,Hoogleeraren te Leyden en Utrecht. IIden Deels 1ste Stuk. Te Leyden, bij S. en J. Luchtmans. 1830. In gr. 8vo. IX en 395 bl. ƒ 3-90.

Met genoegen vernamen wij uit het Voorberigt, dat aan het Eerste Deel dezes belangrijken werks een gunstig onthaal, niet slechts in ons Vaderland, maar ook buiten hetzelve heeft mogen te beurt vallen. De geleerde Schrijvers vonden dus aanmoediging, om op den ingeslagen' weg voort te gaan. Slechts twee rubrieken: Algemeene Kerkgeschiedenis en Geschiedenis der Christelijke Leer en Schrijvers, komen in dit boekdeel voor. De reden hiervan wordt in het Voorberigt opgegeven. De inhoud van het IIden Deels 2de Stuk, dat tegen het einde des vorigen jaars reeds ter perse was, zal grootendeels aan de Kerkelijke Geschiedenis van Nederland toegewijd zijn.
In dit 1ste Stuk vindt men eerst: Over den oorsprong van het Bisschoppelijk Gezag in de Christelijke Kerk, In verband met de vorming en den toestand der vroegste Gemeenten. (Eene proeve van de echtheid en het belang der Brieven van ignatius.) Door n.c. kist. Na aangemerkt te hebben, dat de Bissch oppelijke waardigheid geenszins door de Apostelen ingesteld, maar nogtans kort na hunnen tijd ontstaan is, doet de Hoogleeraar zien, hoe omstandigheden er aanleiding toe gaven, dat men in de tweede eeuw aan het hoofd van elke Ge-
{==5==} {>>pagina-aanduiding<<}
meente één' persoon of Bisschop poogde te plaatsen. De brieven van ignatius, over welke hier in het voorbijgaan het noodige wordt gezegd, leveren de bewijzen. Het betoog is tweeledig. Eerst wordt onderzoek gedaan naar den oorspronkelijken toestand der eerste Christengemeenten, inzonderheid in volkrijke steden, en voorts daaruit bij gevolgtrekking afgeleid, hoedanig de oorsprong van het Bisschoppelijk ambt en gezag in de Christengemeenten geweest is. Dan volgen in de derde plaats, onder den naam van Resultaten, eenige zeer belangrijke aanmerkingen. De slotsom komt hierop neder, dat de zucht, om elke Gemeente tot een gesloten, wel te zamenhangend ligchaam te vormen, het Bisschoppelijk gezag te voorschijn riep. De Presbyteriale inrigting is voorafgegaan, en het gezag van eenen Bisschop in elke Gemeente geenszins, gelijk velen willen, van lieverlede uit het voorzitterschap van eenen der Ouderlingen voortgevloeid. Om eenheid in elke Gemeente te behouden, wilde men één' man aan derzelver hoofd geplaatst hebben. Eene plaats, uit hieronymus aangehaald, dient allezins ter
bevestiging van het gevoelen des Hoogleeraars. Oorspronkelijk waren dus de Bisschoppen geenszins, wat ze naderhand zijn geworden. Men zocht slechts een middel, om verdeeldheden te voorkomen of te doen ophouden. Maar, in plaats van de rein Christelijke eenheid der liefde, begon men allengs op uitwendige eenheid - eenheid van vormen - aan te dringen. De Bisschoppen, ieder oorspronkelijk de opziener van eene enkele Gemeente, kregen langzamerhand een meer uitgebreid gezag. Om eenheid te hebben, werden Bisschoppen van hoogeren rang, Aartsbisschoppen, Metropolitanen, Patriarchen, aangesteld. Zoo gaven omstandigheden aanleiding tot het ontstaan der Hierarchij. De vestiging van het Bisschoppelijk gezag in de tweede eeuw was reeds voorbereiding tot dezelve. Het aanzien, waarin Rome, als aloude hoofdstad, stond, heeft buiten twijfel niet weinig bijgedragen, om de Bisschoppen der aldaar gevestigde Gemeente,

{==6==} {>>pagina-aanduiding<<}
na verloop van eeuwen, eindelijk als opperhoofden der Westersche Kerk te doen eerbiedigen. Dus ontstond er dan eenheid, maar geenszins zoodanige eenheid, als bedoeld was door ignatius en anderen, welke de aanstelling van Bisschoppen, in hunnen tijd, heilzaam voor de Gemeenten oordeelden.
Dezelfde Schrijver levert voorts over den Penning van Aquileja nog eene kleine bijdrage, ter nadere toelichting van hetgene dienaangaande in het Iste Dell voorkomt.
Verder vindt men hier eene zeer belangrijke en weldoorwrochte Verhandeling over de vestiging en ontwikkeling der Nieuw-Europesche Volken, tot aan het einde der Middeleeuwen, vooral door het Christendom. Eene bijdrage ter aanbeveling van de Kerkgeschiedenis der Middeleeuwen. Door h.j. royaards. Minder algemeen bekend is dit gedeelte der Geschiedenis. De schitterende tijdperken der oudere en nieuwere Volken wekten gewoonlijk meer belangstelling. Men verbindt bijkans onwillekeurig het denkbeeld van onkunde en woestheid met de Middeleeuwen. Men werpt slechts een' vlugtigen blik op dezelve, en weidt dan in algemeene bewoordingen uit over de domheid en onbeschaafdheid dier tijden. Daarentegen zijn er, vooral in onze dagen, ook bewonderaars, die loffelijk spreken van de Middeleeuwen, en, ware het mogelijk, middeleeuwsche begrippen en zeden en gewoonten wel zouden willen terugbrengen. Het eene zoo wel, als het andere, kan overdreven worden. De Schrijver van het voor ons liggende stuk houdt het veilige midden tusschen twee uitersten, en wijst aan, welken gang volksontwikkeling en volksbeschaving der Europeërs, door middel des Christendoms inzonderheid, genomen hebben gedurende de Middeleeuwen. Zoo veel ons bestek toelaat, zullen wij trachten, een kort overzigt van den arbeid des Hoogleeraars te geven. In vier Tijdperken is het geheel verdeeld. Het eerste bevat de Europesche Volken in hunne vestiging tot op het jaar 500 na Christus. Hier wordt

{==7==} {>>pagina-aanduiding<<}
vooraf een blik geslagen op den gang der volken-ontwikkeling vóór de Middeleeuwen, en met een kort woord gesproken van de Oosterlingen, van Grieken en Romeinen. Behalve de Latijnsche Volken, neemt de Schrijver vier hoofdstammen voor de nieuwere of noordelijke bevolking van Europa aan, de Celten of Kelten, de Germanen, tot welken stam ook de Kimbren of Cimbren, de Belgen, Batavieren, Friezen en Saksers behoorden, de Scyten of Sarmaten, en de Sclavonische Volken. Door die genen van deze Volken, welke het beschaafdere gedeelte van Europa overstroomden en aldaar zich vestigden, werd het Christendom spoedig aangenomen; maar dit kon in de gegevene omstandigheden aanvankelijk slechts weinig ten goede uitwerken. Nadat aldus de gesteldheid der zaken in dit werelddeel geschetst is, wordt in het tweede Tijdperk (500-800) beschouwd het begin van de volksontwikkeling in Europa. Zwervende horden hadden zich gevestigd en waren landbouwende Volken geworden. Een algemeene band, die des Christendoms, verbond hen onderling, vooral door den invloed van Rome. Zoo was er dan voor allen één middelpunt van vereeniging. De Kerk, hoezeer ook in zichzelve verbasterd, bevorderde aanvankelijk ontwikkeling en beschaving onder de ruwe bewoners. De zendelingen van Rome bragten kundigheden en betere gewoonten mede. Monniken en kloosters waren nuttig, vooral ook ter ontginning van woeste gronden en ter aanleering van nuttige kunsten, alsmede ter bewaring van eenige letterkunde voor volgende eeuwen. Van daar de eerste scholen, destijds de eenige opvoedingsgestichten voor eene onbeschaafde
volksmenigte. Hieruit kwamen Geestelijken van hoogeren en lageren rang, die weder invloed erlangden op den staatkundigen toestand der Volken, op wetgeving, enz. enz. De taal van Rome, toen algemeene kerktaal geworden, had in die dagen mede hare nuttigheid. Een zedelijk leven begon allengs, ten gevolge van de werking des Christendoms, zich te openbaren. Tegen het einde van dit

{==8==} {>>pagina-aanduiding<<}
tijdperk, in het midden der achtste eeuw, trad karel de groote op - een man, die bij groote bekwaamheden groote gebreken had en zijne tijdgenooten verre vooruit was. Menschen, op zoodanig standpunt geplaatst, zijn moeijelijk te beoordeelen. Door middel van Christendom en Geestelijkheid werkte karel voordeelig op zijne eeuw. Alles ging vooruit. Men scheen zich eene nabijzijnde gelukkige toekomst te mogen beloven. Karel stierf, en de zaken namen eene andere wending. In het derde Tijdperk (800-1100) heeft, na vernieuwde barbaarschheid, weder voortgang der Europesche volksontwikkeling plaats. Een ander groot man, beminnelijker dan karel, had hetzelfde doel voor oogen, en zocht het langs andere wegen te bereiken. Maar Koning alfred kon het niet voorkomen, dat onkunde, bijgeloof en regeringloosheid op nieuw in Europa veld wonnen. Daar was dus, zoo het schijnt, in de tiende eeuw teruggang der beschaving. De oorzaken lagen voornamelijk in den staatkundigen toestand van het Frankische Rijk. Hierbij kwamen andere omstandigheden, als de invallen der Noormannen, Hunnen, Mauren. Evenwel de zaden der beschaving werden slechts onderdrukt, niet geheel uitgeroeid. Voorts, het Leenstelsel was hulpmiddel zoo wel, als hinderpaal voor de volksontwikkeling - Duitsch (of Roomsch) Keizerrijk een bolwerk tegen regeringloosheid. De verbastering des Christendoms, meer en meer toenemende, kwam tot een verschrikkelijk uiterste - een gevolg van de gesteldheid der zaken en menschen in die tijden. De Hierarchij van Rome had schadelijken invloed, schoon dezelve tevens in andere opzigten hulpmiddelen ter volksontwikkeling aanbood. De kerkelijke
personen, hoezeer behebt met de gebreken der eeuw, waren echter doorgaans nog de verstandigsten en beschaafdsten onder hunne tijdgenooten. Als zoodanig konden zij toen raadslieden der Vorsten en leidslieden der Volken zijn. Zoo werd door invloed des Christendoms een besef van zedelijkheid, gewijzigd naar den geest dier

{==9==} {>>pagina-aanduiding<<}
eeuw, opgewekt en verlevendigd. Daaruit ontstond verlangen naar hervorming der zeden. Eenige Monniken en Monnikenorden werkten overal te dien einde mede. Men begon te spreken over de noodzakelijkheid van hervorming der Kerk in het Hoofd en in de Leden. Gegronde klagten over het zedebederf der Geestelijken hadden er aanleiding toe gegeven. Het vierde Tijdperk (1100-1500) levert het aangenamere tooneel van verdere ontwikkeling op. Hier komen eerst de Kruistogten in aanmerking, en wordt van derzelver verschillende werking op de Volken gesproken. In Italië ontstaan Republieken, en elders beginnen volkrijke steden te bloeijen. Het Hanzeeverbond. Daar vertoont zich een nieuw staatkundig leven in Europa. Verstandelijke en letterkundige rijping. Scholastieke wijsbegeerte. De volkstalen worden beoefend en verbeterd. Akademiën en Universiteiten. Uitvinding der Drukkunst. Zedelijk-godsdienstige rijping door het Christendom. Kerkleer en Hierarchij min bevorderlijk voor de ontwikkeling der Volken. Zedelijk-godsdienstige zin en hervormingsgeest, ook vooral bij eenige Monnikenorden. Waldenzen en Albigenzen bewaarders van een zuiverder Christendom. De Bijbel, en deszelfs werking op de Volken.
Met ongemeen genoegen hebben wij deze Verhandeling gelezen, en willen niet hechten hier of daar op eene enkele uitdrukking, waar misschien eenige aanmerking gemaakt zou kunnen worden.
Ook behelst het aangekondigde boekdeel nog een stuk: Over den geest en de denkwijze van geert groete (groot, de groot), kenbaar uit zijne schriften. Voortgezet door j. clarisse. Dit is een vervolg van D. I. bl. 355-379. met de Aanteek. bl. 380-399. Wat namelijk de geleerde Zoon door den dood verhinderd was te voltooijen, dat wordt door den waardigen Vader verder bewerkt, waarvoor men denzelven allezins dank verschuldigd is. Eene Verhandeling toch, als deze, kost niet weinig tijd en moeite. Na eenige voorafgaande aanmerkingen over de nagelatene schriften van

{==10==} {>>pagina-aanduiding<<}
geert groete, komt de Hoogleeraar tot zijn onderwerp. Eerst spreekt deze over de opleiding en vorming van den man, die in eenige opzigten zijne eeuw verre vooruit was, maar geenszins zoo hoog stond, als enkele bewonderaars zich thans weleens schijnen te verbeelden. Men moet omstandigheden in aanmerking nemen, en zal dan met den hooggeleerden Schrijver gaarne erkennen, dat geert groete voor zijnen tijd bijzonder ultmuntte, zoo in geleerdheid, als in gemoedelijke vroomheid. Het is dus alleen in eenen betrekkelijken zin waar, wat van hem gezegd wordt, dat hij, naar de getuigenis van zijne leermeesters, in de beschaafde letterkunde en in de theologische wetenschappen zijns gelijken niet had (*). Dat groete blijken van schranderheid gaf, vinden wij hier met voorbeelden gestaafd, doch tevens aangewezen, dat de eeuw, waarin hij leefde, op zijnen geest en op zijne denkwijze grootelijks invloed had en hebben moest. - Als Bijlage wordt nog medegedeeld: Vervolg van den Sermo Magistri Gerardi Magni, dicti Groot. Het is de Sermo de Focariis, waarin hij met ernst en klem van taal zich uitlaat tegen de verregaande onkuischheid van vele Geestelijken in zijnen tijd. Het nog overige gedeelte van dit geschrift zal waarschijnlijk in een volgend Stuk of Deel opgenomen worden.
God schenke aan de hooggeleerde Schrijvers lust en kracht, om hunnen belangrijken arbeid voort te zetten!




Merkwaardige Bijbelsche Tafereelen, om de meer gevorderde Jeugd Gods wijsheid en liefde in het besluur der menschelijke lotgevallen te doen opmerken. Door  Petronella Moens.Met Platen. Te Amsterdam, bij G. Portielje. In kl. 8vo. VIII, 210 bl. ƒ 2-40.


{==11==} {>>pagina-aanduiding<<}

Tegen den aanvang van elk Nieuwjaar worden onderscheidene werkjes uitgegeven en aangekondigd, die geschikt zijn voor geschenkjes. Misschien hecht men te veel op de nieuwheid der uitgave, en ziet men wel eens over het hoofd hetgeen van wat vroegere dagteekening is. Het boekje, dat wij niet zoo zeer aankondigen als in gedachte terugroepen, verdient die onderscheiding, zoo wel om zichzelve, als om den toestand, waarin wij met het vaderland ons bevinden. Opmerking van Gods wijsheid en liefde in het bestuur van menschelijke lotgevallen is immers voor de meergevorderde jeugd thans vooral nuttig? De dood van Abel. Het sterfbed van den Aartsvader Jakob. De geboorte en het behoud van Mozes. Daniel aan het hof der Koningen van Assyrië, en der Perzen en Meden. De geboorte van Jezus. De vroegste leeftijd van Jezus. Het leven van Jezus, als kind, als jongeling, en aan allen weldoenden leeraar. Jezus laatste lijden, dood en opstanding. Uit deze opschriften blijkt reeds de gewigtige inhoud van dit allernuttigst boekje. Het is waar, er zijn aanmerkingen te maken, en hier en daar ook gemaakt. Doch wij onthouden ons van dezelve, omdat er geene gemaakt kan worden, die voor de meergevorderde jeugd, voor welke het boekje bestemd is, hoognoodig is. Het hoofddoel blinkt overal door; en indien dit boekje, door vier lieve plaatjes aanbevolen, de jeugd opleidt tot het opmerken van Gods wijsheid en goedheid, bij het besturen van de lotgevallen der menschen, wie zal dan eene kleinigheid opmerken of aanwijzen?
Hetgeen in 1828 goed was, (dit zeggen wij met toepassing op dit stukje van de waardige Schrijfster) is voor 1832 nog beter, sedert zoo veel is gebeurd, dat ons geloof aan Gods wijsheid en liefde schokken kan. Petronellamoens schrijft geene werkjes, die maar eene enkele keer kunnen dienen.





{==12==} {>>pagina-aanduiding<<}

Hulde aan de nagedachtenis van den, ten vorigen jare ontslapenen, c. fr. van eck. Eene Voorlezing in de Maatschappij: Tot Nut van 't Algemeen, door  A. Verwijs,Predikant te Deventer. Te Deventer, bij A.J. van den Sigtenhorst. 1831. In gr. 8vo. IV en 53 bl. ƒ :-60.

De Weleerw. verwijs wilde geene lofrede schrijven, maar eenige herinneringen doen van hetgeen men in van eck heeft verloren. Hoedanig de overledene was, als mensch en Christen, als man van smaak, als Geleerde, als Prediker en Hoogleeraar, wordt herinnerd. Daarop volgt eene korte, maar allezins gepaste toespraak over de hope der onsterfelijkheid. Eenige meer of min uitvoerige, niet onbelangrijke aanmerkingen zijn er bijgevoegd, die het gesprokene nader toelichten. Den vrienden en hoogachters van den waardigen van eck zal deze hulde welkom zijn, en zij, die den bekwamen man niet gekend hebben, zullen met belangstelling zoodanige herinneringen lezen.
Het stukje is wél gesteld. Ongewoon is, op bl. 15, de uitdrukking: ‘was hij niet voor allen aansprakelijk en toegankelijk?’ Door aansprakelijk zijn voor iemand verstaat men gemeenlijk iets anders.

Levensberigt van  J.T. van der Kemp,Med. Doct. en Zendeling in Zuid-Afrika. Uitgegeven ten voordeele van het Nederlandsch Zendeling-Genootschap. Te Groningen, bij W. Zuidema. 1831. In gr. 8vo. 52 Bl. ƒ :-50.

Den vrienden van het Zendelinggenootschap zal dit stukje welkom zijn. Men vindt hier kortelijk vermeld, hoe van der kemp, na te Leiden op de Letteren, Wijsgeerte, Godgeleerdheid, Geneeskunde en Krijgskunde zich toegelegd te hebben, in krijgsdienst trad, zestien jaren daarbij bleef, toen nog twee jaren te Edin-
{==13==} {>>pagina-aanduiding<<}
burg studeerde in de Geneeskunde, den rang van Doctor verkreeg, als een volslagen ongeloovige in het vaderland terugkeerde, door smartelijk verlies en redding uit oogenschijnlijk gevaar diep getroffen werd, en eindelijk in het Evangelie vond, wat aan de behoeften van zijn verstand en hart voldoen kon. Wat hij vervolgens voor de zaak des Christendoms ondernam en uitvoerde, maakt het grootste gedeelte des inhouds van het boeksken uit. Deze kleine bijdrage is allezins lezenswaardig, ofschoon hier en daar wel iets voorkomt, waarmede Rec. niet zoo geheel kan instemmen.




Proeve van Natuurkunde voor Meisjes, door  A.B. Schilperoort,Wed. van meerten. Te Leyden, bij D. du Mortier en Zoon. 1831. In 12mo. 247 Bl. ƒ :-90.

De, vooral bij de jeugd, zoo zeer en zoo gunstig bekende Schrijfster, thans weduwe van meerten, biedt in dit werkje aan het publiek eene proeve aan, om de meest algemeene en toepasselijke gedeelten van Natuur- en Scheikunde aan jonge lieden, inzonderheid aan jonge meisjes, mede te deelen. Men ziet vooraf ligtelijk in, dat deze arbeid noodwendig zijne zwarigheden hebben moet; dat een groot gedeelte dezer beide wetenschappen onvermijdelijk geheel moet voorbijgegaan, een ander gedeelte slechts even aangestipt, en van een derde slechts de daadzaken kunnen opgegeven worden. Men zou dit werkje dus onregt doen, indien men het als een leerboek dier beide wetenschappen wilde beschouwen. Om aan hetzelve regt te laten wedervaren, moet men letten op het doel, waartoe het bestemd was, om een aantal nuttige leeringen en lessen aan jonge dames mede te deelen, haar verstand te verlichten, hare oplettendheid op de verschijnselen der natuur te vestigen, schadelijke vooroordeelen te verdrijven, en haar hart op te leiden tot gevoelens van eerbied en dankbaarheid voor

{==14==} {>>pagina-aanduiding<<}
den Schepper. Laat ons dan nagaan, in hoe ver zulk een doel als door dit werkje bereikt mag beschouwd worden.
Het werkje bestaat uit dertien Voorlezingen, waarvan de inhoud is: 1. Over de natuur en beschrijving der ligchamen. 2. Over de aantrekking en zwaartekracht. 3. Over de beweegbaarheid. 4. Over de vloeistoffen. 5. Over de veranderlijke en onveranderlijke vloeistoffen. 6. Bestanddeelen der dampkringslucht. 7. Over de scheikunde. 8. Over de zuren. 9. Over de onweegbare vloeistoffen. 10. Over het licht. 11. Over de electriciteit. 12. Over de magnetische vloeistof. 13. Over de werktuigkunde.
Men ziet, dat deze als zoo vele afzonderlijke Hoofdstukken zijn, uit het gebied der beide wetenschappen gekozen. De volgorde komt er dus ook niet zoo naauw op aan. Men zoude anders kunnen vragen, waarom de werktuigkunde niet liever op de bewegingswetten volge, dan op de magnetische vloeistof, enz. Maar gaan wij liever de afzonderlijke Hoofdstukken na.
Het eerste Hoofdstuk bevat dan de onderscheiding tusschen natuurkunde en natuurlijke historie, benevens de algemeene eigenschappen der ligchamen. Wij geven der Schrijfster in bedenking, of men niet juister zeggen zou, dat de natuurlijke historie zich bepaalt tot de beschrijving dan tot de kennis der ligchameu. De aangehaalde voorbeelden, om aan te toonen, dat alle ligchamen eene bepaalde gedaante hebben, komen ons niet gelukkig voor. Immers de natuurkunde, in den engeren zin van het woord, handelt niet over bewerktuigde wezens, en de aangehaalde proeven behooren bij de theorie van het geluid en het magnetisme te huis. Ook is de meening niet, dat alle ligchamen eene bestendige gedaante hebben, maar eene bepaalde, hoe onregelmatig en veranderlijk die gedaante ook moge zijn. Dit Hoofdstuk is overigens met eene duidelijkheid behandeld en door eene reeks van gemeenzame voorbeelden opgehelderd, die geene duisterheid overlaat.
Het tweede Hoofdstuk handelt over de kracht van za-
{==15==} {>>pagina-aanduiding<<}
menhang, de aantrekkingskracht en de zwaartekracht. De beide eerste krachten hadden eenigzins nader van elkander onderscheiden kunnen worden. Dit gedeelte is anders, even als het vorige, met vele leerzame en duidelijke voorbeelden en proeven opgehelderd.
Het derde Hoofdstuk, over de beweegbaarheid der ligchamen, en de onderscheidene soorten van beweging, met alwat daartoe verder betrekking heeft, handelt uit den aard der zaak slechts kortelijk over de vele en belangrijke deelen, die in dezelve voorkomen. De Schrijfster heeft dezelve niet geheel willen voorbijgaan, en nogtans gevoeld, dat deze onderwerpen voor hare toehoorsters en lezeressen wat hoog liepen. Wij willen dan ook op dit gedeelte geene aanmerking maken, dan alleen, dat op bl. 44. reg. 10. het woord gelijkmatig in ongelijkmatig moet veranderd worden, indien de daar gegevene uitlegging van de kromlijnige beweging der voortgeworpene ligchamen eenigzins begrijpelijk zal zijn.
De vierde Voorlezing, over de vloeistoffen, vermeldt derzelver algemeene eigenschappen, drukking, en de beginselen der waterweegkunde en areometrie. Hetzelve is duidelijk, eenvoudig en leerzaam.
De vijfde Voorlezing bevat de geheele luchtkunde, en munt door dezelfde prijzenswaardige eigenschappen als de vorige uit.
In de zesde, over de verschillende luchtsoorten, doet de Schrijfster een' uitstap op het gebied der scheikunde, en vermeldt achtervolgens de opmerkelijkste eigenschappen van de bestanddeelen des dampkrings, zuurstoflucht, stikstoflucht en koolzure lucht, met verwijzing op de bederfwerende kracht van de kool, en de uitdroogende en bederfwerende kracht tevens van kooldamp en koolzure lucht, blijkbaar in het rooken van het vleesch; voorts over de waterstoflucht, met verwijzing op de veiligheidslamp van davy, over de gezwavelde waterstoflucht, en haren nadeeligen invloed op den glans van vele metalen, inzonderheid van het zilver, over het chloorgas en deszelfs kleuren vernietigende kracht, en over het gekoold waterstofgas, dat tot gasverlichting wordt aangewend.

{==16==} {>>pagina-aanduiding<<}

De zevende Voorlezing is geheel scheikundig, en vangt aan met de vermelding en beschrijving der kracht van zamenhang en der verwantschap, alsmede van de onderscheidene bewerkingen der scheikunde en der kunsttermen, daartoe behoorende; dezelve bevat voorts onderscheidene leerzame voorbeelden, waardoor het voorgedragene wordt opgehelderd, en vele eenvoudige en welaangebragte proefnemingen, die hetzelve verlevendigen.
De achtste, over de zuren en zouten, maakt den lezer met de zamenstelling en voornaamste eigenschappen dezer twee belangrijke klassen van ligchamen bekend.
De negende, over de warmtestof, is eene der leerrijkste en belangrijkste. De mededeeling derzelve door straling, hare neiging om het verbroken evenwigt te herstellen, het ongelijk voortgeleidend vermogen der onderscheidene ligchamen, haar uitzettend vermogen, haar invloed op den staat der ligchamen, de bestendigheid van het punt van smelting der ligchamen, de leer der thermometers, de geschiedenis van derzelver vervaardiging, derzelver vergelijking en gebruik, de bin ding en vrijwording der warmtestof bij de verandering van staat der ligchamen, en eindelijk de vorming en veerkracht van den waterdamp en deszelfs gebruik tot stoomwerktuigen, enz. ziedaar de reeks van gewigtige zaken, in dit Hoofdstuk op eene zeer bevattelijke wijze voorgedragen.
De tiende Voorlezing, over het licht, de kleuren en het zien, bevat een onderwerp, dat bezwaarlijk zonder eenige meetkunstige constructie of althans teekening verklaard wordt. Ook zoude bij de behandeling van hetzelve eene meer naauwkeurige orde van goede dienst zijn geweest. Op bl. 189. reg. 5 van ond. is het gewis door vergissing, dat de witte kleur als eene meer volkomene opslorpster der warmtestralen dan de zwarte beschreven wordt.
De elfde en twaalfde Voorlezing, over Electriciteit en Magnetisme, bevelen zich evenzeer aan als de meeste overigen.
In de dertiende, over de eenvoudige en eenige zamengestelde werktuigen, zegt de geëerde Schrijfster, hare leer-
{==17==} {>>pagina-aanduiding<<}
lingen niet te willen ophouden met berekeningen, ten aanzien van de verhouding tusschen de magt en den last. Zij duide het ons niet ten kwade, dat wij de aanmerking in het midden brengen, of niet deze de voornaamste en wetenswaardigste van de geheele beschouwing der eenvoudige werktuigen uitmaakt, en of, dit weggenomen zijnde, er wel iets overschiet, buiten de dorre beschrijving van werktuigen, waarvan men de inrigting en het doel niet begrijpt. Ook is de eenvoudige regel, dat de magt en de last tot elkander staan in de omgekeerde reden hunner snelheden, voor elk derzelven van toepassing.
Na dit verslag van den inhoud kan de lezer gemakkelijk het besluit opmaken. De Schrijfster heeft haar doel grootendeels bereikt, vele nuttige en wetenswaardige zaken op eene duidelijke, onderhoudende en door vele, hoezeer meer eenvoudige, proefnemingen verlevendigde wijze voorgedragen, en dezelve overal, waar de gelegenheid zich aanbood, toegepast op zaken, in het dagelijksche leven voorkomende, of hare lezeressen opgeleid tot het erkennen van de hand des wijzen Scheppers in het geschapene. Zoo wij meer of min zwakke plaatsen hebben aangetroffen, is het bestendig daar, waar de aard van het onderwerp eene zoo elementaire behandeling moeijelijk maakt.




Herinneringen van  G. Bruining,met betrekking tot de omwentelingen in Staat en Kerk, gedurende zijnen levensloop; met het motto: Enixè nobis quoque turgens unda natata. Te Dordrecht, bij Blussé en van Braam. 1830. In gr. 8vo. IV en 420 bl. ƒ 3-60.

‘Gewisselijk past gellert's bekend: Hij leefde, nam een vrouw, en stierf! op mij niet ten volle; en de titel van dit opstel kondigt wel geene huwelijkstafereelen, of herinneringen uit de kraamkamer aan.’

{==18==} {>>pagina-aanduiding<<}
Zulks zegt de Heer bruining, met alle regt, op bl. 267 van deze Herinneringen. Men leert den Schrijver er uit kennen, als een' man van veel ondervinding, die in zeer vele en wijdverschillende zaken, nu eens door den drang der omstandigheden, dan weder door eigene onbegrensde bemoeizucht, werd medegesleept. Zijn gedrag was echter dat van een' man van eer. Waar hij dwaalde, deed hij dit te goeder trouw; waar hij verkeerd ijverde, deed hij dit toch altijd tot bevordering van 's lands welzijn, naar zijne wijze van zien; en kwam hij tot andere denkbeelden, dan begon hij ook weder in een' anderen geest te werken. Hij bleef zichzelven altijd daarin gelijk, dat hij met warmte bezield was voor alwat hij nuttig hield voor de menschheid of het vaderland, en dat hij dan ook daarheen zijne bemoeijingen rigtte, al lag de te behandelen zaak geheel buiten zijnen kring. Soms was al zijn streven wel eens vruchteloos, maar ook dikwijls zag hij zijne wenschen bekroond. Recensent wil het eens daarlaten, of het menschdom in 't algemeen, of ook ons vaderland in 't bijzonder, reden heeft gehad, om zich te verheugen, zoo dikwijls het gevoelen zegepraalde, dat op dezen of genen tijd dat van den Heer bruining was; maar wij kunnen niet nalaten, vooralsnog ons ongeloof, of wel onze twijfelzucht, te belijden aan den invloed van bruining op de beslissing van zoo vele staatsaangelegenheden, als naar deszelfs overtuiging inzonderheid door zijne bemoeijingen alzoo en niet anders zouden zijn geschikt. De Heer bruining verwart wel eens het post hoc met het propter hoc. Wanneer men, b.v., over het erkennen van lodewijk philips als Koning der Franschen een artikel in een dagblad schrijft, waarbij het heilzame van zulk eene erkenning betoogd wordt, en al de Mogendheden erkennen eenigen tijd
daarna dien nieuwen Koning, dan heeft de Schrijver van zulk een artikel wel reden om zich te verheugen, dat het besluit der Mogendheden overeenkomstig zijnen wensch is, maar geen de minste reden om te gelooven, dat zijn geschrijf de oorzaak is van

{==19==} {>>pagina-aanduiding<<}
dat befluit, zoodat lodewijk philips alleen aan dat artikel in een dagblad de erkenning zijner koninklijke waardigheid zou verschuldigd zijn. Dit verzonnene voorbeeld past Recensent toe op zinsneden als de volgende, bl. 397: ‘Dezelfde werkzaamheid aan het nieuwe Journal Politique bragt mij van lieverlede op het spoor der omwenteling, welke er’ (ten jare 1814) ‘in Noorwegen scheen te zullen plaats grijpen; waar men den Koning van Denemarken het regt betwistte, om dat land, tegen aanruiling van Zweedsch Pommeren, aan Zweden af te staan. Ik vergeleek de Nooren met de Vriezen, en de Noorweegsche onlusten met de Vriesche van 1787, en betoogde derzelver dwaasheid in eene doorgaande korte historie, welke, onder den titel van Recherches Philantropiques sur ce qui se passe maintenant en Norvège, en Espagne etc., in een vel koeranten-druks bij het Journal Politique gevoegd, en gratis aan de inteekenaren hier te lande, in Engeland en elders toegezonden werd; waarna’ (goed! maar de Heer bruining wil hier blijkbaar zeggen, want anders behoefde het geene vermelding: ten gevolge waarvan) ‘ik het genoegen had, dat de hooge Geallieerden gezamenlijk het gedrag der Noorwegers afkeurden; dezer hoop op eene aanvankelijk uit Engeland genotene hulp een einde nam, en zij zich onder de Zweedsche regering, welke voor hun land veel gelegener, dan de Deensche, was, schikten en vlijden, zonder dat het tot een heilloos bloedvergieten kwam, dat mij anders van een allerverschrikkelijksten aard scheen te hebben kunnen worden.’ Volgens bl. 399 schijnt echter een Minister van onzen Koning, die den Noorwegers toegenegen was, op bruining over deszelfs boekje tegen de Noorwegers verstoord te
zijn geweest.
Bl. 410 zegt de Schrijver: ‘Desniettegenstaande bleven wij’ (de Schrijver en dan nog een Hagenaar en een Duitscher) ‘goede vrienden, ja werden wij het mettertijd zelfs genoegzaam eens nopens de Grieken;

{==20==} {>>pagina-aanduiding<<}
wier grootsten voorstander krug ik laatstelijk, toen het geschreeuw mij vreesselijk verveelde, nevens zijnen heimelijken medestander chateaubriant, derwijze bijlichtte, dat hunne ware plans bij alle belanghebbenden klaarlijk in het oog liepen, en de Turksche krijg eensklaps een einde nam; hoe onmagtig ook zulk een Heremiet, als waarvoor sommigen mij wel eens hielden, ter krachtdadige medewerking aan zoodanig iets moge worden geacht.’
Iets verder, over het Concordaat van onzen Koning met den Paus: ‘Over deszelfs volstrekte noodzakelijkheid nadenkend, bewerkte ik welhaast, dat een Brusselsch nieuwspapier, nopens de onderhandelingen dienaangaande, schreef, dat dezelve, ofschoon men tot dus ver niets dergelijks had gewacht, nu spoedig zouden gelukken. Hoe ik dit bewerkte? denkt welligt wederom iemand; en mijn antwoord is eenvoudig: haast even als Archimedes de Romeinsche schepen voor Syracuse verbrandde; of door het krachtvolle licht der waarheid, dat ik mij door praatjes even min, als Diogenes zich het zonlicht door Alexander, benemen laat, in een sterk brandpunt te vereenigen, en uit hetzelve daarhenen te doen stralen, waar het de verlangde uitwerking kon voortbrengen.’ Is dat ook door de Vrijmetselarij? of wil het eenvoudig zeggen, door het een of ander inlichtend geschrift?
Zoo veel ziet men hieruit, dat de Schrijver gewoon is, zich in alle openbare aangelegenheden te mengen, en veel, zeer veel invloeds aan deze zijne bemoeijingen toekent. Wat moet hij het, bij zoo zware verantwoordelijkheid, niet dikwijls benaauwd gehad hebben!...Over het algemeen is dit werk van den Heer bruining zeer onderhoudend. Men leert den man kennen als Student in de Godgeleerdheid; als Kapitein der Artillerie bij het leger der Staatsgezinden, tijdens den inval der Pruisen op ons grondgebied in 1787; als uitgewekene eerst in Braband, daarna in Frankrijk; als Predikant bij de Remonstranten, en eindelijk als ambteloos Geleerde; terwijl men tevens de geschiedenis van

{==21==} {>>pagina-aanduiding<<}
zijne vrijerij en zijn huwelijk, met eenige levensbijzonderheden zijner familie, ontvangt. De gebeurtenissen des tijds worden naar waarheid beschreven; de karakters en daden van valckenaer en anderen, naar Recensent van sommigen zijner nabestaanden vernomen heest, met juistheid geteekend en vermeld. Jammer is het, dat eenige onnaauwkeurigheden in de schrijfwijze, b.v. gemeentes altijd voor gemeenten, overtollige bastaardwoorden, en een noodeloos gebruik van deszelfs en derzelve voor zijn of haar, ook daar, waar dit laatste veel beter is, het aangekondigde werk ontsieren: want anders is niet alleen de correctie vrij goed, maar (hetgeen het voornaamste is) de inhoud is belangrijk, en de Schrijver verdient op daadzaken alle geloof. Wij wenschen dus, met hem, aan deze zijne Herinneringen vele koopers en lezers. Welke aanmerkingen er op mogen worden gemaakt, het boek is, in onderscheidene opzigten, even leerrijk, als aangenaam om te lezen.




Historische Verhandelingen, van Mr. p. simons. Te Amsterdam, bij J. van der Hey en Zoon. 1830. In gr. 8vo. VIII en 197 bl. ƒ 2-20.

Onder dezen eenvoudigen titel geeft de Heer Mr. p. simons een zestal Voorlezingen en Verhandelingen in het licht, waarin de volgende onderwerpen worden behandeld:

I.Plan voor de bewerking der algemeene Nederlandsche Geschiedenis.

II.Het voormalig Gemeenebest der Nederlanden, geschetst in de laatste helft der XVIIde Eeuw, als bewaarder der burgerlijke en godsdienstige vrijheid en handhaver van het evenwigt in Europa.

III.Over de Engelsche Omwenteling van den jare 1649, en haren invloed op het overig Europa in het algemeen en op ons Vaderland in het bijzonder.

IV.Verhandeling over den invloed van Koloniën op het Moederland.


{==22==} {>>pagina-aanduiding<<}

V.Over de Historische zekerheid.

VI.Over de gevolgen, die de verheffing van willem III tot Koning van Engeland voor de Nederlanden gehad heeft.

Deze stukken, welke vroeger reeds voor het grootste gedeelte in het Mengelwerk van den Recensent ook der Recensenten zijn opgenomen, zijn, in ons oog althans, van zeer verschillende waarde.
No. 1 bevat, in zeer weinige bladzijden, een luchtig ontworpen Plan voor de bewerking der algemeene Nederlandsche Geschiedenis. De Schrijver stelt, even als scheltema, voor, om de Geschiedenis met karel den V te beginnen; ten zij men, zegt hij, met karel den stouten zou willen aanvangen, hetgeen ook veel voor zich heeft. Hij zelf erkent in de Voorrede, dat hij, na de Verhandelingen, tot hetzelfde einde geschreven en door Z.M. met goud bekroond, gelezen te hebben, dit stuk met schroom in het licht geeft. Die hetzelve leest en met de andere voortreffelijke Verhandelingen vergelijkt, zal dezen schroom billijken, maar misschien van oordeel zijn, dat dezelve den Schrijver wel van de uitgave had mogen terughouden.
No. 2 behandelt een zeer belangrijk onderwerp, bijna te veel omvattend en te rijk, om in het kort bestek eener Voorlezing behoorlijk uiteengezet te worden. Ons liet de lezing onvoldaan, en wij vroegen ons af, of zelfs in de gegevene tijdruimte niet iets meer had kunnen gezegd worden, wanneer de Schrijver, met weglating van bijomstandigheden en vroegere gebeurtenissen, welke minder ter zake schijnen te doen, zijn onderwerp meer uit algemeene oogpunten, die helder en krachtig in 't licht gesteld waren, behandeld had.
Veel beter voldeed ons de Verhandeling over de Engelsche Omwenteling van 1649, waarin de aard en de gevolgen dier Omwenteling, vooral met betrekking tot ons Vaderland, in een helder daglicht geplaatst worden. Hier was, dunkt ons, de Schrijver volkomen op zijne plaats, en dit belangrijk stuk komt ons voor, een der beste en meest uitgewerkte van dezen bundel te zijn.

{==23==} {>>pagina-aanduiding<<}

No. 4 bevat, in 28 zeer ruim gedrukte bladzijden, eene Verhandeling over den invloed van Koloniën op het Moederland. Weder een al te onafzienbaar veld! Wat kan men hier anders verwachten, dan eene hoogst oppervlakkige behandeling, waarin het min bekende naauwelijks plaats vinden kan? Als Voorlezing, waartoe dit stuk, blijkens den inhoud, gediend heeft, moge het met genoegen aangehoord zijn, dit betwijfelen wij geenszins; maar voor de uitgave was het zeker min geschikt.
Dit laatste zal wel niemand beweren, ten aanzien der twee volgende stukken. Dat over de Historische zekerheid laat zich met het grootste genoegen lezen en herlezen: het geeft ruime stof tot nadenken over dit gewigtig punt, waarmede de Geschiedenis staat of valt. Ofschoon ook hier grootere volledigheid wenschelijk geweest ware, en vooral de uitmuntende Verhandeling van ernesti de Fide Historicâ den Schrijver menig treffend oogpunt had kunnen opleveren, erkennen wij echter volmondig, dat hier veel fraais geleverd is. Vooral belangrijk is de opgave der uiteenloopende berigten van ooggetuigen, omtrent het aandeel van desaix en kellerman aan de overwinning bij Marengo. Bij zoo veel goeds smartte het ons, op bl. 140 de bewering te vinden, ‘dat wagenaar met een ambt bekleed was aan de Secretarij van Amsterdam, en dus onder den invloed der Amsterdamsche Burgemeesteren schreef.’ Is het den Schrijver dan onbekend, dat wagenaar eerst in het laatst van 1760 dat ambt verkreeg, nadat in 1759 de twee laatste Deelen der Vaderlandsche Historie in het licht verschenen waren? Zie zijn Leven, bl. 62, 65 en 66.
Ook de laatste Verhandeling, over de gevolgen der Omwenteling van 1688, lazen wij met groot genoegen. Zij strekt om aan te toonen, dat, hoe schijnbaar heilrijk de verheffing van willem den III op den Engelschen troon voor Nederland zijn moest, zij echter in de gevolgen voor onze belangen hoogst nadeelig is geweest: vooreerst, wijl zij ons in de langdurige en

{==24==} {>>pagina-aanduiding<<}
kostbare oorlogen met Frankrijk wikkelde, uit welke onze tegenwoordige ontzettende staatsschuld voor een goed gedeelte gesproten is; maar vooral, wijl de buitensporige hoogte onzer toenmalige Landmagt het verwaarloozen onzer Marine ten gevolge had, die tijdens willem's verheffing tot Koning van Engeland haar hoogste toppunt had bereikt, maar wier verval juist van dien tijd af dagteekent. Deze belangrijke daadzaken worden fraai ontwikkeld en bondig uiteengezet.
Deze Verhandelingen, voornamelijk de 3de, 5de en 6de, leveren het onbetwistbaar bewijs op, en van des Schrijvers wijsgeerigen blik, en van zijne belezenheid in de nieuwere Geschiedenis. Het onvolledige, 't welk de onpartijdigheid ons noodzaakte in sommige dezer stukken op te merken, is, naar ons inzien, alleen te wijten aan den te grooten omvang der gekozene onderwerpen. Niet alle onderwerpen zijn voor Voorlezingen geschikt; maar ook die, welke er voor geschikt zijn, moeten, zoo zij een te groot veld ter beschouwing aanbieden, alleen uit een zóó bepaald oogpunt behandeld worden, dat er evenredigheid bestaat tusschen de te verhandelen stof en de gegevene tijdruimte. Dit laatste heeft, dunkt ons, de Schrijver te veel uit het oog verloren. Als Voorlezingen beschouwd, en dus ad audiendum, deed er dit misschien minder toe; maar iets anders wordt het, wanneer men die Voorlezingen in het licht geeft, en dus aan den bedaarden toets van een geletterd Publiek onderwerpt.

Werken der Hollandsche Maatschappij van Fraaije Kunsten en Wetenschappen. VIIIsten Deels 1ste Stuk. Te Leyden, bij D. du Mortier en Zoon. In gr. 8vo. 228 Bl. ƒ 1-80.

Wij vinden in dit boekdeeltje drie onderscheidene stukken. Het eerste is eene bekroonde Prijsverhandeling over de beschrijvende Poëzij, door den Heer baillet, te Montpellier; uit het Fransch vertaald. Het verwondert ons eeniger-
{==25==} {>>pagina-aanduiding<<}
mate, geene nadere opgaaf van de vraag te vinden. Wat den Schrijver aangaat, hij geeft zijn onderwerp aldus op: ‘Vooreerst zullen wij opklimmen tot den oorsprong der beschrijvende Poëzij; dan zullen wij daarvan eene algemeene en stelselmatige bepaling trachten te geven; en dan de verschillende oogpunten behandelen, waaronder zij kan beschouwd worden, die alsdan de verdeeling van het overige zullen bepalen.’ Het is minder ons oogmerk, deze bekroonde Verhandeling te beoordeelen, dan wel den lezer met denzelven bekend te maken, en hierbij iets, tot het wezen der zake niet behoorende, en evenwel ligt niet nutteloos, aan te merken. Wij beginnen met de betuiging, dat wij ze met groot genoegen lazen, vooral de eerste helft, en wel om derzelver uitnemende klaarheid en juiste aangifte van het bedoelde. Het eenige, wat ons hierbij wel eens speet, is, dat wij den oorspronkelijken, Franschen grondtekst niet hadden, of dat deze, ten minste, bij de hoofdwoorden, de termes techniques, zoo als beschrijving, schildering, beeld, enz. er niet bijgevoegd was; zoo omdat deze in het Fransch een meer bepaald burgerregt verkregen hebben, als omdat men den Schrijver des te volkomener verstaat. Men vooronderstelt buitendien toch lezers, die het Fransch, zoo wel als het Hoogduitsch en Latijn, verstaan, ja zeer goed verstaan, om de aangehaalde voorbeelden, b.v. van st. pierre en chateaubriant, regt te kunnen waarderen. - De Schrijver beschouwt zijn onderwerp bepaaldelijk in twee opzigten: voor zoo verre het (de beschrijvende poëzij namelijk) een bestanddeel van allerlei
dichtsoorten, heldendicht, tooneeldicht, lierdicht, uitmaakt - en als eene op zichzelve staande, afzonderlijke soort. In de laatste gedaante, zegt hij, was zij bij de Ouden niet, ja naauwelijks sedert eene halve eeuw bekend; en hij onderzoekt, met vermelding van onderscheidene gevoelens en nadere opgave van zijn eigen, deels naar de waardij dezer nieuwigheid, maar vooral naar de oorzaak. En hier is het, dat wij hem, hoe veel schoons en treffends hij er ook van zegt, niet altijd kunnen bijvallen. Dit gedeelte, dunkt ons, blijft voor eene nieuwe, meer naauwkeurige behandeling vatbaar. Wij prijzen der loffelijke Maatschappije en elken zaakkundige deze overweging en nader onderzoek aan.
De twee volgende stukken, van de Hooggeleerde Heeren des amorie van der hoeven en van der palm,

{==26==} {>>pagina-aanduiding<<}
hebben gediend, om de Algemeene Vergadering der Maatschappij, in 1827 en 1828, te openen. Het laatste, over de Zelfkennis, enz. is vroeger door ons behandeld. Dat van van der hoeven, wij weten niet waarom, eene Voorlezing genoemd, handelt over de vrije beoefening der Kunsten en Wetenschappen. Die vrijheid is geene wetteloosheid en buitensporigheid, maar redelijke onafhankelijkheid van oud en nieuw, van anderer zoo wel als van eigene eenmaal opgevatte begrippen, en dus ook in verdraagzaamheid. En dit geschiedt op eenen vrijen, lossen trant, doormengd met aanhalingen, die, geestig en treffend, echter wel eens doen vreezen, dat de een of ander dezelve, even als in 's Mans Inaugurele Oratie, het zij eenigzins vergezocht, het zij min deftig zal vinden. Wij zijn ook hier gaarne verdraagzaam, en bewonderen de rijke kennis, die deze voorbeelden oplevert, zoo wel als den vruchtbaren geest, die, zoo ernstig op den predikstoel, ook op eene andere wijze zoo onderhoudend kan zijn.

Albuquerque, of de Portugezen in de tijden van hunne grootheid en magt in Indiën. Een Geschiedkundig Tafereel van  D. Lessman.Naar het Hoogduitsch. Te Haarlem, bij de Erven F. Bohn. 1831. In gr. 8vo. 224 Bl. ƒ 2-20.

Het schitterendst tijdperk uit de Geschiedenis van Portugal is voorzeker dat van de vestiging van deszelfs Heerschappij in Indië. Het was een Portugees, die het eerst de Kaap de Goede Hoop omzeilde. Het waren Portugezen, die het eerst den Christen-standaard aan de zuidelijke kusten van Azië plantten. Alfonso d'albuquerque was in 't bijzonder, in de eerste jaren der 16de Eeuw, de Held, die, door eene zeldzame vereeniging van beleid, moed en standvastigheid, het eerst het wonder daarstelde, dat een handvol volks uit een' hoek van Europa eene onbepaalde heerschappij vestigde op nog naauwelijks bekende zeeën, magtige Vorsten ten onder bragt, hunne sterke steden, van vestingwerken en geschut voorzien en door eene krijgshaftige bevolking verdedigd, veroverde, in bezit hield, en hun Vaderland daardoor tot eenen ongekenden bloei en luister opvoerde.
Het zijn de groote daden van dezen zeldzamen man, welke de Schrijver van dit werk ons in een Geschiedkundig Tafereel

{==27==} {>>pagina-aanduiding<<}
voor oogen stelt. Door eene beknopte, maar lezenswaardige schets van de beginselen en den aanwas der zeevaart bij de Portugezen, stelt hij den lezer op het standpunt, om het groote gewigt, maar ook de verbazende moeijelijkheid der latere ondernemingen te kunnen waarderen. Vervolgens geeft bij een kort verslag van de eerste togten der Portugezen naar Indiën onder vasco de gama, pedro alvarez de cabral, anton saldanha en françisco d'albuquerque, den Oom van alfonso. Nu verschijnt deze merkwaardige man op het tooneel, wien wij achtervolging leeren kennen als den veroveraar van God, Malacca en Ormus, en daardoor als den eigenlijken grondlegger van Portugals grootheid in Indië. Een kort tijdvak van slechts negen jaren (1506-1515, wanneer albuquerque overleed) levert hier inderdaad eene zoodanige aaneenschakeling op van heldhaftige ondernemingen, schitterende voordeelen en luisterrijke overwinningen, dat wij niet weten, waarover wij ons meer moeten verwonderen, over zijnen heldenmoed, zijnen voorspoed, of zijn geluk. De avontuurlijke kleur, die er aan dit geheele tijdperk van de vestiging der Portugezen in Indië verbonden is, maakt dit alles bij uitstek geschikt, om in een Geschiedkundig Tafereel voorgedragen te worden. Het is, in ons oog, fiksch geschetst, en levert eene belangwekkende, ja soms wegslepende lectuur op.
Zoo wij ééne aanmerking op het boek hebben, is het deze, dat wij voor ons de behandeling wat meer oordeelkundig verlangd hadden. Er bestaat meer dan één Verhaal van de Scheepstogten van albuquerque. Het vijfde Deel van de Naaukeurige Versameling der gedenkwaardigste Reysen naar Oost- en West-Indiën (Leyden, bij p. van der aa, 1706. kl. 8vo.) behelst het Verhaal hiervan van Joän de barros, Raadsheer en Historieschrijver van den Koning van Portugal. Dit was oorspronkelijk in het Portugeesch opgesteld, en denkelijk ontleend uit de Gedenkschriften van blasius d'albuquerque, den natuurlijken Zoon van alfonso, die de schriftelijke aanteekeningen van zijnen Vader verzamelde, met eigene ophelderingen verrijkte, en vervolgens in het licht gaf. De Schrijver, dit laatste op bladz. 223 met een woord vermeldende, had er ligtelijk kunnen bijvoegen, dat deze Gedenkschriften van blasius in 1576 te Lissabon gedrukt zijn, onder den titel van Commentarios do grande alfonso d'albuquerque, Capitao

{==28==} {>>pagina-aanduiding<<}
General dá India. Het ware tevens niet onbelangrijk geweest, zoo hij had opgegeven, of dit werk van blasius in allen deele met dat van de barros overeenstemt, en welk van beide hij voor zijn Geschiedkundig Tafereel ten grondslag gelegd heeft.
Hoezeer er dus in onze taal reeds een Verhaal der Scheepstogten van albuquerque het licht zag, is dit echter in eenen zoo verwarden en bijna onleesbaren stijl vervat, dat wij, al ware het alleen om die reden, de tegenwoordige vertaling als eene aanwinst voor onze Letterkunde beschouwen.
Eene enkele onnaauwkeurige uitdrukking (vele hebben wij er niet aangetroffen) willen wij aanwijzen. Op bl. 66 zegt de Schrijver: De Indische koopwaren liepen (in de 13de Eeuw) de Roode Zee in en zakten van daar den Nijl af naar Alexandrië. Dit zoude ligtelijk doen denken aan een kanaal uit de Roode Zee naar den Nijl; doch, ware er dit geweest, had er zeker de kortstmogelijke handelsweg naar Europa bestaan, en het gevaarvol omzeilen der Kaap zoude misschien geene evenredige belooning voor de moeite en het tijdverlies hebben opgeleverd. Doch het was er ook niet. Men leze dan: De Indische koopwaren liepen de Roode Zee in, werden van daar te land en midden door de woestijn naar den Nijl vervoerd, en zakten dan dezen stroom af naar Alexandrië. Over dezen handelsweg is breeder gehandeld door heeren (Ideën, Aegypter, p.m. 683 sq q.)
De Vertaling is in zeer goede handen gevallen. Wij wenschen dit nuttig en onderhoudend werk een ruim vertier.




De Opkomst van Veendam; een drietal Voorlezingen gehouden voor het aldaar gevestigde Zeemans-Genootschap, en met eenige Aanteekeningen vermeerderd, door  Isaac Sannes,Leeraar bij de Hervormde Gemeente. Te Veendam, bij T.E. Mulder. 1830. In gr. 8vo. VIII en 151 bl.

De Eerw. Schrijver zegt in het Voorberigt, dat deze opstellen zeker niet veel verder, dan de grenzen dier Gemeente, zullen komen. Menige bijzonderheid, wel is waar, in dezelve voorkomende, moet den inwoneren van Veendam de meeste belangstelling inboezemen; wij verbeelden ons echter, dat ingezetenen van omliggende dorpen, vooral van de zoodani-
{==29==} {>>pagina-aanduiding<<}
gen, die gelijken oorsprong hebben, zoo als Pekel-A en Sapmeer, met genoegen dit boek zullen lezen. En waarom zou het werkje ook elders in ons Vaderland niet eenige belangstelling wekken? Men leest zoo veel over de gesteldheid van vreemde landen en volken; de opkomst van een belangrijk dorp, dat zoo vele bekwame zeelieden oplevert, verdient allezins eenige opmerkzaamheid. In 1647 lag nog de grond geheel woest, waar thans eene nijvere bevolking van ruim tienduizend zielen bestaat. Volgens hier gedane opgave, telt Veendam alleen 6,809, waarvan 5531 Hervormden, 838 Roomschen, 71 Lutherschen, 219 Mennoniten, 150 Israëliten zijn; terwijl Wildervank, dat in zekeren zin als verlenging van Veendam aangemerkt kan worden, 3259 Protestanten, 184 Roomschen en 98 Israëliten heeft. Onder deze 3259 Protestanten zijn zekerlijk zoodanige Lutherschen en Doopsgezinden mede begrepen, welke kerkelijk tot derzelver Gemeenten te Veendam behooren.
De geschiedenis der opkomst van Veendam (welke tevens die van Wildervank is), alsmede van het ontstaan der uiterlijke welvaart dezes dorps, levert de stof voor de eerste Voorlezing; die der aldaar gevestigde Kerken of godsdienstige Genootschappen is het onderwerp der tweede, en in de derde wordt over het Schoolwezen gehandeld. - Op drukfouten willen, wij geene aanmerkingen maken. Het gevoelen aangaande den oorsprong van het veen of de turfstof, dat ook sannes blijkt toegedaan te zijn, is buiten twijfel het ware. Moge Veendam, dat, vóór eenige jaren, door verlies van menigte schepen, later door den kwijnenden toestand des landbouws, zoo veel heeft geleden, en thans, zoo wij meenen, door de gestremde vaart van deszelfs tjalken op Braband en Vlaanderen, mede rijkelijk deelt in drukkende rampen, eerlang, bij herstelde rust, op nieuw bloeijen, benevens andere dorpen en steden des lieven Vaderlands!




Muntboek, bevattende de Namen en Afbeeldingen van Munten, geslagen in de zeven voormalig vereenigde Nederlandsche Provinciën, sedert den Vrede van Gent tot op onzen tijd; door  P. Verkade,te Vlaardingen. Iste en Ilde Aflevering. Te Delft, bij de Erve A. Sterck. 1831. In gr. 4to. Te zamen ƒ 7 15.


{==30==} {>>pagina-aanduiding<<}

Het schijnt, in den eersten opslag, zonderling, dat tot dusverre niemand op de gedachte gekomen was, om een soortgelijk werk te leveren, als ons hier door den Heer verkade wordt aangeboden. Ten aanzien der vaderlandsche Medailles, of Historie-, Leg- en Rekenpenningen, bezat onze Letterkunde de werken van bizot, van mieris, van loon, de drie vervolgstukken door het Nederlandsch Instituut uitgegeven, de werken van de jonge, devries, van orden, enz. Over onze Munten, daarentegen, had men over de Grafelijke tijden bijna niets dan alkemade's Munt der Graven van Holland (Rotterdam, 1700, fol.) en mieris' Bischoppelijke Munten en Zegels (Leyden, 1726, 80), en ten aanzien der latere tijden alleen eenige zeer gebrekkige Beeldenaars, welke dan nog weinige van de vele Nederlandsche Munten bevatteden.
Waarschijnlijk zullen hiervoor de twee volgende redenen bestaan hebben: Vooreerst, de mindere belangstelling in zoodanig werk over Muntspeciën, die men of dagelijks of ten minste van tijd tot tijd in handen kreeg, en die dus bekend genoeg waren, om niet naar afbeeldsels daarvan te reikhalzen. Maar, ten tweede, de kostbaarheid der onderneming, om van eenen zoo uitgebreiden voorraad eerst naauwkeurige afteekeningen en daarna gravures te doen vervaardigen. - Beide deze redenen zijn thans vervallen. Sedert de invoering van het nieuwe Muntstelsel, verdwijnen de oude Muntspeciën meer en meer. Vele waren reeds zeldzaam, maar worden nu van dag tot dag zeldzamer, nu er zoo velen in den smeltkroes gegaan zijn, om tot nieuwe Nederlandsche munt te worden verwerkt. En wat de kostbaarheid betrest, deze zwarigheid is door de Steendrukkunst ten minsle grootendeels opgeheven.
De Schrijver geeft in de Voorrede te kennen, dat, daar de Heer p.o. van der chys (bekend door zijne belangrijke Verhandeling over het nut en de beoefening der Munten Penningkunde, Leyden, 1829) thans arbeidt aan een Muntwerk, bevattende de Munten, onder de voormalige Hertogen, Graven en Heeren der onderscheidene Provinciën van ons Rijk geslagen, hij zich bepalen zal tot die Nederlandsche Munten, welke in het tijdvak der Staatsregering in de Vereenigde Nederlanden, en bepaaldelijk sedert de bekende bevrediging van Gent, tot op heden, geslagen zijn.

{==31==} {>>pagina-aanduiding<<}

Dit werk zal in twaalf Afleveringen volledig zijn. De twee, welke wij thans aankondigen, behelzen ieder twintig platen en te zamen 2½ vel letterdruk. De eerste bevat de Provinciale Munten van Gelderland, de tweede de Munten van Steden dier Provincie. Beide worden voorafgegaan door eene beschrijving of liever aanwijzing dier Munten, met opgave van eenige wetenswaardige bijzonderheden, tot sommige derzelve betrekkelijk. De uitvoering, zoo wel der platen als van den letterdruk, verdient allen lof.
De Heer verkade heeft, naar ons oordeel, allen grond, om zich te vleijen, dat zijn verdienstelijke arbeid met welgevallen en belangstelling door onze Landgenooten zal ontvangen worden. Niet alleen is dit werk zeer aangenaam en nuttig voor alle verzamelaars van kabinetten, maar het kan ook, uit een wetenschappelijk oogpunt, voor de zoobelangrijke, maar moeijelijke studie van het Muntwezen dienstig zijn. Moge het den Schrijver niet aan de noodige aanmoediging ontbreken, om dit vaderlandsch Gedenkstuk te voltooijen!

Lijst van ingezondene Boekgeschenken, enz. welke ten voordeele van het Vaderland publiek zullen worden verloot te Groningen. Te bekomen bij de voornaamste Boekhandelaren des Rijks. In gr. 8vo. 97 Bl. ƒ :-20.

Wij haasten ons, om onze lezers opmerkzaam te maken op deze boekenlijst. Vooraf gaat een kort berigt aangaande het plan, om, van wege den Boekhandel, eene algemeene bijdrage ten beste des Vaderlands te doen. Daarop volgen de voorwaarden van verloting. Deze loterij zal bestaan uit 2481 loten en even zoo veel prijzen, benevens vier premiën, bestaande uit de werken der Hoogleeraren stratingh, uilkens, lulofs en van den Dichter spandaw. Voor elk lot, dat door een' der Directeuren onderteekend moet zijn, wordt betaald ƒ 3. Bij het doorbladeren van deze lijst zal men zich overtuigen, dat de prijzen, door elkander gerekend, het bedrag van den inleg verre overtreffen, daar geen der boeken beneden ƒ 1 is, naar den verkoopprijs berekend.
Wij doen hulde aan de loffelijke bedoeling, en hopen door spoedige aankondiging mede iets toe te brengen, om deze belangrijke onderneming naar wensch te doen gelukken. Heil

{==32==} {>>pagina-aanduiding<<}
het land, waar men zoo gewillig oporferingen doet ten algemeenen beste!




Rijp en groen, door  J. van Dissel, Jz.,M. et Ch. Dr., vrijwillig Officier van Gezondheid bij het 1ste Bat. 1ste Afd. Geldersche Schutterij te velde. Ten voordeele van de Betrekkingen der Geldersche Schutterij. Te Zutphen, bij W.J. Thieme. 1831. In gr. 8vo. IV en 103 bl. ƒ 1-90.

Een bundel, uitgegeven ten voordeele van de betrekkingen eeniger Schutterij te velde, vereischt reeds om deze reden eene zachtere beoordeeling en gunstiger aanbeveling, dan waarop bij anders aanspraak zou kunnen maken. Echter behoeft de aangekondigde dichtverzameling niet uit dien hoofde alleen op een toereikend debiet te hopen. Ook de inhoud is in vele opzigten prijzenswaardig. Hooge vlugt, stoute en diepe gedachten zijn hier wel minder overvloedig te vinden, doch daarentegen wordt men ook nergens door gezwollen' stijl en valsch vernuft gehinderd.
Wij ontmoeten hier eerst eene dichterlijke Opdragt aan des Schrijvers Vader; daarna een Voorberigt in proza, en verder eene Uitboezeming, getiteld: Aan mijne Wapenbroeders; waarna wij kunnen rekenen, dat de eigenlijke verzameling geopend wordt. De Brief aan eenen Vriend schildert op eene naïve wijze het scheepsleven, waarvan de Schrijver, toen ter tijd in betrekking naar Indië op reis, ooggetuige was. 's Levens rustplaats, en Aan van der palm, ten geleide van eene(n) hy(i)acint, Borger genaamd, zijn regt lieve stukjes. Nog meer onderscheiding verdienen de uitgebreider dichtstukken, Herinnering, en dat ter verjaring van onze aankomst in Indië. Aan mijne geliefde Moeder, bij mijne terugkomst uit zee in 1817, doet het talent van den Dichter en het hart van den Zoon gelijkelijk eer aan. Met genoegen lazen wij ook: In een Album (bl. 54), en Redding, eene vertelling in de manier van tollens, waarin de Heer van dissel al dikwijls gewerkt heeft, schoon hij ook somwijlen, b.v. in het dichtstuk Herinnering, meer valt in den toon van jufvrouw moens. Victor aan Mejufvrouw H..., zijne peettante, na het geschenk van een' koperen halsband, en het Reisje naar de Lochemsche Bergen, zijn geestige stukjes, inzonderheid het laatste, dat uitmunt door los-
{==33==} {>>pagina-aanduiding<<}
heid en levendigheid van voorstelling. In het Album van Ds. bruinier en Het ontslapen Kind aan zijne Ouders zijn roerend-verheven. De overige stukjes in dezen bundel zijn van
verschillende waarde. - De Dichter ziet uit al het bovenstaande, dat wij wel gezind zijn, aan zijne verdiensten regt te doen wedervaren; en het volgende moge hem bewijzen, hoe aangenaam het ons wezen zal, indien hij zich op meerdere volmaking gelieft toe te leggen.
Er verraadt zich nog telkens zekere moeijelijkheid in de versificatie, en gebrek, zoo aan kennis van, als aan meesterschap over onze taal. Vandaar de zoo veel mogelijk rijmeloos gelaten regels in de manier van Jufvrouw moens, b.v. in de tienregelige coupletten in het Album van Ds. bruinier, en op vele plaatsen elders. Vandaar de zonderlinge vrijheid, om niet alleen drie regels in de negenregelige coupletten van Herinnering telkens rijmeloos te laten, maar zelfs, couplet drie, er nog een' rijmeloozen tienden regel in te schuiven, die daar al zeer onaangenaam tusschen komt. Men hoore dat couplet:

Herinn'ring schokt den droeven vader, 
Die kindren naar Gods akker droeg: 
Dat zaad heeft hij besproeid met tranen, 
Dat dierbaar zaad, dat God hem vroeg! 
Waar is nu balsem voor de wonde, 
Die 't nokkend ouderhart doorboort? 
Herinn'ring, die de borst doet bloeden, 
Blijft tevens met 't verleden voeden, 
Toen 't kroost nog aan zijn kniën speelde, - 
En - hij leest met zijn kinders voort. 

Dat de Dichter, ook dáár, waar hij rijmt, vele vrijheden neemt, laat zich nu reeds vooraf begrijpen. Wij vinden dan ook niet alleen het rijm van ij op ei, maar ook dat van ziele (enkelvoud) op vielen, en dergelijke, onbeschroomd gebezigd. Voor beide vrijheden, vooral voor de laatste, als de meest hinderlijke voor het gehoor, dient de Heer van dissel zich in het vervolg te wachten. Stuitend vinden wij, op bl. 29, de uitdrukking kleedije:

De wichtjes, die Gods eeuw'ge wijsheid 
Van 't minnend ouderharte nam, 

{==34==} {>>pagina-aanduiding<<}

Zijn dáár, in hemelsche kleedije, (gewaden?) 
Als lijstrawanten van het lam! 

Bl. 42 is het niet juist gesproken, wanneer een doelwit verbeid wordt: 't Is 't zelfde doelwit, dat wij beiden. Waarom niet liever: Het heil is één, dat wij verbeiden, of dergelijk? Overigens ontbreekt het niet aan harde en ongebruikelijke smeltingen en afkappingen, noch aan stroeve en soms uit de maat vallende regels, vooral in trippelverzen, b.v. bl. 78, in het Reisje naar de Lochemsche Bergen:

Een zeide er: ‘Ik weet niet, maar 'k geloof, Mevrouw Buys! 
't Zal u wel wat hindren, mij dunkt, 'k bleef maar t' huis.’ 

Dit zou wel zoo gemakkelijk rollen, schoon het even prozaïsch blijft:

Een zeide er: ‘Ik weet niet, maar meen, Mevrouw Búys! 
't Zal u wel wat hindren, mij dunkt, ik bleef t' huis.’ 

Dus ook bl. 87 (aan mijne Echtgenoot, enz.):

Wat se=est wij do=or hem vie=ren mo=gen. 

    Aldus zou ieder het lezen; maar het moet trippelmaat verbeelden, en zou dus moeten huppelen: wat fee=st wij door he=m viĕrĕn mo=gen. Doch dit laat de taal niet toe: want mogen is hier een hulpwerkwoord, en daarop valt nimmer de hoofdklemtoon. Wat fe=est wij door he=m mŏgĕn vie=ren zou goed zijn, doch dan raakt het rijm weder weg. Eens voor altijd: men zegt, lĕerĕn le=zen, maar niet, lĕzĕn lee=ren, en aldus ook iēts mŏgĕn vie=ren, maar niet, viĕrĕn mo=gen. Dat ligt zoo in den rhythmus van onze taal, en wordt in de dagelijksche uitspraak getrouw in acht genomen.
Hoe hard is, bl. 97, in het vers bij de bevordering van den Heer dobbelaar (dobbelaer, gelooven wij) tot Doctor in de Geneeskunde:

Maar treft men dan eenmaal, bij 't kronklen der baan, 
    Diĕnzēlfdĕn vrĭend wēêr ăls zijn̆ toḡtgĕnŏot aān. 

    Waarom niet liever: Diĕn eīgĕnĕn vriēnd wĕêr ăls tōgtgĕnŏot aā;n?
        
{==35==} {>>pagina-aanduiding<<}
Ook is de eerste voet van menig vers nu eens een Anapaestus, b.v. (coupl. 1.): In̆ 't ğewōel, dat er heerscht op het pad, dat wij gaan; en dan weder een Jambus (coupl. 2.): Ŏns pād liep uiteen, en toen rekte de band.
Wij zouden onze aanmerkingen nog wel kunnen vermeerderen; maar liever schrijven wij, tot aanbeveling, om de fraaiheid, de kortheid en het onderwerp tevens, hier af:

Aan den Hoogleeraar j.h. van der palm, ten geleide van eenen Hyacint, genaamd Borger.

'k Was ver van 't heilig oord, waar Borger's assche rust, 
Toen mij de mare trof: ‘Die lijder is ontslapen!’ 
Dat viel mij bang op 't hart en roofde 's levens lust, 
En sloeg me een diepe wond, die tot aan 't graf zal gapen. 
'k Had innig hem bemind: ik dweepte menigmaal, 
Hem weêr te zullen zien en nogmaals hem te hooren, 
Te vangen van zijn' mond die rein verheven taal, 
Die doordrong tot de ziel en hemelsch klonk in de ooren! 
Aan 't Afrikaansche strand zag ik uw dierbaar schrift: 
Uw warme hartetaal, toen Gij zijne uitvaart vierdet; 
Die beelden, treurig-schoon, staan in mijn ziel gegrift, 
En kostlijk is 't gebloemt', waar Gij zijn graf meê sierdet! 
Nu breng ik, wat ik heb. Ei, wraak die hulde niet! 
Het is een nieuwe teelt uit Flora's lustwaranden: 
Met Borger's naam gedoopt is 't bloempje, dat ik bied, 
En Borger's trouwsten vriend zij de eerstelinge in handen! 








Aan de dappere Studenten van Groningen en Franeker, door Mr. b.h. lulofs, Hoogleeraar in de Nederl. Letterkunde en Welsprekendheid, enz. Te Groningen, bij J. Oomkens. 1831. In 4to. 14 Bl. ƒ :-25.

Henrici weytingh Elegiae duae ad V. Cl. petrum hofman peerlkamp, De tumultu Belgico et In victoriam de Belgis reportatam. Amstelodami, apud H. Weytingh. 1831. 80. maj. 16 pp. ƒ :-30.

Mijne Vaderlandsche Zangen. Door jan - j.f. wap, Ko-
{==36==} {>>pagina-aanduiding<<}
ninklijke-militaire Akademie-leeraar. Te Breda, bij F.P. Sterk. 1831. In gr. 8vo. 58 Bl. ƒ 1-50.

Aan de Helden Studenten, Lierzang, door r.h. van someren. Te Rotterdam, bij A.F.H. Smit. 1831. In gr. 8vo. 7 Bl. ƒ :-20.

Aanspraak bij de opening van de algemeene Vergadering der Hollandsche Maatschappij, op den 15 Oct. 1831, door abm. des amorie van der hoeven, als algemeen Voorzitter. Te Leyden, bij D. du Mortier en Zoon. 1831. In gr. 8vo. 19 Bl. ƒ :-25.

Het Volk der Vereenigde Nederlanden aan de Volken van Europa. Te Amsterdam, bij C.A. Spin. 1831. In gr. 8vo. 8 Bl. ƒ :-10 c.

Men kent den hem geheel eigenen, zoo wat in den Duitschen smaak vallenden, dichttrant van den Hoogleeraar lulofs. De uitmuntende octaaf-rijmen, onder No. 1 hier aangekondigd, zijn, na eene korte voorafspraak in proza, door hem uitgesproken op de groote markt te Groningen, toen de Groninger en Franeker Studenten, den 3 osten September 1831, uit de vrijwillige krijgsdienst voor het Vaderland met onbepaald verlof binnen die stad terugkeerden, en het hun door de Groningsche Jufferschap geschonkene vaandel door laatstgemelde met laurieren en bloemen bekranst werd. Ons bevielen, ook om den inhoud, inzonderheid de vier coupletten op bl. 12 en 13.
De beide Elegiën, door den 64 jarigen Heer weytingh aan zijnen vriend, den Heere p. hofman peerlkamp, toegezongen, de eerste over den opstand der Belgen, en de tweede op de overwinning over hen behaald, kenschetsen zich door bevalligheid van versificatie, zuiverheid van taal, en dichterlijken doch gemakkelijken gang van denkbeelden.
In de Vaderlandsche Zangen van den Heer wap vonden wij de navolgingen van de Latijnsche gedichten van Mr. hoeufft hier en daar wat stram. Van de oorspronkelijke verzen zijn sommige niet zeer dichterlijk. In dat aan Prins frederik is ons, op bl. 6, de strooph, beginnende: Miskend, benijd enz. onverstaanbaar gebleven, ook bij herhaalde lezing. Bl. 32 staat er, om het rijm, vloog (in den

{==37==} {>>pagina-aanduiding<<}
tweeden persoon) voor vloogt. De afkapping der t is in den onv. verl. tijd der ongelijkvloeijende werkwoorden, in den tweeden persoon van enkel en meervoud, volstrekt ongeoorloofd. In gelijkvloeijende werkwoorden alleen wordt die vrijheid toegestaan, b.v. gij wandelde voor wandeldet. Bl. 41 is onverglijkbren zeker eene drukfeil voor ongelijkbren. Doch inzonderheid bevielen ons het Wieggezang voor eene vorstelijke Telg; de Uitboezeming bij de hervatting van den arbeid der uit hare assche verrijzende Loge: Het vrij Geweten; De Leeuw van Waterloo; Aan Nederland, uitgesproken in de Maatschappij van Rhetorica te Gend; Soldatenzang; Aan Oud-Neêrlands Leger (in haast gedrukt te Diest, den 7 van Oogstmaand 1831); het daarop volgende Lied aan de Helden van Oud-Nederland, bij hunnen zegevierenden terugtogt, en de Toast op het welzijn van den Koning.
De Lierzang aan de Helden Studenten, door den Heer van someren, is wel niet zonder verdienste, maar behaagt ons toch niet bijzonder. Bl. 4. verzeld van talloos heir van dappren, is geen Neêrduitsch: want het hier onderdrukte lidwoord een mogt niet weggelaten worden. Volgens het eerste couplet op bl. 5 zal het nakroost Hollands vroegeren roem vergeten, als het aan de wapenfeiten der Studenten denkt; het zal met Nieuwpoort ook van Leuven gewagen, en de gloriedagen van onze Prinsen zijn het tijdperk, waaraan het hulde schenkt. Naar ons inzien behoort der vaderen roem niet vergeten te worden; maar indien dit onverhoopt gebeurde, dan zou het nakroost van Nieuwpoort niet zoo wel als van Leuven kunnen gewagen, noch ook (op grond eener alsdan zeker partijdige vergelijking, dewijl de roem, bij Nieuwpoort behaald, althans even groot was) aan de laatste zege de meeste hulde brengen. Die gansche tirade is derhalve mislukt. Glimlachwekkend zijn de uitdrukkingen op bl. 6: Dat ge, aan Minervaas borst gelegen, (N.B.) De pen verwierpt, en greept den degen. Gezoogd wordende kinderen schrijven en vechten nog niet; ook kan de maagd Minerva geene kinderen zogen. Maar de Studenten zijn geene zuigelingen; derhalve wil Minerva hun slechts vriendelijk toespreken, zonder meer. Het volgende couplet begint: Thans, aan de borst der Kunstgodessen Als overwinnaars weêrgekeerd, Zijn 't als voorheen haar wijze lessen, Die gij van haar met vuur begeert. Maar die met vuur begeerde
lessen moeten de Studenten immers slechts van de

{==38==} {>>pagina-aanduiding<<}
lippen der Zanggodinnen opvangen? Of welke lessen moeten de Zanggodinnen hun geven? Ook moesten de Heeren immers tot minerva terugkeeren; want deze, en niet de muzen, hadden zij, in het vorige couplet, verlaten. De Redeneerkunde is voor een' Dichter geene overtollige studie.
Den begaafden Redenaar des amorie van der hoeven, en ook den Bestuurderen der Holl. Maatsch. van fraaije Kunsten en Wetenschappen, en haren Leden, voor zoo ver zij de uitgaaf dier uitmuntende Aanspraak hebben bevorderd, betuigen wij, in naam van het lezend publiek, onzen hartelijken dank voor de mededeeling van dit korte, maar voortreffelijke stuk, waarin de welsprekendheid van van der hoeven zich weder zoo gelukkig kenbaar maakt. Heerlijk, onder anderen, is de spraakwending, op bl. 8, tot de bewerkers der Omwenteling en tot de Staatslieden der Mogendheden: ‘Wij nemen,’ zegt de Redenaar, ‘Europa tegen u allen ten getuige, en mogt onze stem, de stem der verdrukte onschuld, thans nog miskend en gesmoord worden, wij dagen u voor de regtbank der nakomelingschap! Of velde ook zij een partijdig vonnis, wij zouden ons van hare vierschaar op die des Hemels in den jongsten dag beroepen!’
De Schrijver van: Het Volk der Vereenigde Nederlanden aan de Volken van Europa beroept zich vooreerst nog maar op de Volken van den tegenwoordigen tijd; doch wij vreezen, dat hij óók al op onzen Lieven Heer, tegen den jongsten dag, zal moeten appelléren. (*) Maar hoe de zaak ook uitvalle ter eerster Instantie, de namelooze Pleitverzorger verdient allen lof. Hij kiest een argumentum ad hominem, of liever hier ad populos. Het is van de zijde van de vrijheid en onafhankelijkheid der Natiën, van de verdiensten der Oud-Nederlanders jegens de zaak van vrijheid en verlichting, van de volksgezindheid onzer Regering, en den wensch onzer bevolking, dat zij onze regten handhave, dat de helderdenkende Schrijver uitgaat. Zijn stukje is vertaald in het Fransch, Engelsch en Duitsch; het zij geene Φωνὴ βοῶντος ἐν ἐρήμῳ!


{==39==} {>>pagina-aanduiding<<}

De Invaliden Klub. Krijgsavonturen uit het Leven van gediende Officieren. Naar het Engelsch: The Chelsea-Pensioners. II Deelen. Te Amsterdam, bij H. Frijlink. 1830. In gr. 8vo. Te zamen 569 bl. ƒ 5-90.

Op een' schoonen, zomerschen morgen in 1828 ging de Schrijver uit Oxford, om een reisje te voet te doen, met een' vischhengel in de hand, een mandje met eenige kleedingstukken op den rug, en een deel van shakespeare in zijnen zak. Hengelende ontmoette hij een' anderen bengelaar, een' man van omstreeks zestig jaren en van in nemend voorkomen. Spoedig was de kennis gemaakt. Beiden hadden bij het leger gediend. De avond viel. De oude heer noodigde den reiziger te voet, om mede te gaan. Hij zeide: ‘Hoe zeer ik een oud vrijer ben, leef ik echter niet alleen. Wij zijn met ons allen twaalf officieren op halve soldij, die bij elkander wonen. Ons huis staat aan het einde van dit dorp, dat wij, onderscheidingshalve, klein Chelsea (*) genoemd hebben; wilt gij mij het pleizier doen van daar mijn gast te zijn, dan wil ik u in een gezelschap van zulke dappere en beschaafde mannen brengen, als er ooit kruid geroken of zich aan het legervuur gewarmd hebben. Tevens beloof ik u, dat, indien gij aan (in) het verhaal van krijgsavonturen smaak vindt, deze rijkelijk bevredigd zal worden, naardien er geen avond voorbijgaat, zonder dat eene of meer geschiedenissen, die op ons voorgaand leven betrekking hebben, verhaald worden.’ De voorslag werd aangenomen. De vreemde gast was welkom bij de overige leden des gezelschaps. Na de geheele inrigting en wetten dezer kleine maatschappij kortelijk vermeld te hebben, deelt de Schrijver nu eenige verhalen mede, welke hij aldaar hoorde. Derzelver opschriften luiden: De voorname Rekruut. Een dag op neutralen grond. Kapitein macdirk's krijgsavonturen. Vervolg van Kapitein macdirk's krijgsavonturen. De bange krijgskameraad, of de veldslag bij Maida.
Een avontuur in de Pyreneën. De Medeminnaars. De Veteraan. Kapitein X. De Heeren Officieren weten goed en onderhoudend te vertellen. Krijgsavonturen, gelijk de

{==40==} {>>pagina-aanduiding<<}
titel aanduidt, maken den inhoud des boeks uit; doch ook menschkundige aanmerkingen worden in de verhalen ingevlochten, en eenige natuurtooneelen, zoo wij meenen, naar waarheid geschilderd. Evenwel zouden wij zeggen, dat Schrijver of Verhaler wat veel aan zijne verbeelding toegeeft, wanneer hij op een' schoonen herfstdag, in het midden van October, het algemeen stilzwijgen in een beukenbosch laat afbreken door de volle, klare, melodische toonen eener lijster, die uit eenig nabijstaand geboomte eenen stroom van ongekunstelde muzijk uitgiet. De verhalen, uit het laatst der vorige en uit het begin der tegenwoordige eeuw genomen, herinneren ons bekende namen en gebeurtenissen. Op enkele plaatsen, daar vooral, waar van den vrijheidskrijg der Noord-Amerikanen wordt gesproken, stralen, naar ons inzien, de Engelsche partijdigheid en hoogmoed allezins door.
De vertaling, schoon over het geheel vrij goed, draagt echter blijken, dat het oorspronkelijke wel eens meer gevolgd is, dan de aard onzer taal toelaat. Ook hebben wij onder het lezen soms getwijfeld, of wel altijd het regte woord gekozen was. Zoo wordt b.v. van eene buitenplaats, aan en rondom welke aanmerkelijke verbeteringen gemaakt waren, gezegd: Het gras en onkruid, dat op de weide groeide, was verdwenen. Eene weide zonder gras zou waarlijk niet veel fraais zijn! In goed Nederduitsch zegt men nooit, dat de nacht aanbreekt. Zekerlijk is er eene fout in de vertaling, wanneer van de wegruiming der dooden na eenen veldslag wordt gezegd: Het was een jammerlijk gezigt, de neêrgezonkene hoofden en ontzielde lijken (de bijvoeging ontzield, bij lijken, is overtollig) te zien van mannen, die wij weinige uren te voren als de vurigste en meest geachte strijdgenooten kenden (gekend hadden), en vreeselijk trof hun geschreeuw en gekerm ons oor, zoo dikwerf een misstap der dragers hunne wonden op nieuw opende, Uit den zamenhang blijkt, dat dooden en gekwetsten bedoeld worden. Voorts had de Vertaler de geslachten der zelfstandige naamwoorden naauwkeuriger in acht moeten nemen. Ook zegt men niet ontgind, maar ontgonnen land.

Swavings zonderlinge ontmoetingen en wonderbaarlijke lotsverwisselingen na zijne vlugt uit Delft, benevens schetsen van Londen en deszelfs bewoners, van de Kaap de Goede

{==41==} {>>pagina-aanduiding<<}
Hoop en hare ommestreken, enz. enz., of laatste Vervolgdeel op zijne Tienjarige Militaire Loopbaan. Door hem zelven beschreven. Te Dordrecht, bij Blussé en van Braam. 1830. In gr. 8vo. XII en 348 bl. ƒ 3-60.

De hedendaagsche campo weijerman (want bij niemand weten wij swaving beter te vergelijken) geeft met dit werk weder eene nieuwe aflevering der voortbrengselen van zijne vruchtbare pen, en zet het verhaal van zijne lotgevallen voort, na zijne aankomst in Engeland, tot aan die aan de Kaapstad in Zuid-Afrika. Om geene oude koeijen uit de sloot te halen, stapt swaving aan het einde van zijne Tienjarige Militaire Loopbaan over zijne avontuurlijke vlugt uit Delft met ligten tred heen, en verwijst zoo wel aan het einde van dat werk, als bij den aanvang van het thans aangekondigde, slechts ter loops op zijn vroeger uitgegeven werkje: Offer aan de lijdende Onschuld. Den 11 Jnlij 1825 komt de Schrijver te Londen als vlugteling aan, ontbloot van alle middelen van bestaan. Na eenigen tijd in de armoedigste omstandigheden te hebben verkeerd, wordt hij, door de hulp van eenen te Londen gevestigden Hollander, uit den nood geholpen, en vestigt zich, met zijn huisgezin, als Hollandsche taalmeester. De zaken namen in het begin echter nog niet zóó op, of swaving had onderstand noodig uit de diakoniekas der Londensche Nederduitsch-Hervormde Gemeente. Uit dankbaarheid voor dien genoten onderstand, die welligt niet ruim genoeg geweest is, ontvangt de Londensche Kerkeraad eene gestrenge gisping over het bestuur van het armenfonds, het verwaarloozen van de openbare Godsdienst en dergel. meer. Slechts de Predikant werninck is een man zonder wedergade. Wij weten, ook buiten het getuigenis van swaving, dat deze menschenvriend den hem hier gegeven' lof in allen deele waardig is. Maar wij vergeleken swaving reeds, bij den aanvang onzer aankondiging van zijn werk, bij den beruchten
campo weijerman; en de gelijkheid tusschen beiden bestaat ook daarin, dat weijerman insgelijks gewoon was zich te wreken op de zoodanigen, die hem geenen of geen' genoegzamen geldelijken onderstand gaven, door hen in zijne schriften geducht te havenen. Ook swaving spaart in dat geval zelfs zijne eigene bloedverwanten niet. Weijerman, echter, ging nog eenen stap verder. Wilde hij van iemand

{==42==} {>>pagina-aanduiding<<}
eene gift afpersen, dan deed hij dit soms zelfs, door schriftelijk met zijnen bijtenden hekel te bedreigen, indien men de milde hand niet opende. Naderhand namen de zaken beter op, vooral ook toen swaving partij begon te trekken van zijne vlugge pen, zoo wel als oorspronkelijk autheur door de uitgave van zijne Reizen en Lotgevallen, als door vertalingen van Engelsche werken van smaak. Hoogelijk roemt swaving zijne Hollandsche uitgevers, de Heeren blussé en van braam, te Dordrecht, die hunnen brief aan swaving deden vergezeld gaan van een edelmoedig geschenk, en hem met zulk een onbepaald vertrouwen vereerden, dat hij zelfs reeds over de betaling kon beschikken, alvorens het werk nog opgesteld was. Zie! dat heeten wij brave boekdrukkers; en, levert swaving ooit een vervolg op zijne Feest- en Heilige-dagen, dan verdienen zij door hem als Patronen der boekdrukkers te worden gecanoniseerd. De Heer thieme en nog een andere ongenoemde Amsterdamsche boekverkooper waren zoo scheutig niet, en komen er dan ook zoo goed niet af. Gedurende zijn verblijf van ruim twee jaren te Londen, schijnt swaving zich, buiten een enkel geval, waaruit blijkt, dat de vos wel zijne haren, maar niet zijne streken verliest, nog al wel gehouden te hebben. De kennismaking met zeker voornaam persoon, die, op zijn vertrek staande naar Afrika, het onderwijs van swaving genoten had in de Hollandsche taal, doet dezen laatsten de aanstelling verkrijgen, als Interpreteur en Translateur van het Hoog Geregtshof aan de Kaap de Goede Hoop. In den herfst van 1827 begeeft de Schrijver zich met geheel zijn huisgezin derwaarts, en bereikt nog vóór het einde van dat jaar de plaats zijner
bestemming. Het boekdeel wordt besloten met het verhaal van des Schrijvers vestiging in de Kaapstad en aanstelling in den genoemden post.
Ons oordeel over de schriften van swaving in het algemeen hebben wij reeds te dikwijls te kennen gegeven, dan dat het ons lust, hetzelve hier te herhalen. Op een tooneel als Londen geplaatst, kan het wel niet missen, of de Schrijver moet zijnen lezeren veel wetenswaardigs mededeelen; en, niettegenstaande men in eene zekere wijdloopigheid des Schrijvers toeleg niet kan miskennen, om zijn boekdeel tot eene zekere grootte te doen uitdijen, verloochent swaving toch zijnen onderhoudenden stijl niet. Levendige

{==43==} {>>pagina-aanduiding<<}
schilderingen van het merkwaardige van Londen, van de leefwijze en kenmerkende gewoonten der bewoners van die hoofdstad, en vermakelijke anekdoten, zullen ook dit gedeelte van swaving's verhaal met genoegen doen lezen.

Nederlandsche Muzen-Almanak. Voor 1832. XIVde Jaar. Te 's Gravenhage, bij J. Immerzeel, Jun. ƒ 3-50.

Almanak voor het Schoone en Goede. Voor 1832. Te Amsterdam, bij G.J.A. Beijerinck. ƒ 1-80.

Nederlandsche Volks-Almanak. Voor 1832. IIde Jaar. Te Amsterdam, bij H. Frijlink. ƒ :-60.

Tijdkorter in ledige oogenblikken. Voor 1832. Door a. hazelhoff. XXste Jaargang. Te Groningen, bij A. Hazelhoff. ƒ :-25.

Almanak voor de Jeugd. Voor het Schrikkeljaar 1832. Te Amsterdam, bij G.J.A. Beijerinck. ƒ 1-30.

En zoo wordt dan de tijdkring, dien wij op nieuw staan in te treden, weder door een aantal lieve jaarboekjes begroet! Zijt ons welkom, schoone kinderen des oogenbliks! Uwer bestemming indachtig, moge het oordeel over u regtvaardig, het zal echter nimmer koud noch terugstootend zijn. Opene weer de rij,
1o, De Muzen-Almanak. Dit jaarboekje prijkt met de afbeeldsels onzer zeer verdienstelijke vaderlandsche Dichters, de Heeren Mr. j. van lennep en a. van der hoop, en een drietal plaatjes, de laatsten naar schilderijen uit de Hollandsche School vervaardigd. Of de portretten zeer gelijkend zijn, durven wij, ten minste wat den Heer van lennep betreft, zoo gaaf niet toestemmen. De gravure naar gabriel metzu is voortreffelijk; de beide anderen komen ons van mindere gehalte voor. - Wat nu den inhoud van dit poëtisch bundeltje betreft, hierover vermeenen wij het volgende te moeten zeggen. De Menschenliefde, door a.n. van pellecom; goed van versificatie, echter, van wege het onderwerp zelve, niet nieuw van denkbeelden, maar verdienstelijk, omdat elk denkbeeld poëtisch is aangebragt; een meer gevarieerd metrum had mogelijk dit stuk niet minder behagelijk doen zijn. Aan den Post, door p.r. feith; beter aangevangen dan ten einde gebragt; eene dichterlijke speling, en niet veel meer. De gevonden Diamant, door p.h. van arum; aardig in den toon en de kleur van cats, hoezeer het beeld eenigzins onnoozel is. Beethoven, door j.p. heije; goed, hier en daar uitmuntend van aanleg; de jeugdige Dichter beoefene

{==44==} {>>pagina-aanduiding<<}
echter bij voorkeur Hollandsche boven Duitsche poëzij. In het Album, enz. door s.i.z. wiselius; mogelijk het schoonste, wat de Hoogleeraar p. van limburg brouwer in zijne vriendenrol bezit. Het Veldviooltjen, door n. beets; liefelijk, wegslepend. De Kynast, naar het Hoogduitsch van körner, door c.g. withuys; kunstig van versbouw, maar al te somber romantisch, te woelig op het gebied onzer Letterkunde. Aan de Vaderlandsche Sekse, door j.w. ijntema; een woord op zijn pas, juist den toon gevat, om leering door beoefening te doen opvolgen. Jan Kanneke, door a. van halmael, jun.; goed, omdat van halmael geene slechte verzen kan maken; anders een verhaal van eene niet schitterende daad, op rijm gebragt. Aan c.w. westerbaen, door j. brester, a z.; hoogst vereerend voor den zanger en den bezongene. Het nachtelijk uur, door j.j. wijsmuller; waarlijk, een goede aanbevelingsbrief in de dichterlijke wereld. Avondbede in December 1830, door h. tollens; een juweeltje, vol van die wendingen, waarin niemand tollens evenaart. Verouden, door j. immerzeel, jun.; luimig, vol waarheid, en beter dan De twee Zusters, Munstersche Legende, door denzelfden. De jonge Priester, door e.j. potgieter; hartstogtelijk, vol gloed en kleur, en toch waar geschilderd. Pygmalion, een romantische Droom, door j. kinker; meer klassisch dan romantisch; wijsbegeerte in het kleed der Gratiën. Aan
Hyder (uit het Perzisch), De Ban der Kroaten (uit het Illyrisch), De angst der Burchtvrouw (uit het Slavoonsch), allen door j. van lennep. Neen, aan dat vreemde mengelmoes wagen wij ons niet! Waren het nog vertalingen naar vertalingen, dan zouden wij mogelijk iets over de regt gelukkige overbrenging kunnen zeggen; maar, nu alles zoo kersversch uit het oorspronkelijke is, willen wij liefst nederig zwijgen. - Nog hebben de Dichters robidé van der aa, ten hagen, van harderwijk, loots, sifflé, spandaw, staring, warnsinck en meer anderen dit jaarboekje met hunne bijdragen versierd en verrijkt. Niets is er in, of het luidt wél; veelal luidt het schoon. Maar ééne aanmerking houde men ons ten goede, namelijk deze: dat, terwijl de meesten der jeugdige Dichters, hier voorkomende, zich schijnen ingespannen te hebben, om met eere en lof voor het publiek op te treden, de meer bekende of beroemde vaderlandsche Zangers wel een weinigje van denkbeeld zijn geweest, om op hunne lauweren te kunnen rusten. - En nu nog een woord over de uitvoering. Deze is wél; maar het schijnt ons toe, dat dezelve, den prijs in aanmerking genomen, vooral wat cartonneren en vergulden aangaat, nog wel wat keuriger kon zijn.
2o. Almanak voor het Schoone en Goede. Dit bij uitstek bevallige jaarboekje bevestigt deszelfs welverdienden roem hoe langer hoe meer. Proza en poëzij wisselen zich hier in

{==45==} {>>pagina-aanduiding<<}
aangename schakering af; vruchten en bloemen, wier vereeniging een bekoorlijk geheel uitmaakt. Onder het poëtische gedeelte treffen wij aan: Het betere Land, Reislied, (een nieuw opschrift) door w.h. warnsinck, b z.; liefelijk van toon en regt geschikt tot gezang in oogenblikken, aan het innerlijke leven toegewijd. De Echo, door j. de breet; zeer kunstmatig, (bijna hadden wij gezegd gekunsteld) toen wij het den Dichter in eene letterkundige Vereeniging hoorden voordragen. De Storm, door lublink weddik; wat er ook een ander Recensent van moge gezegd hebben, naast fouten, ook schoonheden. De trouwe Knecht, door t.j. kerkhoven; regt belangrijk om de schoonheid der daad en wezenlijk goed gedicht. Bij den dood van O.S. enz. door h. tollens; een woord uit het hart tot den edelen vader des jeugdig overledenen. 's Lands wijs, 's lands eer, door j. van walré; Het Bed, door j.w. ijntema; De Avond, door n. beets; Dichterenliedje, door a. boxman; De wachtende Liefde, door h.a. langelaar; Bij het korten der dagen, door a.j. ten hagen, benevens de andere stukjes door de Heeren klijn, kuyper, robidé van der aa en spandaw, allen, het eene minder, het andere meer, van poëtische waarde en der verzameling tot sieraad verstrekkende. De Weduwe, door c. loots; hulde aan het dichttalent, niet aan de gevoelens. - In het proza-gedeelte worden wij aangenaam verrast door een verhaal van Hollands krachtvollen en zijnen eigen' weg betredenden
Dichter, Mr. a.c.w. staring, getiteld: Wolfert Swaertveger. Niet waar, staring! dat Geldersche land is schoon en zijne oorkonden vol poëzij? Uit wat al oude namen, gebouwen, bouwvallen en gestichten spreekt daar de grijze voortijd tot het poëtische gemoed! Gij hebt die stem gehoord, haar verhoord, en zij vormde u tot Dichter, in den echten zin des woords, niet alleen in gebonden, maar ook in ongebonden stijl! - Het tweede verhaal, dat wij aantreffen, draagt ten opschrift: De Valkenier. (Door den Schrijver van Uplade, in den laatstvoorgaanden jaargang fragmentswijze medegedeeld.) Ongeveer hetzelfde mogen wij den, zich nog altijd zediglijk verbergenden, steller van dit welbewerkte stukje toevoegen. Wij lazen het met ongemeen genoegen, en het is de ruime plaats, welke het in dit jaarboekje vult, ten volle waardig; terwijl het ons eene aangename verpoozing schonk, na het lezen van zulk een aantal verzen, als ons ex officio thans wederom te beurte viel. De romantische vorm is hier met het geschiedkundige zoo gelukkig verbonden, dat het tafereel, op grootere schaal overgebragt, voor geen' spindler zou onderdoen. - Ook het verhaaltje van den, met zoo veel lof bekenden, vaderlandschen Schrijver, den Heer j.b. christemeijer, getiteld: Voorbeeldige trek van Mevrouw catalani, laat zich aangenaam lezen. Indien de groote zangeres inderdaad zoo regt gemoedelijk is, als christemeijer haar schil-
{==46==} {>>pagina-aanduiding<<}
dert, verdient zij elks bewondering en eerbied. - De uitvoering van dit jaarboekje laat niets te wenschen over. Het portret van fennamastenbroek, door velijn gegraveerd en uitstekend gelijkend, prijkt tegenover het titelblad. Vier fraaije plaatjes, allen van gelijken ets, versieren hetzelve. Wij kunnen den
uitgever gerustelijk aanraden, zijnen ingeslagenen weg te blijven bewandelen: hij zal er eere mede inleggen.
3o. Nederlandsche Volks-Almanak. De tegenwoordige jaargang beantwoordt beter dan de voorgaande aan den titel, dien deze Almanak draagt. Toen vonden wij er slechts vertalingen, thans vinden wij er oorspronkelijke stukjes in. De kritiek is dan toch nuttig tot iets, al is het dan niet voor de Schrijvers of Dichters, dan ten minste voor de Verzamelaars. En waarlijk, dit jaarboekje verdient, onverminderd den geringen prijs, alle aanbeveling. Er zijn verzen in van warnsinck, van enst koning, sifflé, p. moens, gravé, looijen en anderen; derzelver namen strekken tot aanbeveling. De verhalen zijn van de Heeren nagel en maarseveen; en hoezeer wij die verdienstelijke Schrijvers, in een vertrouwelijk uurtje, wel eens zouden willen betoogen, dat zij, met vele anderen hunner mededingers, nog niet op de hoogte van den Roman zijn, laten hunne verhalen, hier opgenomen, zich met genoegen lezen. - Een sierlijk vignet en twee lieve plaatjes verhoogen de waarde van dit bundeltje.
4o. Tijdkorter in ledige oogenblikken. Geluk, Veteraan der vaderlandsche Almanakken! met het volbragte vijfde gedeelte eener Eeuw! Dat gij goed en braaf, kuisch en onderhoudend zijt geweest, zulks getuigt uw lang leven op vaderlandschen bodem. Bewandel stillekens en onder Gods zegen uwen verderen weg. Al hapert ook hier of daar een comma of punt, alwat gij zegt kan men gerust aannemen. In menig stil burgergezin zult gij een aangename Tijdkorter zijn; en al is Geertje met Antje het niet eens, dat 5 of 6 koffijboonen op een treksel clchorei, voor twee personen, lekkere koffij geven, is het beter, slechte koffij te drinken met een Hollandsch hart, dan die te filtreren uit zucht tot naäperij van vreemd gespuis.
5o. Almanak voor de Jeugd. Een aangenaam en nuttig geschenk voor onze lieve kleinen, geheel in den geest van het kinderlijk verstand en van den echten kinderzin. Lieve verhaaltjes, aardige versjes, een regt onderhoudend en zedekundig tooneelspelletje; waarlijk, ouders en voogden zijn den vervaardigers van zoo veel goeds, nuttigs en sierlijks hunnen welmeenenden dank verschuldigd. Niet minder dan twaalf bevallige en goed gekleurde plaatjes bevat dit boeksken, dat tot een blijvend werkje voor de jeugd kan verstrekken.


{==47==} {>>pagina-aanduiding<<}

Merkwaardigheden uit alle bekende Landen van Azië, voor hen(,) die, tot eene leerzame uitspanning, in het hoekje van den haard, door vreemde Landen willen reizen. Naar de 5de Engelsche Uitgave van  I. Taylor,voor Nederlanders bewerkt, door  J. Olivier, Jz.Met 84 Vignetten en een Kaartje. Te Amsterdam, bij G.J.A. Beijerinck. 1831. In kl. 8vo. 154 Bl. ƒ 3-:

Het werkje van taylor is onzen Lezeren reeds uit vorige aankondigingen bekend. In 154 ruim gedrukte bladzijden wachte men geene volledige, aaneengeschakelde beschrijving van Azië; doch zoo iets kondigt de titel ook geenszins aan: merkwaardigheden alleen belooft en geeft dezelve, in 84 rubriekjes verdeeld, en door even zoo vele regt lieve plaatjes toegelicht. Het werkje bleef zichzelve volkomen gelijk, hetwelk veel is ten aanzien van prentwerken; want de prentjes zijn hier, als 't ware, de schilderij, en het overige is in zekervoege als de lijst te beschouwen. Inderdaad, de uitvoering is keurig, en het komt juist ter snede, tegen Nieuwjaar, en om in het hoekje van den haard, of bij de kolomkagchel, gelezen te worden. Wij wenschen hetzelve van heeler harte een ruim vertier, zelfs boven vele dusgenaamde zedelijke verhalen, die noch de jeugdige kennis verrijken, noch dikwijls eenigen - indien maar geen' schadelijken - indruk achterlaten.

Aanbevelenswaardige werkjes voor de jeugd.

't Was ons oogmerk, den Uitgevers, die geld noch arbeid sparen, om der lieve Jeugd gepaste boekjes, naar derzelver onderscheidene behoeften, te schenken, en dezelve in smaak. vollen dos te doen verschijnen, de dienst te bewijzen, waar op zij aanspraak mogen maken, om degene, die ons tot dat einde ter hand kwamen, tegen Nieuwjaar elk afzonderlijk aan te kondigen. Gebrek aan plaats, echter, verpligtte ons, daarvan af te zien; ten zij zulks verschoven wierd tot gelegener tijd. Maar dan ware ook de tijd geheel verstreken geweest, tot dergelijke geschenken bestemd. Ons bleef dus niets anders over, dan de bloote vermelding der Titels van de zoodanige, welke wij, tot gezegde einde, meenden te kunnen aanbevelen. Hier volge dan zulk eene lijst, gerangschikt, niet naar de meer- of mindere waardije, maar eenigermate, als bij opklimming, naar verschil van leeftijd:

Abe-boekje voor lieve Kinderen. Met eene menigte Prentjes en Rijmpjes. Te Amsterdam, bij H. Frijlink. ƒ :-60.



Rijmpjes voor zoete Kinderen; een Geschenk voor Karolientjes Bibliotheek. Door robidé van der aa. Met 16 Plaatjes. Te Amsterdam, bij G.J.A. Beijerinck. ƒ :-60


{==48==} {>>pagina-aanduiding<<}

De kleine Maria. Een Leesgeschenkje voor jonge Meisjes. Met 8 Plaatjes. Door a.g. thesingh, geb. leyer. Te Nijmegen, bij J.F. Thieme. ƒ :-50.



Keetje's liefste Popje. Een Lees- en Prenteboekje voor kleine, aardige Meisjes. Te Amsterdam, bij H. Frijlink. ƒ :-75.



Geschenk voor Kinderen, in kleine Verhalen. Uit het Engelsch. Met Platen. Te Amsterdam, bij Schalekamp en van de Grampel. ƒ :-60.



Lodewijk, de jonge Kluizenaar. Een Verhaal voor Kinderen. Door c. schmid. Met Platen. Te Amsterdam, bij ten Brink en de Vries. ƒ :-90.



Ferdinand Dulder; of de kracht van Geloof en Liefde. Een Geschenk voor Kinderen, die God vereeren en hunne Ouders gehoorzaam zijn. Uit het Hoogduitsch. Met Platen. Tweede Druk. Te Amsterdam, bij ten Brink en de Vries. ƒ :-90.



Maria, het ongelukkige Meisje. Eene aandoenlijke Geschiedenis voor de Jeugd. Door j. glatz. Met eene Plaat. Te Deventer, bij A.J. van den Sigtenhorst. ƒ :-60.



Mevrouw Leliëndal en hare Kinderen, of Geschenk aan mijne jeugdige Vriendinnen. Door petronella moens. Met Platen. Te Amsterdam, bij G. Portielje. ƒ 1-70.



Eerste Handleiding tot de Aardrijkskunde van Nederlandsch Indië, met een beknopt Overzigt der voornaamste Britsche en andere Bezittingen in Oostindië. Voor Scholen. Door j. olivier, jz. Met eene Kaart. Te Amsterdam, bij G.J.A. Beijerinck. ƒ :-65.



Keur van belangrijke Verhalen, uit geloofwaardige Schrijvers bijeenverzameld door r. arrenberg. Met Platen. Te Haarlem, bij de Erven F. Bohn. ƒ 1-25.



Aansporing tot Deugd en goede Zeden. Een Lettergeschenk voor vlijtige en brave Kinderen. Door j. wolff, Onderwijzer in de Departementschool te Haarlem. Met Platen. Te Amsterdam, bij Schalekamp en van de Grampel. ƒ 2-:



Het Leven, de voornaamste Daden en Lotgevallen van witte cornelisz. de witte, Vice-Admiraal van Holland en Westvriesland, enz. voor de Jeugd bewerkt, door j.a. oostkamp. Met Platen. Te Deventer, bij A.J. van den Sigtenhorst. ƒ 1-25.



Aline, ou le verre d'eau. Par l'Auteur des dix-huit Soirées à la Campagne. Nimégue, chez J.F. Thieme. ƒ :-35.



Fleurs de Poésie Française des 17e., 18e. et 19e. Siècles. Pour mes jeunes Compatriotes, par g. engelberts gerrits. à Amsterdam, chez G. Portielje. ƒ 1-10 c.

Boekbesch. No. XV. bl. 654. reg. 17. staat eeld, lees beeld.


{==49==} {>>pagina-aanduiding<<}

Boekbeschouwing.




Tijdreken- en Geschiedkundig Onderzoek nopens de laatste Koningen van Babel. Door  C. Enklaar,Rector der Latijnsche Scholen te Nijmegen. Te Nijmegen, bij de Wed. J.C. Vieweg en Zoon. In gr. 8vo. 70 Bl. Met nog eene Tijdtafel. ƒ :-90.

Dit geschrift moet beschouwd worden als eene proeve, om de verschillende berigten van daniël, jeremia, de Schrijvers der Koningen en Kronijken en dien van het boek Esther bij de Israëliten, met de elkander weder zeer tegenstrijdige berigten van herodotus, xenophon, megasthenes, berosus en flavius josephus, bij de Grieken, Chaldéën en Joden, zoo veel mogelijk in overeenstemming te brengen, of, waar dit onmogelijk is, den twist te beslechten, en alzoo te bewijzen, wie eigenlijk de laatste Koningen van Babel zijn geweest.
Bl. 40 geeft de geleerde Schrijver een kort overzigt der uitkomsten, die hij door zijn onderzoek meent verkregen te hebben, in de volgende stellingen:

1o.Nebukadnezar heeft slechts 36 van de 70 jaren der Joodsche ballingschap geregeerd, en in het 37ste zijnen zoon evilmerodach tot opvolger gehad.

2o.Neriglissor is geen tijdgenoot van cyrus geweest, en kan derhalve niet in eenen veldslag tegen dezen gesneuveld zijn.

3o.Belsazar is de laatste Koning van Babel geweest, en kan bij gevolg niet dezelfde zijn als evilmerodach of laborosoardoch (anderen noemen dien laatsten laborosoarchod).

4o.Om dezelfde reden moet belsazar dezelfde zijn als nabonidus en labynetus.

5o.Belsazar is waarschijnlijk de kleinzoon van

{==50==} {>>pagina-aanduiding<<}
nebukadnezar en de zoon van evilmerodach geweest.

6o.Belsazar is 24 jaren Koning geweest, en waarschijnlijk bij de verovering van Babel omgekomen.

7o.Nitókris is waarschijnlijk de grootmoeder van belsazar geweest, en heeft gedurende de minderjarigheid van haren kleinzoon het bewind gevoerd, en de verovering van Babel beleefd.

8o.Darius de Meder is waarschijnlijk cyaxares II, de zoon en opvolger van astyages, en gedurende twee jaren Koning van Babel geweest.

9o.De ahasveros van esther is waarschijnlijk dezelfde geweest als darius de Meder.

Tegen de vierde dezer stellingen, dat belsazar dezelfde met nabonidus en labynetus zou zijn, en derhalve nabonidus en labynetus niet van elkander zouden onderscheiden wezen, bestaan gewigtige zwarigheden; en Recensent is alsnog hoofdzakelijk het gevoelen toegedaan van den Eerw. van lis, hetwelk hij, na opgaaf der tegenstrijdige berigten van den Chaldeër berosus aan de eene zijde, en van de Grieken herodotus en xenophon, vergeleken met den Profeet daniël, aan de andere zijde, tot oplossing dier tegenstrijdigheid, zal laten volgen.
Berosus, namelijk, zegt, volgens flavius josephus (zie het aangekondigde werkje, bl. 17 en 18): ‘Neriglissor heeft vier jaren geregeerd. Zijn zoon laborosoardoch, nog een jongen zijnde, heeft negen maanden het bewind gevoerd; doch, omdat hij doorgaans eene ondeugende inborst aan den dag leide, is hij door zijne vrienden, eenen aanslag tegen hem gesmeed hebbende, omgebragt. Nadat hij gedood was, hebben zijne belagers, met eenparig goedvinden, het gebied opgedragen aan zekeren nabonidus, een' Babyloniër, een deelgenoot van dezelfde zamenzwering.’ En verder: ‘dat, als cyrus, in het 17de jaar van deszelfs regering, met eene grootere magt uit Perzië ten voorschijn gekomen zijnde, na het ge-
{==51==} {>>pagina-aanduiding<<}
heele overige Azië ten onder gebragt te hebben, op Babylonië aantrok, nabonidus, deszelfs aantogt vernomen hebbende, hem met een leger te gemoet getrokken en in eenen veldslag overwonnen en radeloos naar Borsippe gevlugt is; dat cyrus daarop Babylon belegerd heeft; maar bevindende, dat de plaats sterker was dan hij gedacht had, van daar opgebroken is, met oogmerk om het beleg voor Borsippe te slaan; doch dat nabonidus, zonder de belegering af te wachten, zich aan hem overgegeven, en eene menschlievende behandeling van hem ondervonden heeft; want dat cyrus, hem uit Babylonië wegzendende, hem Carmanië tot woonplaats heeft aangewezen, alwaar nabonidus dan ook het overige van zijn leven gesleten en zijne dagen geëindigd heeft.’
Geheel anders (gaat de Heer enklaar voort, bl. 19) luidt het verhaal van herodotus, bij wien de Koning, onder wiens regering Babel is ingenomen, labynetus heet, welken naam ook zijn vader gehad had: zijne moeder was nitókris, van wier verrigtingen de Geschiedschrijver met den grootsten ophef melding maakt.
Van dezen labynetus dan verhaalt hij, ‘dat hij tegen cyrus, die hem den oorlog aandeed, ten strijde uitgetrokken is; doch dat cyrus, door eene toevallige omstandigheid opgehouden zijnde,’ (Recensent gelooft, door dat de Medekoning nabonidus, die zelf, en niet labynetus, ten strijde was getogen geweest, zich in Borsippe geworpen had, en deze aldaar eerst moest worden ten onder gebragt) ‘den togt naar Babylon gestaakt en tot het volgende voorjaar uitgesteld heeft: dat de Babyloniërs toen, tegen hem uitgetrokken zijnde, geslagen en in de stad teruggedreven zijn, die voor zeer vele jaren van levensmiddelen voorzien was, maar door cyrus, bij gelegenheid dat de inwoners een feest vierden en zich met dansen en andere vreugdebedrijven vermaakten, door eene list, bij verrassing ingenomen werd.’ (Lib. I.C. 188-191.)

{==52==} {>>pagina-aanduiding<<}

Nog omstandiger is xenophon (Cyrop. L. 7. C. 5.): ‘Cyrus, nadat hij de stad (Babylon) met eene breede en diepe gracht omringd en ingesloten had, vernomen hebbende [van de overgeloopene bevelhebbers gobrias en gadatas], dat er bij nacht een groot feest in de stad gevierd stond te worden, nam zijne maatregelen, om dezelve op dien tijd bij verrassing in te nemen. Hij leidde het water der rivier, die door de stad stroomde, af in de te voren gegravene gracht, en kwam zoo, terwijl de inwoners bezig waren met dansen en andere vreugdebedrijven, door de bijna waterlooze bedding der rivier, binnen de stad. Volgens vooraf gegeven bevel van cyrus, spoedden zich nu dadelijk eenigen naar het Koninklijke paleis; en, naar wensch, daar binnen geraakt zijnde, vonden zij den Koning’ [belsazar gelooven wij, waarschijnlijk denzelfden met labynetus, doch niet met nabonidus] ‘met het uitgetrokken zwaard gereed om zich te verweren; doch, door de menigte overmand, kwam hij met allen, die hem omringden, om het leven.’
Hiermede stemmen overeen de woorden van daniël, dat belsazar, der Chaldéën Koning, in denzelfden nacht, waarin het feest gegeven werd, gedood is.
Berosus, megasthenes, ptoleméus enz. spreken dus van nabonidus als den laatsten Koning van Babel. Die nabonidus werd krijgsgevangen gemaakt in Borsippe, behield door de gunst van cyrus het leven, en sleet het overige zijner dagen in Carmanië. Herodotus spreekt van labynetus, zoon van labynetus en nitókris. Recensent neemt met den Heer enklaar, (aant. 38. bl. 61.) aan, dat Labynetus eene soort van titel was (gelijk Pharao en Augustus). Nitókris schijnt de echtgenoote, naderhand de weduw van evilmerodach te zijn geweest, den zoon van nebukadnezar; en alzoo was de laatste Labyneet een kleinzoon van nebukadnezar, bij ge-
{==53==} {>>pagina-aanduiding<<}
volg dezelfde met belsazar, den Koning, die, volgens opgaaf van xenophon, in den nacht van dat feest, waar ook herodotus van spreekt, in zijn paleis, overeenkomstig het verhaal van een' tijdgenoot en ooggetuige, den Profeet daniël, gedood werd. Er waren alzoo twee Koningen van Babylonië te gelijk, even als bij de Lacedemoniërs, nabonidus, den aanvoerder van het leger, en labynetus of belsazar, afstammeling van nebukadnezar, en opperhoofd voor het burgerlijk beheer, welke laatste de zoon was van de beroemde nitókris.
Aldus spreekt de Eerw. van lis over deze geschiedenis, in zijn zestal van Leerredenen over daniël V, Utr. 1804, bl. 3 en verv.
Tot regt verstand van dit geschiedverhaal schijnt het mij noodig, vooraf een paar aanmerkingen te maken.
De eerste betreft belsazar. Wie is deze geweest? - Het schijnt moeijelijk, belsazar op de lijst der Koningen van Babel te vinden. De zoon en opvolger van nebukadnezar was evilmerodach: en deze werd, na eene tweejarige regering, door zijnen zwager neriglissor omgebragt. Nadat neriglissor drie jaren het bewind had gevoerd, sneuvelde hij in eenen veldslag: en laborosoarchod, zijn zoon, volgde hem op in het Rijk, gedurende den korten tijd van 7 maanden, en werd toen door nabonedus vermoord. Bij het onttroonen van laborosoarchod, zal belsazar, door josephus baltassor genoemd, de zoon van evilmerodach en nitókris, (bij gevolg, zeggen wij, dezelfde met den labynetus van herodotus) de kleinzoon van nebukadnezar, door nabonadius op den wettigen zetel zijn geplaatst: doch belsazar is een Vorst van zoo weinig beteekenis geweest, en nabonadius had, als Legervorst, zoo verre en zoo geheel de magt in handen, dat de ongewijde geschiedenis (de Heer van lis schijnt hier niet aan herodotus te denken) alleen

{==54==} {>>pagina-aanduiding<<}
maar spreekt van dezen nabonadius, of nabonedus, als den Oppervorst van het Rijk. Ook [alzoo] is ons nog eene bijzonderheid duidelijk, die wij in vs. 7 van ons kapittel vinden, daar belsazar belooft, ‘dat hij, die het noodlottig schrift zou uitleggen, de derde heerscher in het Koningrijk zou zijn.’ Hij was, in naam, de eerste; nabonedus was de tweede; en belsazar beloofde, dat de verklaarder der geheimzinnige beeldspraak de derde Regent van het Rijk zou wezen, enz.
Eene tweede bedenking is hier: in welke omstandigheden van den Vorst en het Rijk de geschiedenis voorviel, die wij hier beschreven vinden? Dit moeten wij wat nader ontwikkelen, enz. Volgens de beste berigten, uit de oude Geschiedschrijvers opgezameld, was, al sedert den dood van nebukadnezar, het Rijk van Medië geducht geworden aan de Chaldéërs: vooral, toen cyrus, tot Opperbevelhebber van de Medische en Perzische troepen benoemd, met 30,000 man zijnen oom cyaxares II, Koning van Medië, (hier, bij daniël, Hoofdst. VI, darius de Meder genoemd) ter hulpe trok, en aan hem het beleid van den oorlog tegen de Babyloniërs werd opgedragen. - Welhaast sneuvelde toen neriglissor, de Vorst van Babel, in een' veldslag: en nadat de vermaarde cresus, Koning van Lydië, de bondgenoot van Babel, ook verslagen was, rukte cyrus met nieuwe magt, uit Perzië aangevoerd, voor de hoofdstad zelve; terwijl nabonadius, de Babylonische Veldheer en de tweede in het Rijk, na nog éénen slag gewaagd en verloren te hebben, zich in de stad Borsippe bergde en naderhand aan cyrus vrijwillig overgaf, en door hem tot Vorst van Carmanië verheven werd. Belsazar, de Oppervorst van het Rijk, bevindt zich alzoo voor het tegenwoordige in de belegerde hoofdstad Babylon. Deze groote en prachtige stad was nog onlangs merkelijk bevestigd en versraaid. Terwijl de oorlog van cyrus met cresus voor de
Chaldéërs eene afwending

{==55==} {>>pagina-aanduiding<<}
maakte van eenige jaren, had nabonadius den verbazenden muur, dien nebukadnezar reeds begonnen had, ter beveiliging van den vorstelijken zetel, voltooid: en nitókris, de Koningin-moeder, eene vrouwe van zeer veel verstand en moed, had verdere kostbare werken, tot versiering en verbetering der stad, doen maken. (Hier volgt eene beschrijving van Babylon naar herodotus, die wij tot bekorting zullen overslaan.) Daar was maar één gebrek aan de versterking der stad, dat haar ook de vermeestering kostte; te weten, ter plaatse daar de rivier uit en in de stad liep, waren geene werken ter afschutting en bedekking: doch men meende genoegzaam tegen eene verrassing van dien kant gezorgd te hebben, door op beide plaatsen eene sterke bezetting te leggen. Cyrus echter, een zeer schrander Veldheer, enz. (nagenoeg het hiervoren gegeven verhaal van xenophon in de Cyropedie.) Gobrias en gadatus, (de twee overgeloopen Bevelhebbers van belsazar, wegwijzers van cyrus) zegt hier zeer opmerkelijk het verhaal (van xenophon), dankten de Goden, dat zij dien heiligschendenden Vorst de verdiende straf gegeven hadden. (Zie bl. 136.) Tot dusver de Heer van lis.
De berigten van herodotus en xenophon stemmen dus volkomen overeen met die van daniël; en, wanneer men de oplossing van van lis aanneemt, vooral zoo als wij hopen die nog nader te hebben toegelicht, dan blijven ook berosus, megasthenes en ptoleméus, in hetgeen zij, vooral de twee eersten, van nabonidus schrijven, volle geloof verdienen. Het laat zich ook moeijelijk denken, dat berosus, gelijk die door josephus wordt aangehaald, zou hebben gedwaald in de vermelding van het noodlot van nabonidus. Berosus zelf was een Chaldéër. Hoe zou hij er aan komen, om zoo omstandig te verhalen, dat nabonidus naar Borsippe gevlugt is, dat cyrus hem het leven spaarde, enz. indien dit alles ongegrond is? Aan de andere zijde

{==56==} {>>pagina-aanduiding<<}
wordt het berigt van den Profeet daniël zoodanig door herodotus en xenophon, die van geen vroom bedrog ten behoeve van een' Joodschen Profeet verdacht kunnen worden, bevestigd en opgehelderd, dat wij daniël geen geloof kunnen weigeren, als hij den laatsten Koning van Babel op den nacht van dat heiligschendend feest laat sneuvelen. Nu verdient toch elke gissing, waardoor tegen elkander strijdende en echter in het afgetrokkene alle nagenoeg even geloofwaardige berigten, in overeenstemming worden gebragt, eene ernstige overweging. Onder dankbetuiging aan den Heer enklaar voor al het goede, dat hij geleverd heeft, geven wij hem dus het hier geopperde ter nadere toetsing.

Beschouwingen van den Apostel Paulus en de eerste Christengemeenten, naar eenige Hoofdstukken uit de Handelingen der Apostelen. Door  Gottfried Menken.Uit het Hoogduitsch. Te Groningen, bij W. Zuidema. 1830. In gr. 8vo. VIII, 437 bl. ƒ 3-60.

De titel van dit lijvig boekdeel is ons niet zeer duidelijk. De inhoud geest ons nopens dien titel geene de minste opheldering. Naar den inhoud te oordeelen, zoude de titel eigenaardiger luiden: Oefeningen over Hand. XV-XX. Het zijn oefeningen, wel van betere soort dan de naamgenooten van vroegeren tijd, maar toch niet van dien aard, dat men ze in het Hoogduitsch zou hebben vertaald, of dat er eenige reden is, waarom zij niet in het Hoogduitsch zijn gebleven.
De Schrijver heeft zijn werk in tien stukken gedeeld, waarvan wij de opschriften mededeelen: 1o. De gestoorde rust in de gemeente te Antiochië, door Apostolische wijsheid hersteld. H. XV: 1-34. 2o. Twist tusschen Barnabas en Paulus. H. XV: 35-40. 3o. Paulus neemt Timotheus als zijn' reisgezel aan, en reist met hem naar Macedonië. H. XV: 4-XVI: 10. 4o. De komst

{==57==} {>>pagina-aanduiding<<}
van Paulus en zijne reisgenooten te Philippi, hunne verrigtingen en wedervaren aldaar, en hun vertrek van die plaats. H. XVI: 11-40. 5o. Paulus te Thessalonika, te Bereë, en vertrek van deze plaats. H. XVII: 1-16. 6o. Paulus te Athene en zijne redevoering op den Areopagus. H. XVII: 17-34. 7o. Reizen van Paulus. H. XVIII. 8o. Paulus' leer, daden en ontmoetingen te Efeze. H. XIX. 9o. Reis van Paulus, voorval te Troas, en de voortzetting der reis. H. XX: 1-16. 10o. Aanspraak van Paulus aan de bij zich ontbode ne ouderlingen van Efeze. H. XX: 17-38. Van de aangehaalde plaatsen uit de Handelingen wordt, na elk dezer opschriften, de vertaling uit onze Staten-overzetting te lezen gegeven, welke gemakkelijk kon worden gemist, of voor die van Prof. van der palm hebben plaats gemaakt. Dit zou nuttiger zijn geweest, dan de mededeeling van hetgeen ieder in zijnen Bijbel kan naslaan.
Al deze stukken behelzen met elkander veertig onderdeelen, waardoor het geheel versnipperd wordt. Ten voorbeelde diene de krachtige redevoering van Paulus op den Areopagus, eerst in vier onderdeelen versnipperd, (XXI-XXIV) en daarna van bl. 218-259 omschreven, of liever verwaterd. Hoe de Schrijver alles heeft afgedeeld en, behandeld, moge het volgende aanwijzen. Het eerste stuk handelt over H. XV: 1-34 en loopt van bl. 1 tot 78. Het behelst de volgende snippers: 1o. De rust te Antiochië gestoord, vs. 1, bl. 4-11. 2o. Afzending van Paulus en Barnabas naar Jeruzalem, vs. 2, bl. 11-22. 3o. Vertrek der Apostelen van Antiochië en reis naar Jeruzalem, vs. 3, bl. 22-30. 4o. Aankomst te Jeruzalem, voorstel der zaak van Antiochië, en rede van Petrus, vs. 4-9, bl. 30-41. 5o. Vervolg van Petrus' rede, vs. 10, 11, bl. 41-49. 6o. Rede van Paulus en Barnabas, vs. 12, bl. 49-57. 7o. Rede van Jacobus, vs. 13-21, bl. 58-69. 8o. Uitwerking van de rede van Jacobus, besluit der vergadering, en gevolg hiervan bij de gemeente ʇe Antiochië, vs. 22-34, bl. 69-78. De Le-
{==58==} {>>pagina-aanduiding<<}
zer sla zijnen Bijbel op, en hij zal, ook zonder onze verdere aanwijzing, ontwaren, dat de verdeeling van dit Hoofdstuk der Handelingen niet zeer oordeelkundig is.
En nu stijl en uitvoering. De Lezer oordeele uit het volgende, waarmede menken zijn werk begint: ‘Te Antiochië, de hoofdstad van Syrië, eene der grootste en volkrijkste steden der toenmalige wereld, welker aandenken, meer dan door alles, wat binnen haar is voorgevallen, en waardoor zij in de wereld, en vooral in de kerkelijke geschiedenis eene voorname plaats ontvangen heeft, door de(n) in haar midden eerst ontstanen en de wereld vervullenden naam des Christendoms en der Christenen vereeuwigd is, hadden Paulus en Barnabas een jaar lang met het gezegendst gevolg gepredikt, toen zij deze stad verlieten, om aanzienlijke liefdegiften naar Judea over te brengen.’ En zoo gaat dit voort; zoodat over het enkele woord leeren meer dan ééne bladzijde gevuld wordt met hetgeen niets ter zake dient.
Aan leerstellige redeneringen ontbreekt het in dit werk niet. Zoo lezen wij het gewone, althans voormaals gewone bewijs, voor den kinderdoop aangevoerd, bl. 150 volgg., dat de kerkermeester met de zijnen gedoopt werd. Al waren er toen kinderen in die familie zoo wel, als in de familie van Lydia en Cornelius; wie zegt ons, dat deze gedoopt zijn? Rec. behoort niet tot de Doopsgezinden, maar ziet niet in, waarom niet bij het enkel doopen der volwassenen, zonder dat kinderen in dien doop deelden, Lukas zóó verhalen kon, als door hem geschiedt. H. X: 46. verg. vs. 24. XVI: 15 en 33. Uit het woord terstond leidt menken het besluit af, dat de doop, in de gevangenis (?) verrigt, op gelijke wijze als thans, dat is niet door indompeling, bediend werd. Doch de man had de gevangenen reeds in huis, ten minste buiten de gevangenis gebragt, (zie vs. 30 en 33) en bij cornelius zoo wel, als bij dezen man, zal wel, daar zij beide Romeinen waren,

{==59==} {>>pagina-aanduiding<<}
gelegenheid zijn geweest tot baden, en dus ook tot doopen bij indompeling. Ook dit snijdt geen hout.
Vertalingen moeten zich door innerlijke gehalte aanbevelen. Ongelukkig, dat anders niet van oordeel en kennis ontbloote Uitgevers zich veelal door de ingenomenheid van Vertalers met eigene keus en werk laten misleiden; doch, daar wij voor de gevolgen hiervan niet verantwoordelijk zijn, zeggen wij rondborstig, wat niet vertaald behoorde te wezen, zoo als wij doen mits dezen.




De Hooge Feesten der Christendoms. Eene kleine bijdrage tot eene gepaste en vruchtbare viering derzelve; door  J.H. Sonstral,Leeraar bij de Evangelisch-Luthersche Gemeente aan den Helder. (Ten voordeele der Gekwetsten in den tegenwoordigen strijd voor Vaderland en Koning.) Te Amsterdam, bij T.B. Groebe. 1830. In gr. 8vo. VIII en 62 bl. ƒ :-70.

Een stichtelijk boeksken, dat welkom zijn zal in menig huisgezin, waar men gaarne iets leest over eenig godsdienstig onderwerp. De Hooge Feesten des Christendoms worden voorgesteld, I. als geschikt, om ons godsdienstig gevoel te verhoogen, II. als eene krachtige ondersteuning van de eischen onzer zedelijke verpligting, en III. als volkomen berekend, om ons tot een gewenscht punt van vereeniging met Hem te brengen, van wiens leven en lotgevallen wij zoo plegtig gedachtenis vieren. Overal ziet men het goede oogmerk doorstralen, en de uitgave is geschied tot een weldadig doeleinde. In het algemeen kan Rec. alzoo den Schrijver zijne goedkeuring betuigen, doch meent echter denzelven tegen overhaasting te moeten waarschuwen. Minder juist is, naar zijn oordeel, vooral de voorstelling op bl. 16 en 17: ‘Met de weinige braven en den onpartijdigen Landvoogd hopen wij, dat de goede Leeraar gered moge worden; wij twijfelen er niet aan (?), of men zal een' verklaarden oproermaker ter doodstraf ei-
{==60==} {>>pagina-aanduiding<<}
schen......maar hoe verbleeken wij van ontzetting, daar ons dit vloekwoord in de ooren dondert: kruist hem!.....Wij kiezen ons eene plaats op den heuvel der geregtigheid en des doods. Zoo donker het is aan den middaghemel, zoo donker is het ook in onze ziel. Jezus klaagt luide: mijn God!.....en zijne klagt is de onze.....Wij bidden om redding, maar krijgen geen antwoord! Nog hopen wij, Hij zal afkomen van het kruis.....maar helaas! de afgetobde jezus neigt het hoofd! Hij sterft en is niet meer! die treurmaar beklemt onzen boezem.’ Wanneer men de lijdensgeschiedenis voor de eerste maal las of hoorde voordragen, en nog niets wist van de eindelijke uitkomst, zou de schildering
van den Heer sonstral naar waarheid zijn; doch nu wij van onze kindschheid af het gansche beloop kennen, en het vooraf weten, dat de christus alzoo moest lijden, om in te gaan tot heer lijkheid, kan men geenszins die uitwerkselen verwachten van de voorstelling. Op zoodanige wijze zal men denkende hoorders niet roeren, die al ligt den toeleg des sprekers bemerken. De jonge Leeraar wachte zich voor dergelijke hulpmiddelen der kunst! De Schrijver kan het toch niet in ernst meenen, wanneer hij betuigt: ‘Nog hopen wij, Hij zal afkomen van het kruis, de Messias.’ Dan had immers, volgens zijn eigen stelsel, bl. 5, de onkreukbare geregtigheid niet voldaan kunnen worden. Op bl. 8 reg. 5 komt vernuft in den zin van het Hoogd. Vernunft voor. Ook stoot men op eenen Germanismus, bl. 59, in de vele Godsakkers, die zaden voor de eeuwigheid bevatten. Men zegt in onze taal kerkhof (begraafplaats), niet Godsakker. Is het bovendien wel juist uitgedrukt, dat daar, in het stof der aarde, de zaden voor de eeuwigheid zijn? Voorts bemerkt men wel eens zekere onnaauwkeurigheid of ongepastheid in het gebruik van beeldrijke uitdrukkingen en tegenstellingen, b.v. bl. 16: ‘Wij zien bij den bleeken gloed der koude maan de heerlijkheid van den Zone des Vaders verduisterd, en hooren Hem, dien de

{==61==} {>>pagina-aanduiding<<}
Vader altijd hoort, zonder verhooring bidden!’ Zoo ook bl. 27: ‘Dan zal Hij het koren en kaf naauwkeurig ziften, het laatste met vuur verbranden, tot dat de laatste stoppel verteerd is.’ Men zuivert het koren van kaf door middel van eene wan; doch met eene zeef zift men de kleine korrels uit, en de stoppels blijven na den oogst op het veld. Als schrijver of spreker eenig beeld gebruikt, blijve hij bij dat beeld. Ook meende Rec. hier en daar wel eens te stooten op eene onbewezene of althans onjuiste stelling. Blijkt het zoo duidelijk, wat bl. 32 beweerd wordt, dat gedurende de viering der Hooge Christelijke Feesten onze geest geheel meester van zichzelven is, en onze zinnelijkheid in zijne belangen trekt?
Rec., die den Eerw. sonstral niet kent in persoon, wilde den, zoo hij meent, jeugdigen Schrijver geenszins ontmoedigen, maar slechts opmerkzaam op eenige gebreken maken, en vooral tegen eenen te zwierigen of bloeijenden stijl waarschuwen. Hij erkent gaarne de nuttige strekking van het aangekondigde werkje, en dnrft hetzelve, in zoo verre, gerust ter lezing aanprijzen.




Handboek der Dierkunde, of Grondbeginsels der Natuurlijke Geschiedenis van het Dierenrijk. Door  J. van der Hoeven,Math. Mag. Phil. Nat. et Med. Dr., Buitengewoon Hoogleeraar aan de Leydsche Hoogeschool. Iste Deel, (Geleiachtige en gelede Dieren) 446 bl.; Ilden Deels 1ste Stuk, (Weekdieren) 113 bl. Te Rotterdam, bij de Wed. J. Allart. 1828 en 1830. In gr. 8vo. Met 11 Platen in 4to. ƒ 13-25.

Wij moeten onze lezers verschooning vragen wegens den geruimen tijd, welke er tusschen de uitgave van dit werk en deze onze aankondiging verloopen is. Omstandigheden buiten ons hebben dit tot nog toe vertraagd. Intusschen willen wij thans, nu een groot gedeelte van

{==62==} {>>pagina-aanduiding<<}
hetzelve aan het Publiek is aangeboden; nu de Schrijver de zoo moeijelijke als belangrijke groote Afdeeling van het Dierenrijk, de Invertebrata, heeft afgewerkt; nu wij derhalve de geheele strekking van het werk meenen te kunnen beoordeelen, een eenigzins beredeneerd verslag van hetzelve onzen lezeren voorleggen.
Het beste middel, om beoefenaars voor de wetenschappen in ons Vaderland aan te kweeken, is buiten twijfel daarin gelegen, dat men hun Handboeken schenke, waarin zij de gronden der verschillende wetenschappen kunnen leeren kennen. Zijn deze Handboeken in onze eigene taal geschreven, dan zal derzelver nuttige invloed des te grooter zijn, ten minste binnen de grenzen van ons grondgebied, en buiten hetzelve is er aan soortgelijke Handboeken in het algemeen geen gebrek. De Hoogleeraar van der hoeven heeft derhalve teregt begrepen in de Hollandsche taal te moeten schrijven, ofschoon hij de systematische kenmerken der geslachten enz. in het Latijn heeft bijbehouden. Het voorbeeld, hetwelk hem steeds voor oogen stond, was het beroemde Règne animal van cuvier, waaruit hij verklaart het een en ander overgenomen te hebben; hetgeen echter op eene zoo weinig slaafsche wijze geschied is, dat zijn arbeid voor een geheel nieuw boek te houden is, waarin slechts van cuvier en anderen een oordeelkundig gebruik is gemaakt. Eene hoofdzaak, waarin hij echter van dezen voorganger afwijkt, is, dat hij niet met de volmaaktste Dieren aanvangt, maar met de onvolmaaktste, en van deze tot de meer en meer volmaakte langzamerhand opklimt. Hoewel wij niet willen ontkennen, dat het werk bij zulk eene behandeling voor den reeds eenigzins onderwezenen Dierkundige een meer wetenschappelijk aanzien verkrijgt, zoo houden wij ons echter overtuigd, dat de omgekeerde orde meer algemeen nuttig zoude geweest zijn, omdat de volmaaktere Dieren meer bekend zijn, en men den aanvanger alzoo reeds in den beginne niet afschrikt, maar hem meer doelmatig van het bekende tot het onbekende kan opleiden; iets,

{==63==} {>>pagina-aanduiding<<}
hetgeen onder anderen uit de algemeene Inleiding blijkt, waar, bij voorbeeld, hetgeen over de algemeene weefsels enz. gezegd wordt, niet wel te begrijpen was, zonder dit telkens door voorbeelden van de volmaaktere Dieren op te helderen.
Het geheele werk is eigenlijk meer ingerigt om kennis van genera dan wel van species te verkrijgen, hetwelk ter plaatsbesparing niet af te keuren is, ofschoon wij voor ons liever hier en daar een grooter aantal soorten hadden zien opgenoemd. - De geheele strekking van het werk is zuiver wetenschappelijk, op gelijken voet doelmatig volgehouden, en daarbij in eenen zeer goeden, zuiver-Hollandschen stijl geschreven. De Schrijver toont alle geschiktheid te hebben, om ook het minder strengsystematisch, maar voor het algemeen aangenamer gedeelte der wetenschap, de huishouding, de geheele leefwijze enz. der Dieren, in een bevallig kleed te beschrijven. Wij meenen hem, uit naam onzer landgenooten, hiertoe, na afwerking van dit geheele Handboek, wel te mogen uitnoodigen; daar men zich, naar ons inzien, heden over het geheel te weinig aan de Zoönomie, in vergelijking der zoo ijverig beoefende Zoögraphie, laat gelegen liggen. Hoe veel goeds heeft niet buffon door zijne algemeen beslagelijke schilderingen gesticht!
Dat evenwel dit Handboek als een grondig Leerboek der Zoölogie zeer geschikt is, en onder anderen aan alle Studenten, die dit vak op onze Hoogescholen beoefenen, verdient aanbevolen te worden, zal elken zaakkundige bij deszelfs lezing overvloedig blijken.
Eene welgeschrevene Inleiding, over de Natuur in het algemeen, de onderscheiding van Planten en Dieren, het grondweefsel (tela formativa enz.) en de rangschikking dezer laatsten, waarbij de Schrijver toont, niet alleen met het Dierenrijk, maar ook met het Plantenrijk, wèl bekend te zijn, gaat het geheele werk vooraf. Daarna gaat hij in het eerste Deel over tot geleiachtige Dieren, onder welke hij de Infusiediertjes (welk woord men niet in Afgietseldiertjes had behoeven te veranderen), de

{==64==} {>>pagina-aanduiding<<}
Polypen (ook beter en bekender dan het nieuwere woord Veelvoeten), de Zeenetels of Acalephae, de Ingewandswormen en de Stekelhuidigen of Echinodermata, in even zoovele Klassen (I-V) achter elkander behandelt. Elke klasse wordt eerst in het algemeen opgehelderd, en daarbij zijn vooral de nieuwste en geloofwaardigste ontdekkingen over de eigene inwendige, voor elke natuurlijke rangschikking zoo gewigtige, structuur der daarin begrepene wezens medegedeeld; daarna vindt men in het Latijn de leerstellige rangschikking van elke klasse, met de kenmerken van Klassen, Orden, Familiën en Geslachten, doch geene kenmerken der Soorten, en alles, wat over deze laatste en wat in den vorm van aanteekeningen gesteld is, wederom in het Hollandsch. Jammer, dat de Schrijver eerst met het tweede Stuk van het eerste Deel, bl. 173 en vervolgens, begonnen is, de inlandsche soorten met het teeken † aan te wijzen. Het zoude misschien voor de beoefening der Zoölogie in ons Vaderland zeer nuttig zijn, indien de Schrijver kon besluiten, om, in vervolg van tijd, alle onze inlandsche Diersoorten, of de Fauna van ons Vaderland, naar de orde van dit Handboek, of naar zijne later uitgegevene Tabula regni animalis, in een afzonderlijk werk te behandelen, en daarbij vooral het Zoönomisch gedeelte der wetenschap te behartigen.
Indien hetgeen wij thans schrijven den Hoogleeraar van der hoeven onder de oogen komt, zal hij erkennen, dat wij voldoen aan zijn in het Voorberigt uitgedrukt verzoek, om aanmerkingen, die de lezers van zijn werk mogten voorkomen, aan zijn Hooggel. mede te deelen. Wij teekenen daarom ook op, dat de vertaling van het woord Rhizophysa, bl. 85, niet moet zijn Blaaswortel, maar, zoo men die uitdrukking wil behouden, Wortelblaas; dat, bij hetgeen over de generatio aequivoca en in de Inleiding en bl. 110 en volg. gezegd is, de Verhandeling van ludersen, in de Nat. Verh. der Maatsch. v. Wet. te Haarlem, Deel VII, verdient aangehaald en nagelezen te worden; dat de waarschijnlijkheid, op bl. 100 voorgedragen, alsof den Inge-
{==65==} {>>pagina-aanduiding<<}
wandswormen zuurstoflucht tot onderhoud van hun leven noodwendig is, en zij dit uit de vochten der dieren, waarin zij leven, trekken, ons niet gansch en al gegrond voorkomt, daar men b.v. in de vischen zeer algemeen ingewandswormen vindt, en de vochten der vischen evenwel minder zuurstof, dan die der vogelen bij voorbeeld, bevatten. Doch wij erkennen gaarne, bij zulk een speculatief onderwerp, ook zelve ligtelijk te kunnen mistasten.
Eene andere opmerking is die, dat de naam Caryophyllaeus, bl. 117, voor een geslacht van ingewandswormen, eigenlijk behoort veranderd te worden, omdat dezelve zoo ligt verwarring kan geven met het geslacht Caryophyllia van lamarck, onder de Polypen voorkomende.
Van bl. 144 tot het einde van het eerste Deel behandelt de Schrijver de Afdeeling der gelede Dieren, verdeeld in de volgende Klassen: VI. Ringwormen (Annulata), VII. gekorvene Dieren (Insecta), VIII. spinachtige Dieren (Araneidea) en IX. Schaaldieren (Crustacea). Het moet den Schrijver moeite gekost hebben, om dit alles, en daaronder de talrijke klasse der Insekten, hetwelk overigens zijn lievelingsvak schijnt te zijn, in het kort bestek van 302 bladzijden zamen te dringen, en dit pleit voorwaar voor den rijken inhoud en de beknoptheid van dit werk, twee zoo voorname vereischten in elk welingerigt Handboek.
Wel en teregt heeft van der hoeven, hierin van vele andere Natuuronderzoekers afwijkende, de Ringwormen, of de Annelides van lamarck, als minder volmaakt dan de Insekten enz. beschouwd, en hierbij de schoone volgreeks van Insekten, Spinachtigen en Schaaldieren, behouden. De redenen, die hij daarvoor op bl. 148 bijbrengt, kwamen ons allezins gegrond voor.
Het grootste gedeelte van dit Deel wordt ingenomen door de beschouwing der Insekten, welk woord wij mede verkiezen boven dat van gekorvene Dieren, niet omdat deze laatste benaming de zaak zelve minder wèl zou-
{==66==} {>>pagina-aanduiding<<}
de uitdrukken, maar omdat men het woord Insekten in verschillende zamenstellingen, Insektenkunde b.v., beter gebruiken kan, en het woord ook reeds genoegzaam het burgerregt in onze taal verkregen heeft. In het fraaije overzigt van de vorming der Insekten in het algemeen, en mede op andere plaatsen in dit Handboek, vonden wij den naam van den beroemden spallanzani altoos spalanzani en, bl. 192, voor arago, arrago geschreven; eene kleinigheid, welke echter den bewonderaar van zoodanige groote mannen hinderlijk is. Bij de vermelding van onderscheidene proeven, onder anderen over de Bijen, door huber genomen, herinneren wij ons, nog onlangs in een buitenlandsch Tijdschrift opmerkingen gelezen te hebben, welke de mindere geschiktheid in het nemen van proeven van zijnen helper (daar huber zelf blind was) twijfelachtig maken; iets, waarin wij niets beslissen, doch deze zaak der aandacht des Hooggeleerden Schrijvers aanbevelen.
Al wat over de Insekten, zoowel als over de andere Dierklassen, gezegd is, munt door naauwkeurige aanhaling van de voornaamste Schrijvers en aanwijzing der afbeeldingen van de opgenoemde Dieren, tot groot gemak der lezers, uit; doch de splitsing der geslachten in ondergeslachten, op het voetspoor van cuvier, schijnt ons toe den leerling moeijelijkheid te moeten baren. Zoo kan hij, op bl. 348, bij voorbeeld, twijfelen, of de Oxyporus rufus aldus, dan wel Astrapaeus rufus, of ook Staphylinus rufus, geheeten moet worden. Wij voor ons zouden liever het aantal der geslachten vermeerderd gezien hebben, doch dan ook de ondergeslachten geheel hebben laten wegvallen.
Van de Insekten scheidt de Schrijver, in navolging van alle de nieuwste en beste Natuuronderzoekers, de spinachtige Dieren, Araneidea, af. Deze laatste naam, als uit een Latijnsch en Grieksch woord zamengesteld, kwam ons minder doelmatig voor. Waarom niet Arachnidea of Arachnoidea? Trouwens, waar wij op woorden letten, moeten de aanmerkingen op de zaken van

{==67==} {>>pagina-aanduiding<<}
geen aanbelang zijn; en inderdaad, de bewerking van deze klasse zoowel, als van die der Crustacea, kwam ons voor en zeer duidelijk en geheel op de hoogte der wetenschap te zijn.
Het eerste Stuk van het tweede Deel bevat de Weekdieren of Mollusken, verdeeld in drie Klassen, de gelede Weekdieren, of Malacoëntoma van blainville, (zoude dit niet moeten zijn Entomomalaca?) de koplooze Weekdieren, of Acephala, en eindelijk de hoofddragende Weekdieren, of Cephalophora; van welke laatste klasse wij voor ons de meer volmaakte Cephalopoda (Sepia, Octopus enz.) liever afgescheiden en in eene afzonderlijke klasse onder de hoogstgevormde der ongewervelde Dieren gerangschikt hadden gezien. De geheele behandeling is in dit Stuk volkomen dezelfde als in het eerste Deel, en wij vinden hier eene gelijkaardige verdeeling in geslachten en ondergeslachten en ook weinig soorten in ieder geslacht opgeteld. Het levert echter, even als de vroeger uitgekomene Stukken, een zeer goed overzigt von het geheel en uitmuntende hechte grondslagen, waarop de weetgierige naspoorder der Natuur het gebouw zijner wetenschap verder kan optrekken.
Wat de bij het werk gevoegde Platen betreft, daarvan zijn tot nu toe elf in quarto-formaat uitgekomen, bevattende de afbeeldingen van de voornaamste deelen en ook van enkele geheel nieuwe dieren, of waarvan nog geene afbeeldingen waren uitgekomen. Deze zijn, behalve de zeer sraaije tweede plaat, welke de Schrijver aan den Hoogl. van lidth de jeude verschuldigd is, alle door hemzelven zeer goed geteekend, en over het algemeen zeer naauwkeurig en duidelijk in de fabriek van desguerro is en co. te Amsterdam gesteendrukt. Deze platen zijn alle los in een afzonderlijk cahier, ten einde naderhand met eene later uit te geven verklaring, ook in quarto-formaat, te kunnen worden bijeengebonden. Ten aanzien der verklaring, die nu reeds bij de uitgegevene platen gevoegd is, teekenen wij het volgende aan:

{==68==} {>>pagina-aanduiding<<}


Pl. I. fig. 8. Hier mist de verklaring der letters a, b, c, d en e.

Pl. III. fig. 8. Nemertes Borlasii. Bij vergelijking der verklaring met den tekst (Deel I, bl. 122) weet de leerling niet, of hij dit geslacht Borlasia of Nemertes zal heeten.

Pl. IX. fig. 5. Op de plaat mist de letter b.

Pl. X. fig. 16. Hiervan ontbreekt de verklaring; daar die, welke van fig. 16 gegeven is, geheel en al doelt op fig. 17.

Pl. XI. In de beschrijving, bl. 8. reg. 4 van onderen, staat fig. 4, lees fig. 3.

Deze fouten kunnen nu nog, bij de verklaring in quarto-formaat, verbeterd worden.
Wij eindigen met den wensch, dat de Hoogleeraar van der hoeven met al dien spoed, waarvoor zulk een veelomvattend en in vele bijzonderheden zoo allermoeijelijkst werk vatbaar is, zal voortgaan, om ook de volgende Stukken van dit Handboek te bewerken en uit te geven, en wij twijfelen niet, of het daardoor voor de wetenschappelijke beoefening der Zoölogie onder onze landgenooten gestichte nut zal groot en duurzaam zijn.




Icones ad illustrandas coloris mutationes in Chamaeleonte, quas edidit j. van der hoeven. Lugduni Batavorum, apud J.C. Cijfveer. 1831. pp. 14. (Met V gekleurde Platen in 4to.) ƒ 2-80.

De onvermoeid werkzame Hoogleeraar van der hoeven geeft ons in dit, door zijn Hooggel. doelmatiglijk in de taal der geleerde wereld geschreven, werkje eenige afbeeldingen van de kleursveranderingen, welke de Chamaeleon ondergaat, begeleid van eenige korte, doch zaakrijke, aanmerkingen over de wijze, waarop, en de oorzaak, waardoor dit merkwaardig verschijnsel plaats heeft.
Twee, door zijn Hooggel. gedurende eenigen tijd le-
{==69==} {>>pagina-aanduiding<<}
vend waargenomene, individu's van de door merrem aldus genoemde Chamaeleon carinatus gaven hem tot de bewerking en uitgave van dit stuk aanleiding. Hij spreekt in het voorbijgaan niet zeer gunstig over de bewerking van het geslacht Chamaeleon in het Systema Amphibiorum van merrem, die uit eene fout in de afbeelding des Chamaeleons bij seba, Tab. 82. f. 1. en Tab. 83. f. 4, eene nieuwe soort, Chamaeleon calcaratus, heeft gemaakt. Hij beschrijft kortelijk deze kleursveranderingen, en toont aan, dat dezelve niet tot in het oneindige kunnen plaats hebben, maar aan zekere kleuren en bepaalde plekken op de huid des diers gebonden zijn, en dat dezelve, hoewel voor een goed deel, echter niet geheel van den invloed des lichts afhankelijk zijn. Hij haalt eindelijk, om de Natuuronderzoekers te nopen, door vergelijking met andere waarnemingen, meer lichts over dit ingewikkeld vraagstuk te verspreiden, voorbeelden van eenigzins overeenkomstige kleursveranderingen bij andere dieren aan.
Wij bevelen dit werkje der aandacht van alle Natuuronderzoekers ten sterkste aan. Zij zullen door deszelfs lezing, en vooral door de voortreffelijke gekleurde platen, welke zoowel der Steendrukkunst van den Heer springer, als der zorg van den uitgever eer aandoen, een regt duidelijk begrip van dit belangrijk physiologisch verschijnsel erlangen. Eene duidelijke voorstelling van het verschijnsel zelf is toch de eerste stap tot eene ware verklaring der daartoe leidende oorzaken.




Bibliotheek der Nederlandsche Geschiedschrijvers; of oordeelkundig overzigt der inlandsche Geschiedschrijvers der Nederlanden, van de vroegste tijden af tot den jare 1815, voor zoover dezeive zijn uitgegeven; door Mr. s. de wind, Substituut-Officier bij de Regtbank van Eersten aanleg te Middelburg, enz. Isten Deels 1ste Stuk. (Van de vroegste tijden tot op den aanvang der Nederlandsche Beroerten, 970-1566.) Te Middelburg, bij de Gebr. Abrahams. 1831. In gr. 8vo. 167 Bl. ƒ 1-80.


{==70==} {>>pagina-aanduiding<<}

Dit werk vervult aanvankelijk eene wezenlijke behoefte onzer Letterkunde, de Litteratuur (zoo als de Duitschers het noemen) onzer Geschiedenis, door eenen geletterden Regtsgeleerde, die reeds in 1824, op eene vraag over den invloed der Dichtkunst op de Geschiedenis, bij de Maatschappij van Nederlandsche Letterkunde, met den gouden eerpenning bekroond is geworden. Hij had zich toen reeds meer bijzonder tot de Grieksche, Romeinsche en Nederlandsche Geschiedenis bepaald, en zijn lust tot de beoefening van deze uit de bronnen kan reeds daaruit genoegzaam blijken. Wij ontvangen dan nu een aaneengeschakeld overzigt van de Schrijvers onzer oude Geschiedenis tot op de Spaansche beroerten. Reeds vroeger was ons eene niet onverdienstelijke proeve van dien aard geleverd door eenen Deventerschen Vriendenkring, die onze oudste Geschiedschrijvers niet alleen, maar ook de nieuwere tot in de achttiende Eeuw ten minste kortelijk vermeldt, en die ook hooger (tot in de Romeinsche tijden toe) opklimt, maar die zekerlijk op verre na zoo volledig niet is, als het voor ons liggende stuk van de wind, die in de Voorrede de voornaamste werken van onze Geschiedschrijvers in 't algemeen met eene oordeelkunde opgeeft, welke de gunstigste gedachten van zijne bevoegdheid, om over de Geschiedschrijvers zelve te spreken, doet opvatten. In dezelfde Voorrede geeft hij zijn plan op, om namelijk slechts te vermelden 1) inlandsche Geschiedschrijvers, 2) geene verhandelingen over Oudheidkunde of Geschiedenis, 3) alleen uitgegevene werken, en 4) van bekende Schrijvers (niet namelooze geschriften). Hij omvat voorts, na rijp beraad, ook, in weerwil der afscheiding van België, Schrijvers over alle
de Nederlanden, die in dit opzigt onafscheidelijk zijn, daar zeer dikwijls Bataven over Belgische, gelijk Belgen over Bataafsche zaken hebben gehandeld.
In de Inleiding loopt men de Schrijvers door, die eigenlijk geene Nederlanders zijn, maar over onze zaken hebben gehandeld, (de Romeinen, de Schrijvers van Heiligen-legenden, enz.) Hier wordt ook gehandeld over ocko vanscarl, den gewaanden Schrijver der tiende Eeuw. Het eerste Hoofdstuk bevat de tiende, elsde en twaalfde Eeuwen, en begint met de Kloosterkronijk van den Abt van Lobbes, folcuïnus, omstreeks 970. (bij de Vertalers van priestley niet vermeld.) De meeste nu volgende Schrijvers hebben niet dan

{==71==} {>>pagina-aanduiding<<}
hoogst dorre en bijkans onleesbare Latijnsche Kloosterkro nijken nagelaten, of krielen van fabelen. Dit is voorname lijk bij latere Schrijvers der Middeleeuwen het geval, en waarschijnlijk het gevolg der liefhebberij voor Romans, uit de Kruistogten medegebragt. De vroegere zijn meer droog, of bevatten slechts wonderverhalen van Heiligen. Nogtans vindt men reeds in de tiende, ja in de zesde Eeuw de fabel achtige afstamming der Franken en hunner Koningen uit Troje, en wel uit francus, Zoon van hektor, vermeld. Echter muntten reeds in de twaalfde Eeuw sigebert van Gem bloux en alberik van Trois-Fontaines uit. De uitmuntende vincent van Beauvais werd door maerlant vertaald. Doch alles, wat daarin op de Nederlandsche Geschie denis betrekking heest, even als de slag van Woeringen door jan van helu, is nog onuitgegeven, en valt dus eigenlijk buiten het plan onzes Schrijvers; evenwel zegt hij daarvan een woord. De dertiende Eeuw had eenen uitmuntenden Kronijkschrijver in boudewijn van avesnes, Heer van Beaumont, voor de Zuidelijke gewesten, (die daarin de Noordelijke veel vooruit waren) en in den waarheidlievenden en fabelschuwen Egmonder Monnik, door kluit met een' schat van geleerde aanteekeningen en Excursen uitgegeven, en door melts stoke bijna woordelijk vertaald. De laatste, de oudste Hollandsche Kronijkschrijver in de moedertaal, verdient daarom echter eene zeer dankbare vermelding, omdat hij die Kronijk eene Eeuw voortgezet, en vooral omtrent het merkwaardige jaar 1304 hoogst uitvoerig is. In 't algemeen was de veertiende Eeuw vrij rijk aan berigten voor
onze Geschiedenis. Beka beschreef de Levens der Utrechtsche Bisschoppen in vrij goed Latijn, en is in latere Eeuwen geloofwaardig, doch voor de oudste tijden fabelachtig. Gelijk de Henegouwer boudewijn van avesnes in de twaalfde, dus was zijn landgenoot, de Franciscaner Monnik jacques de guise, in de veertiende Eeuw voor zijnen tijd voortreffelijk; doch hij moet, wat de naïve voordragt aangaat, wijken voor den beroemden froissart, die tevens als tijd en soms als deelgenoot eene onwaardeerbare bron is. Als Waal uit Henegouwen valt hij ook onder de Nederlandsche Geschiedschrijvers in den ruimsten zin, hoezeer de Walen door taal, zeden en volksgeaardheid eigenlijk bij de Franschen behooren, en daarvan nooit moesten afgescheiden geweest zijn; althans bij de Hollanders passen zij niet, zon-
{==72==} {>>pagina-aanduiding<<}
der dat een van beide van zijne eigenaardigheid als volk afstand moet doen. Het werk van froissart werd in de vijftiende Eeuw vervolgd door enguerrand de monstrelet, en het Bourgondische Hof bragt twee uitnemende Schrijvers van Gedenkschriften voort, olivier de la marche, en vooral comines, beide in de Fransche taal, waarin de laatste voor dien tijd klassiek is, en, hoezeer bijna vier Eeuwen oud, nog zeer aangenaam leest. Over de laatste jaren van filips van Bourgondië, van karel den Stouten en maria en maximiliaan is hij allerbelangrijkst. Deze Schrijvers zijn als tijdgenooten in hun verhaal zonder fabelen; daarentegen zijn de
Hollandsche Schrijvers dier Eeuw, die over 't geheel weinig te beduiden hebben, met grollen (of, zoo als de Uitgever van 't Goudsche Kronyksken zegt, met groote, lange, vette, dikke fabelen en beuzelingen) doorspekt, en met onjuiste opgaven vervuld. In 't algemeen toont zich het verval der Nederlandsche taal in de vijftiende Eeuw ook door het nietige en beuzelachtige der historische voortbrengselen. Nogtans had men toen de niet onverdienstelijke Kronijken van jan van leyden, over Holland, Egmond en de brederodes.
Talrijk zijn de Kronijken en Geschiedverhalen in de eerste helft der zestiende Eeuw; doch aan die meerdere hoeveelheid beantwoordt de betere hoedanigheid niet. Veeltijds zijn het letterdieverijen uit vroegere Schrijvers; en het licht, door de Italianen en erasmus ontstoken, de herleving der letteren en de verbeterde smaak beletteden nog niet, dat men van adam's tijd af begon de Geschiedenis ook van eene of andere Provincie te schrijven; dat men, zoo als reinier snoyus, getrouwelijk alle fabelen uit de Eeuwen der onkunde weder opdischte, hetgeen latere Schrijvers hun met rede te last leggen, en hetgeen de Heer de wind wel met het voorbeeld der vroegeren zoekt te verontschuldigen; doch men moest echter bedenken, dat de kunst van Geschiedschrijven reeds door macchiavelli en guicciardini verbazende vorderingen gemaakt had, en snoyus zelf bekent aan erasmus de wanstaltigheid van zijn werk. Nog erger is het broddelwerk van marcus van vaernewijck, bij wien vergeleken de Kronijken der twaalfde Eeuw meesterstukken zijn. Het is eene Historie van Belgis, seer wonderlijck om lesen. Beter is de Vriesche Kronijk van sikko beningha, en de eerst onlangs uitgegevene van

{==73==} {>>pagina-aanduiding<<}
petrus thaborita; nog voortreffelijker het Annael of Landboek van kempo van martena, in het Charterboek van Vriesland. Heda zette de Kronijk der Utrechtsche Bisschoppen van beka voort. Lambertus hortensius en henrica van erp schreven over de laatste jaren der onafhankelijkheid van het Sticht van Utrecht. Elke Provincie bekwam toen hare Jaarboekschrijvers: Zeeland in reygersbergh (van plaatselijk, niet van algemeen belang); de Groninger Ommelanden in aykema; Braband in barlandus en divaeus; doch vooral Vlaanderen in den uitmuntenden meyerus, die wel in den beginne minder juist en volledig, doch in het vervolg, vooral van den jare 1278 af, de rijkste bron voor de merkwaardige Geschiedenis dier weleer magtigste Nederlandsche Provincie wordt.
Dus is dan deze opgave tot op de groote Omwenteling in de zestiende Eeuw, de afschudding van het juk van Spanje, genaderd, waar de oogst van in- en uitlandsche Geschiedschrijvers op dit overrijke veld zoo ongemeen groot en belangrijk wordt. Zeer verlangen wij naar dit vervolg. Voor eene Natie, zoo grondig als de onze, is dit onderzoek der bronnen harer Geschiedenis een bij uitstek welkom geschenk; en wij hebben waarlijk groote verpligting aan den Zeeuwschen Regtsgeleerde, dat hij de vrije uren van zijnen belangrijken post aan historische studiën wijdt, en daaromtrent voor den toekomstigen Geschiedschrijver, die niet uit afgeleide beken, maar, hoe steil en hobbelig dan ook dat pad zij, uit de bronnen verlangt te putten, tot wegwijzer dient. De oppervlakkige lezer moge dit werk droog vinden en liever historische Romans lezen, die geest is, God dank! in ons land nog niet algemeen, en wij durven zeggen, dat voor den echten liefhebber onzer Geschiedenis dit werk onmisbaar is, aan welks geachten Schrijver wij van harte gezondheid en krachten toewenschen, om zijne belangrijke taak naar waarde tot op onze tijden te kunnen voltooijen.




Jezus. Poëzij; door  L. van den Broek.Te Rotterdam, bij A.F.H. Smit. 1831. In gr. 8vo. 74 Bl. ƒ 1-80.

Aangenaam is het, onder de menigvuldig uitkomende staatkundige dichtstukken, eens eenen bundel te ontvangen, die met de omstandigheden des tijds in geen verband staat.

{==74==} {>>pagina-aanduiding<<}

Wij hebben wel eens een zeer ongunstig oordeel over de zoogenoemde Bijbelsche poëzij in het algemeen hooren uitbrengen; en waarlijk, ja! verre de meeste der dichterlijke uitbreidingen van Bijbelsche geschiedenissen en verhalen wettigen dat veroordeelend vonnis maar al te zeer, en steken te jammerlijk af bij de verhevene schoonheid van de gewijde oorkonden-zelven. Maar men vindt nogtans uitzonderingen, waarop dat oordeel niet past, en die zich ten gunstigste onderscheiden; wélgeslaagde proeven van echte poëzij, die des te hoogeren lof verdienen, naarmate de onderwerpen meermalen zijn mishandeld en de dichtsoort-zelve onder een afkeurend vooroordeel is geraakt. Tot deze uitzonderingen behoort, naar ons gevoelen, de kleine bundel van den Heer van den broek, dien wij opengeslagen naast ons hebben liggen.
Gelijk meest alles, wat wij van dezen jongen Rotterdamschen Dichter hebben gezien, zoo bewijst ook deze verzameling van Bijbelsche tafereelen, dat zijn aanleg uitmuntend en zijne dichtader rijk is. Zijne verzen zijn gemakkelijk en bevallig, zonder leêg te zijn; zij vloeijen over van dichterlijke schoonheden, zonder gezwollenheid of woordenpraal; zij zijn krachtig, zonder stroefheid, en los, zonder verwaarloozing. Hij beheerscht de taal (de kunsttaal), waarin hij zich uitdrukt, en zij laat hem nergens verlegen.
De verzameling is in drie hoofdafdeelingen gesplitst, namelijk: I. lofzangen, waartoe behooren de Engelengroet (aan Maria), Jezus' geboorte, Jezus' Dood, Jezus' Opstanding, Jezus' Hemelvaart, en nog een ongetiteld gebed, of hulde; II. jezus' wonderen, als eerst die Wonderen in 't algemeen, en verder de Bruiloft te Kana, Lazarus, Jezus in den storm, en Jezus geneest een' blinde; eindelijk III. de leer van jezus, waarin die Leer zelve, en de Toekomst.
Ondanks de gelijksoortigheid der onderwerpen, die in dezen kleinen bundel bezongen zijn, merkt men eene aangename verscheidenheid in derzelver behandeling op. Overal is de voorstelling levendig, hetzij in den Lofzang, hetzij in het Verhaal, hetzij in den trant der Romance. Meermalen dwingt ons een bijzonder gelukkig couplet, dat wij ten tweeden male het lezen; meermalen sprankelt eene bijzonder schitterende dichtvonk, die ons verrast en treft, uit zijne warme zangen. Bijna nergens wordt ons genoegen verminderd of gestuit door een' gebrekkigen regel, een' gezochten rijmklank,

{==75==} {>>pagina-aanduiding<<}
een overtollig stopwoord. Nadat wij de poëzij van van den broek met gretigheid hadden genoten, hebben wij, onerkentelijk genoeg, met een prozaïsch oog naar leemten en gebreken gezocht, en zie hier, wat wij met moeite hebben gevonden:
In Lazarus staat, op bl. 47.

Waar deze kalm den doodslaap sliep. 

En in de Leer van Jezus, op bl. 62.

De Liefde en de Onschuld zweefden juichend om hun hoofd. 

Dat slaap sliep is een oorbeleedigende klank, en in den tweeden aangehaalden regel is de middenrust verwaarloosd, of liever zij valt midden in een woord, in zweef ❘ den. Noch ons gevoel, noch ons gehoor lijdt daarvan bijzonderen hinder; maar het gezag van bilderdijk is meer dan ons gevoel en ons gehoor.
Voorts nog een drietal prozaïsche regels, bl. 42.

De blijde boodschap werd vernomen, 
Dat Jezus aan den disch zou komen, 
Van al zijn jongeren verzeld. 

Wij zouden bij zulke kleinigheden niet stilstaan, ware het niet, dat de Dichter, in zijn uitmuntend werk, weinig gelegenheid tot het maken van gewigtiger aanmerkingen gelaten had, en eene geringe feil des te meer in het oog valt, naar mate het geheel te schooner is. Mogelijk zou men den stijl wel eens te overladen kunnen noemen; en de Dichter mag zich wel in acht nemen, om, weggesleept door gevoel en verbeelding, niet al te weelderig te worden, in den aesthetischen zin van het woord.
Wij wenschen der Maastad geluk met het bezit van eenen Dichter als de Heer van den broek, die zoo uitmuntend geschikt is, om hare poëtische reputatie in stand te houden, en waarvan het kunstlievend vaderland zich zeer veel mag beloven. Men verzekert ons, dat de Dichter tot den nederigsten burgerstand behoort, en dat zijne verkregene kundigheden weinige zijn. Daaruit zou dan al weder blijken, dat men men geen Geleerde behoeft te wezen, om een uitmuntend Dichter te kunnen worden, waarvan trouwens ons vaderland ten allen tijde menigvuldige bewijzen heeft opgele.

{==76==} {>>pagina-aanduiding<<}
verd. Indien onze toejuiching hem aanmoedigen mogt, om op het ingeslagen pad voort te gaan, dan zouden wij ons oogmerk met dit verslag hebben bereikt; en indien onze raad hem van waarde mogt zijn, dan zouden wij hem durven aanbevelen, om zich langzaam te spoeden, ten einde des te verder te komen.
Wij wilden gaarne onze aankondiging met eene proeve uit den bundel besluiten; maar wij zijn verlegen in de keuze. Wij zouden wel Jezus' Opstanding willen uitschrijven, ook wel Jezus' Hemelvaart, of de Bruiloft te Kana, of de Toekomst, die den bundel besluit. Ja, van alle de gedichten zouden wij wel eene schets en een uittreksel willen geven, om ons oordeel te regtvaardigen; maar wij moeten ons bepalen. Zie bier dan ten minste van het kleinste stukje een groot gedeelte: het is uit Jezus in den storm.

Een ranke hulk voert 's werelds Heer, 
Langs d' effen rug van 't spieglend meir, 
Verzeld van lot- en leedgenooten. 
De rust, na welvolbragten pligt, 
Uit de onschuld van het hart gesproten, 
De rust streek Jezus de oogen digt. 
 
Het zonlicht drukt, met rooden gloed, 
Zijn asdruk in den zilvren vloed, 
En neigt ter kimm', gehuld in dampen, 
En schijnt voor de aarde een dreigend vuur; 
De voorboô van een vreeslijk kampen, 
Een doodsche rust, vervult Natuur. 
 
Maar met een donderend gerucht 
Scheurt suel een breede stroom van lucht 
De neevlen, die de zee bedekken. 
De storm breekt los en schijnt den vloed 
Ten fellen tweestrijd op te wekken, 
Die de aarde vreeslijk siddren doet. 
 
Hun beider krachten zijn gehuwd; 
De waatren worden opgestuwd, 
En zaamgeperst tot vloeibre bergen, 
Die rollend zinken tot den grond, 
En 't scheepje, dat hun kracht durft tergen, 
Draait als een stroohalm slingrend rond. 

{==77==} {>>pagina-aanduiding<<}

‘Help, Heer! het uur des doods breekt aan! 
De storm verdelgt ons; wij vergaan; 
Help, Heer! moge ons uw zorg behoeden!’ 
Zoo gilt de scheepling; de afgrond gaapt; 
De golven dreigen; stormen woeden; 
De dood naakt dreigend: Jezus slaapt. 
 
Hij slaapt - daar stijgt de nood ten top! 
De Heer ontwaakt, de Heer staat op, 
En majesteit straalt uit zijne oogen. 
Hij boeit de waatren aan zijn wil; 
De storm, die d' afgrond heeft bewogen, 
Zwijgt, op zijn wenk, eerbiedig stil. 
 
Hij zwijgt, de ontroerde zee bedaart; 
De kalmte lispelt over de aard', 
Die dreunde van 't verdelgend klotsen, 
Die kort naar hevig werd bestormd; 
Hij zwijgt, de vloeibre steile rotsen 
Zijn in een effen veld hervormd. 
 
De Heer van leven en van dood, 
Het woord van God, Godzelf, gebood; 
Die stormen vormt, kan 't woeden stuiten; 
Roept ooit een stervling: ‘wij vergaan!’ 
Hij zal ze in vaste kerkers sluiten... 
De Heer is God! bidt aan! bidt aan! 

Ten slotte nog deze twee coupletten uit Jezus' Geboorte:

Daar ligt een kind, daar ligt een Koning! 
Daar ligt een Engel, daar ligt God! 
De schikker van der volken lot! 
Een schaamle veestal is zijn woning. 
Ja! Hem onthaalt Natuur alleen: 
Paleizen zijn voor Hem te kleen. 
 
Slechts de Englen mogen hoogtijd vieren; 
Geen aardsch gejuich ontstemt hun toon; 
Geen schitterende Koningskroon 
Moet ooit het Godlijk hoofd versieren. 
Onedel zelfs is 't puikjuweel: 
De gloed der starren is zijn deel. 


{==78==} {>>pagina-aanduiding<<}

Dergelijke poëzij staat, in onze schatting, weinig beneden vondel's Rei van Edellingen, in Gijsbrecht van Aemstel: ‘Wij Edellingen blij van geest,’ enz.




Hugo en Elvire, Romantisch Treurspel; door  A. van der Hoop jr.Te Rotterdam, bij, A.F.H. Smit. 1831. In gr. 8vo. XVI, 130 Bl. ƒ 3 -:

In vroegere dagen was de beoefening der Tooneelpoëzij, en wel voornamelijk het vertalen van uitheemsche, meestal Fransche, tooneelstukken, de gewigtigste kunstarbeid onzer vaderlandsche dichters, of liever van hen, die zich zoo noem den. Later eerst werd ook een enkel Engelsch of Hoogduitsch stuk voor ons tooneel vertolkt. Wij spreken hier, natuurlijk, niet van de prozaïsche vertaalfabrieken, maar van het werk van dichters of verzenmakers alleen. Sedert onze poëzij weder eene oorspronkelijker kleur heeft aangenomen, is het verschijnsel van in verzen vertaalde tooneelstukken zeldzamer geworden; maar, hoe ongaarne wij ook den geoefenden zanger daaraan zijnen tijd zouden zien besteden, zoo is het overzetten van uitlandsche meesterstukken, hetzij dan tooneelarbeid of andersoortige poëzij, een allernuttigst werk voor aankomende dichters, niet alleen ter beschaving van hunnen smaak, maar vooral ook ter verkrijging van eene meerdere gemakkelijkheid in de eigenlijk gezegde kunst van verzenmaken, waarin niet alle onze dichters het tot eene bereikbare hoogte hebben gebragt.
Wij moeten het daarom toejuichen, dat de Heer van der hoop, ter zijner oefening, een uitheemsch kunststuk in onze taal heeft willen overbrengen, en wij zien geene reden, waarom wij het afkeuren zouden, dat hij deze proeve zijner vordering ter beoordeeling aan het kunstlievend publiek openlijk heest voorgelegd.
Over het algemeen kan ons oordeel over deze proeve niet anders dan gunstig zijn. De dichterlijke overzetter schijnt zich meer en meer in de kunst der poëzij te volmaken. Zijne verzen zijn goed, somtijds meer dan goed, en slechts een' enkelen keer middelmatig.
Onder meer kleine afwijkingen van het heerlijk origineel, heeft zich de navolger twee gewigtige veranderingen veroorloofd, die wij echter verre zijn van te kunnen goedkeuren.

{==79==} {>>pagina-aanduiding<<}
De eerste is, dat hij aan de ontknooping eene andere wending gegeven heeft, en den hoofdpersoon niet laat sterven, maar ten strijde trekken, om alzoo, gelijk hij zegt, het Christelijk gevoel van den aanschouwer voor den indruk van een' tweevondigen zelfmoord te bewaren. Indien deze redenering geldig is, dan had hij ook den indruk van een' enkelvoudigen zelfmoord moeten en kunnen voorkomen, en elvire in een klooster steken, gelijk hij hugo naar het leger zendt. Maar de geheele aanleg van het schrikkelijk schoone Treurspel leidt tot eene bloedige ontknooping. Aan Chrisetlijkheid is het geheele stuk vreemd: de leer van het Noodlot staat lijnregt tegen die van het Christendom over. Wij hebben hier alleen met kunstgevoel te doen, en dat gevoel is onbevredigd, als hugo blijft leven na den dood van elvire. Het Noodlot moet deszelfs vreeselijk werk ten einde brengen: het heerscht en regeert over de geheele fabel van het stuk. De dichter heeft deszelfs magt in al hare uitgestrektheid willen voorstellen; de vertaler beperkt dat vermogen, door een der offers te sparen. Maar ook indien de dichter-zelf de ontknooping had willen verzachten en een' min vreeselijken indruk achterlaten, zoo had hij zeker hugo nooit, maar alleen elvire gered. De meest schuldige moest niet, bij voorkeur, blijven leven. Daardoor heeft althans niet, gelijk de overzetter meent, het stuk eene edeler strekking bekomen.
De tweede, niet min belangrijke verandering, waartoe zich de Heer van der hoop heeft laten verleiden, is, op eenige kleine uitzonderingen na, de andersoortige versmaat. Müllner heeft zijn dichtstuk in vrije verzen gedacht en geschreven: zijn vertaler heeft er Alexandrijnen van gemaakt, en ten onregte. Men moet geen Lierzang in Hexameters teruggeven. Wij stemmen toe, dat de Jambische dichtform niet de gewoonlijke van onze tooneelstukken is; doch aan uitmuptende voorbeelden daarvan is nogtans geen gebrek, en onze dichterlijke vertaler zou zich dus niet door een volstrekt onbruik kunnen verontschuldigen. De Heer kinker, onder anderen, heeft ten dien aanzien, door zijne vertaalde Treurspelen van schiller, op eene meesterlijke wijze het ijs gebroken en den weg gebaand: dat spoor had, naar ons inzien, door den Heer van der hoop moeten gevolgd zijn. Hij heeft verkeerd geoordeeld, indien hij begrepen heeft, dat dezelfde kunsttaal voor het treurspel der Duit-
{==80==} {>>pagina-aanduiding<<}
sche school en voor dat der Fransche voegde. Het Fransche treurspel schetst eene wereld, zoo als men zich die in het Heldendicht denkt; het Duitsche treurspel behoort tot de werkelijke natuur: niet aan beiden kan hetzelfde kleed passen. Het Fransche treurspel, dat het gemeenzaam gesprek der gewone zamenleving uitsluit, en zich met eene afgemeten deftigheid voordoet, laat zich gevoegelijk in den statigen zang der Alexandrijnen tooijen. Het Duitsche metrische treurspel, daarentegen, waarin men niet zelden van de hoogste vlugt der gedachten en de stoutste schilderingen der verbeelding tot den prozaïschen loop van het dagelijksch gesprek afdaalt, voelt zich belemmerd in die kluister. Onze dichterlijke vertaler heeft de moeijelijkheid er van dikwijls moeten ondervinden. Daarom heeft hij op vele plaatsen de aswisseling van het gemeenzaam gesprek onderdrukt en den ingevallen spreker aan
het woord gelaten. Reeds in het eerste bedrijf vinden wij het natuurlijk jagtverhaal van holm, ter wille van den dichtform-alleen, met een zwieriger tafereel verwisseld, gelijk in het laatste bedrijf de snelle zamenspraak tusschen jertha en kolbert door eene alleenspraak is vervangen. (Vele andere plaatsen gaan wij met stilzwijgen voorbij.) Daardoor dan ook is de eigenaardige gloed van het dichtstuk merkelijk verduisterd, gelijk de voortgang vertraagd en de levendigheid der voorstelling is benadeeld geworden. - Niet minder is onze overzetter menigen keer verlegen geweest, hoe hij zijne lange Alexandrijnen met den inhoud der kortere Jamben zou vullen, wanneer het hem niet gelukken wilde, om er ten minste een paar in éénen regel te brengen. Twee of drie voorbeelden zullen voldoende zijn: wij zouden er vele kunnen geven, doch willen slechts aanstippen.
Jertha zegt bij müllner:

Mannlich gesinnter, nordischer Maid 
Kann die Angst den Sinn nicht truben. 

Zij zegt bij van der hoop:

De fiere Noordsche maagd, met heldenbloed in de aderen, 
Ziet voor haar moedig oog zoo ras de vrees niet naderen. 

Hugo zegt bij müllner:

{==81==} {>>pagina-aanduiding<<}


Wenn die That noch ist Gedanke, 
Ist sie nicht. 

Hij zegt bij van der hoop:

Zoo lang ge een daad alleen als mooglijk u durft denken, 
Kan zij de vreugde van het menschlijk hart niet krenken. 

Valeros vraagt bij müllner:

Furchtet ihr, mein Sohn zu seyn? 

Hij vraagt bij van der hoop:

Zou het u tot jammer doemen, 
Indien de vreugd mij streelde, om u mijn zoon te noemen? 

Bij deze en vele andere gerekte en uitgesponnen regels, waarvan men den zin in eenvoudig proza zeer kort kan uitdrukken, dachten wij aan de drie dagen vastens van den held van racine:

Et le jour a trois fois chassé la nuit obscure, 
Depuis que votre corps languit sans nourriture. 

Ongevoelig zijn wij tot eene meer opzettelijke vergelijking tusschen müllner en van der hoop gekomen. Wij zouden te omslagtig worden, indien wij die, door geheele strophen en passages heen, wilden voortzetten. Ook was ons aanvankelijk oogmerk alleen, om slechts een paar der eerste bladzijden vergelijkenderwijze te doorloopen, omdat aldaar de dichtmaat der vertaling die van het oorspronkelijke is gebleven. Maar wij kunnen ons echter niet weêrhouden van ter dezer plaatse opregtelijk te bejammeren, dat de kernvolle denkbeelden van den Duitschen dichter door de inkleeding van den Hollandschen vertaler zoo dikwijls en zoo veel hebben geleden. Op elke bladzijde vinden wij voorbeelden daarvan. Laat ons, ter loops, er toch een paar mogen geven!
De heerlijk schoone tirade van hugo, in het vierde bedrijf, over het Aanleeren en Vergeten, eindigt bij müllner aldus:

- kein Arzt kann das Gedächtniss 
Reinigen von seinem Aussatz. 


{==82==} {>>pagina-aanduiding<<}

Er staat bij van der hoop:

- elk geneesheer heeft in 't middel zich vergist, 
Dat uit de tafel van 't geheugen misdaên wischt. 

Wij hebben ons niet kunnen terughouden, om de tafel van 't geheugen te onderstrepen.
Nog ongelukkiger is het slot der niet minder schoone vergelijking uitgevallen, waarmede hugo zijne bekentenis besluit. ‘Als het opgesloten vuur in een brandend huis, zoo woedde de vlam in zijn binnenste en verteerde hem. Nu hij bekend heeft, schept hij adem: de brand is uitgeslagen:’

Nun ist's Friede! Ausgebrannt, 
Aber ruhig, steht das Haus. 

Daarvoor geeft van der hoop:

Nu is mijn borst niet meer aan stille pijn ten buit; 
En 't huis staat rustig, moest het ook zijn sieraad derven. 

Men ziet, hoe jammerlijk de poëzij door de inkleeding kan verloren gaan!
Ofschoon wij den lof niet willen uitwischen, dien wij in den aanvang van dit verslag aan de verzen van den Heer van der hoop in 't algemeen hebben gegeven, zoo mogen wij hem echter eenige kleine aanwijzingen niet onthouden, waarvan hij misschien in het vervolg eenig nut zou kunnen trekken. Zijn goede aanleg heeft oefening en onderrigt noodig, om zich verder te volmaken. - Over het algemeen straalt er eenige zucht tot opschik, tot pronk, tot uiterlijken zwier in zijne versificatie door. Wij zouden daarvan alweder menig in 't oogloopend voorbeeld kunnen aanhalen; doch wij moeten ons vergenoegen met hem er ernstig voor te waarschuwen. Niet door een' overladen dos wordt de poëzij bevalliger en schooner, en geen wigt van zwellende klanken maakt ledige verzen vol. - Ook moeten wij den Heere van der hoop eene zorgvuldige woordenkeus aanbevelen. Verstendigen, bij voorbeeld, dat hij meer dan eens, zelfs als rijmwoord, bezigt, is van een' zeer ondichterlijken aard. Verheergewaden, voor overdragen of wegschenken van een leen, mag hij zich niet anders dan bij oud-Hollandsche zeden en gebruiken veroorloven. Halskarkant, voor de Europesche bergketen, is, ten beste genomen, zeer gemaakt in

{==83==} {>>pagina-aanduiding<<}
den mond van een acht- of tienjarigen knaap. - Ten aanzien van het smeden van koppelwoorden, is vooral ook overleg en behoedzaamheid noodig. Olijfboschwegen en soortgelijken zijn niet boven-alle bedenking verheven. Noch door dergelijke composiciën, noch door het spellen van flux, fix en hex (het laatste triviale woord komt meermaal in de overzetting voor) treedt men bilderdijk op zijde. Geleende biecht, voor afgelegde of gesproken biecht, zouden wij niet durven verdedigen, en even min het ter ruste lag en aan 't harte lag, op bladz. 31 en 79, waar het lei of legde moet wezen.
Niet altijd ook leveren de verzen van den Heer van der hoop eene goede Hollandsche constructie op. Zoo lezen wij, bij voorbeeld, op bladz. 9.

Mijn Hugo kan 't verhaal niet van zijn dood verdragen. 

Er moest natuurlijk staan: 't verhaal van zijn' dood niet verdragen. Doch waarom deze regel niet, getrouwer aan het voorschrift, in dezer voege gesteld?

Nooit hoort uw broeder dan met schrik er van gewagen. 

Daardoor ware ook de onzekerheid vermijd geweest, op wien zijn dood moet teruggebragt worden, op den val in den vorigen regel, op de luim in den voorlaatsten, of op den eersten gade, die hooger voorkomt.

Sans la langue, en un mot, l'auteur le plus divin 
Est toujours, quoiqu'il fasse, un méchant écrivain. 

Gelijk tegen eene goede constructie, zoo zondigt de Heer van der hoop ook wel eens tegen eene goeds scansie, zoodat de klemtoon op eene verkeerde sylbe valt. Op bladz. 74 zegt hij:

Elvire is schuldloos - op mij rust de schuld alleen. 

Waarom toch niet:

Elvire is schuldeloos: ik draag de schuld alleen.? 

Elders weder vinden wij de monosylben, en wel vele van de langste soort, zoodanig op elkander gehoopt, dat de vers-
{==84==} {>>pagina-aanduiding<<}
regel alleronaangenaamst wordt en een' dubbelen tijd tot uitspreken vordert. Op bladz. 17, bij voorbeeld, staat:

Uit Spanje - 
Kwam, hoe gij 't land ook roemt, schaarsch vreugd voor Hugo voort. 

Bij een' enkelen min gelukkigen stoplap (als: wat zoet verblijden!) willen wij niet stilstaan, maar liever nog een paar voorbeelden van zeer onjuiste beeldspraak of overdragtelijke spreekwijze aanstippen. Op bladz. 25 staat:

Kan dit gevoel den mensch die bron van jammren kweken? 

Door gevoel eene bron kweeken is onzin, en van geen beter gehalte is, op bladz. 32, eene kroon, die het strijdzwaard had gedragen.
Uit deze kleine aanwijzingen, die wij zouden kunnen vermenigvuldigen, zal de dichterlijke vertaler welligt zien, dat hem nog aan te leeren en op te merken overblijft. Ons oogmerk was niet, hem te ontmoedigen, maar hem behulpzaam te zijn in het vo lkomener maken van zijne talenten. - Wij willen nu het boekje sluiten, na alvorens nog eens vlugtig de twee eerste bladzijden van het Treurspel met hem doorgeloopen te hebben, zoo als aanvankelijk ons oogmerk was.
Hij vangt zijne vertaling op de volgende wijze aan:

Even als 't geruisch der snaren, 
Aan den laatsten toon ontvloeid, 
Nog door teedre klanken boeit: 
Even als op 't vlak der baren, 
Wen een droppel nederdaalt, 
Zich een kleine cirkel maalt, 
Die men in verbreedde kringen 
Naar den oever heen ziet dringen, 
Tot zij wegsmelt aan den rand 
Van het rijk ombloemde strand; 
Mocht ik zóó deze aard ontzweven 
Voor een hooger, beter leven! 

Behalve dat het duister is, hoe het geruisch van een' laatsten toon nog door klanken zou kunnen boeijen, zoo zegt hij hier al dadelijk iets geheel anders dan in 't voorschrift staat.

{==85==} {>>pagina-aanduiding<<}
Müllner, zegt; ‘Gelijk de laatste toon, die, onder de zachte vingeren, van de harpsnaar wegklinkt.’ Het ‘boeijen door teedere klanken’ komt hier volstrekt niet te pas; maar het ‘wegklinken - het verloren gaan’ is, daarentegen, onmisbaar. Indien de Heer van der hoop ons van geen lastige betweterij wilde beschuldigen, dan zouden wij wel lust hebben, eens te beproeven, of wij reeds deze eerste passage niet duidelijker en juister konden teruggeven. In dat geval zouden wij het vergelekene vóór de vergelijking zetten, en de regels, die bij hem de 11de en 12de zijn, zouden bij ons de twee eerste worden. Laat ons eens zien! Mislukt ons de poging, dan staan wij met hem gelijk, en er is niets bij verloren.

Mogt ik zoo deze aarde ontzweven 
Voor een hooger, beter leven, 
Zoo, gelijk de laatste maat 
Langzaam wegklinkt van de snaren, 
En in 't ruim verloren gaat; 
Zoo, gelijk op de effen baren 
Zich een kleine kring ontsluit, 
Verder vloeit en wijder uit, 
Tot hij, reikende aan de zoomen, 
Wegglijdt onder 't loof der hoomen. 

Wij hebben ons om de zachte hand (die ook bij den Heer van der hoop is verloren geraakt) en om den droppel, als dingen van ondergeschikt belang, niet bekommerd; het bloemenstrand van müllner, dat bij van der hoop tot den rand van een rijkombloemd strand is uitgedijgd, hebben wij tot eenvoudig loover gemaakt, maar wij meenen het hoofddenkbeeld bewaard te hebben: het wegsterven als een laatste toon der muziek; het verdwijnen als een waterkring aan den oever. Eene tweede proeve zou ons misschien alweer beter gelukken. Het verzenmaken is ons dagelijksch werk niet, en wij zijn dus al zeer tevreden, dat wij van dit kleine waagstuk zóó zijn afgekomen.
Het zou misschien voor den Heer van der hoop en voor onszelven leerzaam zijn, indien wij, met de pen in de hand, het geheele stuk eens met hem konden doorloopen; doch daartoe zou een wintersche avond noodig zijn. Wij moeten het nu hierbij laten berusten, na nog alleen te hebben opgemerkt, dat, op bladz. 2, de 2de regel van onderen

{==86==} {>>pagina-aanduiding<<}
niet uit het Hoogduitsch overgezet, maar overgeschreven is, en dus ook geen Hollandsch geworden, maar Hoogduitsch is gebleven. Op bladz. 3 wordt gevraagd, of de schemering den angst schenkt...doch wij vergeten, dat wij er nu zouden uitscheiden.
Één woord slechts over den Titel en de Opdragt. In de laatste zegt de Heer van der hoop aan de Kroonprinses, dat het Treurspel uit zijn Hollandsch hart gevloeid is. Hoe een Zweedsch tooneelstuk, uit het Hoogduitsch overgezet, uit een Hollandsch hart kan vloeijen, begrijpen wij niet volkomen. In verband met die verzekering, zegt de Heer van der hoop op den titel, dat het Treurspel door hem is ('t geen beteekent door hem gemaakt is). Er zijn meer voorbeelden van eene dergelijke licentia poëtica, doch zij is met geen Hollandsche bescheidenheid en waarheidsliefde overeen te brengen. Wij moeten den dichterlijken vertaler ook daarop indachtig maken. Te veel reeds geraakt de pronkerij met een andermans veren bij onze jonge poëten in zwang. Men vindt geheele dichtbundels, die een wonderlijke warklomp zijn van den buit, op alle volken en talen behaald, en die tot weinige bladzijden zouden inkrimpen, indien vooral onze Engelsche en Fransche naburen daaruit het hunne weêr tot zich namen.
Papier en letterdruk zijn zeer fraai, maar voor de correctie is niet overal met naauwkeurigheid gezorgd. Op bladz. 101 is eens de naam van de sprekende personaadje, van jertha namelijk, geheel vergeten.




Sint-Nikolaas en het Sint-Nikolaas-Feest. Door  W.A. van Hengel.Te Leiden, bij S. en J. Luchtmans. 1831. In gr. 8vo. 32 Bl. ƒ :-30.

Een min of meer luimig stukje, dat wel niet veel licht verspreidt, maar toch menige bijzonderheid behelst, die zeker niet algemeen bekend is. Ieder spreekt van St. Nikolaas, en de oorsprong van het bekende kinderfeest ligt in het duister. Heeft er ooit zoodanig persoon bestaan? of is de Heilig slechts een verdicht wezen? Zoo veel schijnt met zekerheid te blijken, dat st. nikolaas ten tijde van Keizer konstantijn, vóór het midden der vierde eeuw, Bisschop was te Myra, eene beroemde zeestad in Lycië, een landschap van Klein-Azië. Daar is voorts weinig met geschiedkundige zekerheid van den man te zeggen. Moet men

{==87==} {>>pagina-aanduiding<<}
aan legenden geloof flaan, dan was hij al een vrij zonderlinge Hellig - een warm voorstander van regtzinnigheid, en een driftig bestrijder van de ketters der vierde eeuw; voorts matig en hulpvaardig. De sprookjes, hierop betrekking hebbende, loopen in het ongerijmde. Ook hield men hem voor een' groot' wonderdoener. Evenwel is hij vooral na zijnen dood beroemd geworden, als redder van ongelukkigen, en bijzonder ook van schepelingen. Soms echter, wil men, zou hij verschenen zijn, om de boosheid te straffen. Zoo sleepte de Sint eens zekeren monnik bij de haren van het bed en geeselde hem erbarmelijk, enz. enz. Zijn stoffelijk overschot verspreidde zulk een' welriekenden reuk rondom het graf, dat er kranken door genezen werden en alle bedevaartgangers zich verkwikt gevoelden. Van waar die vertelling ontstaan kan zijn, wordt door Prof. van hengel aangewezen; en deze gissing is niet onwaarschijnlijk. St. nikolaas, zegt verder de Hoogleeraar, schijnt voornamelijk de vriend van kinderen geweest te zijn. Wagenaar, in de Beschrijving van Amsterdam vermeld hebbende, dat de Bisschop bij zeker behoeftig huisgezin van tijd tot tijd heimelijk geld ten venster inwierp, onderstelt, dat uit deze vertelling de gewoonte ontstaan is, om den kinderen op st. nikolaas-dag heimelijk eenig geschenk toe te werpen, of in hunne schoenen of muilen te bergen, hetwelk men hun diets maakt, van st. nikolaas te komen. Hoe dit zij, de Heilig werd de Patroon der kinderen, en bleef, als zoodanig, in eere onder de Protestanten. Om de lieve kleinen te verrassen, of de stouten door vreeze in bedwang te houden, speelden de ouders de rol van st. nikolaas. Men deed dit des avonds
vóór den zesden, en kreeg dus bij den st. nikolaas-dag tevens eenen st. nikolaas-avond. De Heilig moest dan ook eens aan de kinderen verschijnen, en hij deed dit, op eene belagchelijke of verschrikkelijke wijze toegetakeld zijnde. Daar de man gedurende dien avond en nacht zoo vele plaatsen moest bezoeken, deed men hem op een klein paardje rondrijden, voor welk goedig beestje de geloovige jeugd al bij voorraad wat hooi of haver ergens nederlegde. Men weet, dat in Duitschland niet st. nikolaas, maar het christ-Kind op kersnacht geschenken voor de kinderen heet te brengen. Waarom in ons vaderland zoo bijzonder de Heilig van Myra wordt gehuldigd, leze men in het stukje zelve. - Één dorp is er, namelijk Grouw in Vriesland, waar niet de dag van st. nikolaas, maar die van st. pieter, zoo wij meenen, als kinderseest gevierd wordt.





{==88==} {>>pagina-aanduiding<<}

De Bruid; eene Gebeurtenis ten tijde van het groote Schuttersfeest te Straatsburg, in het jaar 1576. Door  C. Spindler.Te Amsterdam, bij H. Frijlink. 1831. In gr. 8vo. 164 Bl. ƒ 1-80.

Spindler is als Romanschrijver genoegzaam bekend. Zijn Jood, zijn Jezuit, zijn Bastaard en andere geschristen van dien aard, ook in onze taal overgebragt, zijn, op het voetspoor van walter scott, cooper en van der velde, historische Romans, d.i. waar de Geschiedenis ten grondslag ligt, terwijl men op dezelve (om eene Fransche uitdrukking te gebruiken) een aantal zonderlinge gevallen borduurt. Deze soort, die thans aan de sentimentele en geheel verdichte Romans van lafontaine en anderen is opgevolgd, heeft veel goeds en veel kwaads. Wij zullen de voor- en nadeelen niet in het breede in 't licht stellen. Veel goeds kan zij doen, door eenige heldere punten uit de Geschiedenis door eene meer levendige voordragt te doen uitkomen en op nieuw in het licht te stellen; doch ook veel kwaads, door den geheel oppervlakkigen lezer afkeerig te maken van grondig, hoewel uit den aard der zake eenigzins droog geschiedkundig onderzoek, en de bijgevoegde verhalen met de echte gebeurtenissen te doen verwarren, hetwelk niet dan verwaande en opgeblazene betweters en halfgeleerden (die pest onzer Eeuw) maakt. Maar met de zoete Bruid van spindler zal het zoo veel gevaar niet loopen. Het groote Schuttersfeest te Straatsburg in 1576 is alleen eene aanwijzing van den tijd en de plaats, waarin de Geschiedenis ondersteld wordt te zijn voorgevallen; terwijl men slechts eenige bekwame kunstenaars van dien tijd, zoo als de Schilders stimmer en zijne broeders, wendelin dieterlin, stephanus de Franschman en martijn schön in het verhaal vlecht, van welke dan op het slot eenige geschiedkundige
aanteekeningen voorkomen. Maar deze behoorden dan toch naauwkeurig te zijn. Zoo wordt dieterlin de uitvinder van het schilderen op natten kalk genoemd. Doch het is immers bekend, dat het schilderen al fresco (in natten kalk) reeds in de vijftiende Eeuw in Italië bestond, en door leonardo da vinci en zijne groote leerlingen meermalen is gebezigd; - dus kan die uitvinding niet plaats gehad hebben door eenen man, die in 1540 geboren is. - De zeden der onbezorgde, vrolijke, losse, maar goedhartige kun-
{==89==} {>>pagina-aanduiding<<}
stenaars van het St. Lucas-gild in die tijden worden er voorts regt naar het leven geschilderd, alsmede die der luchtige, veelal onbemiddelde, toenmalige Duitsche studiosi. Men ontmoet er ook eenen Italiaan, die volk werft voor Spanje, om in de Nederlanden te vechten (waar toen juist de krijgstucht uit het Spaansche leger geheel verdwenen was). Doch de hoofdpersoon is een allerliefst en deugdzaam meisje, dat met hare brave moeder in eene achterwijk van de toen nog Duitsche vrije Rijksstad Straatsburg (thans, helaas! niet alleen staatkundig, maar ook zedelijk verfranscht, en door en door met het gif der Revolutie verpest) stil en geduldig armoede lijdt en op haren verloofde wacht, eenen eerlijken jongen Zwitser, die naar de Duitsche wijze, zoo als het heet, op zijn handwerk reist, d.i. zich al reizende en werkende de noodige kundigheden zoekt te verschaffen, ten einde, thuisgekomen, een bestaan te vinden. Uit hoosde dezer verloving nu heet zij, naar Duitsche wijze, de Bruid; iets, hetgeen men weten moet, om den Roman te verstaan, en uit welken hoofde de titel van het verhaal beter zou geweest zijn:
de Verloofde. Het karakter van den jongman, aan wien hare moeder haar, niet zonder hare eigene inwilliging, heeft toegedacht, is allerbelangrijkst, en wij ontwaren daarin èène bijna bovenmenschelijke zelsopoffering zijner liefde, ten behoeve van eenen jongman, dien hij het leven gered heeft, maar die wederkeerig zijn meisje uit de klaauwen van den snooden Italiaan heeft verlost. Zulk een offer, in stilte gebragt en in het vermoeden, dat de schoone walpurgis zijnen medeminnaar voor de betoonde dienst meer dan hem genegen is, (iets, hetgeen nogtans slechts ten halve waar. heid behelst) toont veel, maar misschien enkel romantische, grootheid van ziel, maar wordt nogtans waardiglijk door eene gelijke opoffering van den vrolijken, maar edelaardigen martijn schön beantwoord; waardoor alles eindelijk in 't gelid komt, en de Bruid haren bruidegom krijgt, voor wiens tijdelijk bestaan (anders eene bijzaak in Romans) mede door verzoening met eenen onbarmhartigen oom wordt gezorgd. Voorts speelt een loterijbriefje hier eene groote rol, die wij, om de nieuwsgierigheid des lezers niet ontijdig te bevredigen, hier niet zullen mededeelen. Eindelijk wordt nog als historische daadzaak vermeld de stoute watertogt van eenige Zurichers, die, den 20 Junij 1576, des nachts ten 1 ure, van Zurich op de Limmat scheep gegaan, met kracht van riemen

{==90==} {>>pagina-aanduiding<<}
door de driftig stroomende Limmat, Aar en Rhijn voortgesneld, des avonds ten 9 ure van dienzelfden dag te Straatsburg aankwamen, waar zij nog warme (warmgehoudene) gierstenbrij, die 's morgens te Zurich was opgezet, medebragten, om te bewijzen, dat, ‘wanneer Straatsburg plotselijk door vijanden mogt worden overvallen, het vriendelijke, naburige Zurich haar hulp kan zenden, eer de brij koud wordt.’
Het geheele verhaal is in een' levendigen stijl geschreven en onderhoudend; ook de vertaling vrij wel. Aan de zedelijkheid zal het geen nadeel doen. De vooraan geplaatste afbeelding der Bruid is allerliefst.





Hulde aan de Nagedachtenis van  J.C.J. van Speyk;door  A. Elink Sterk, jr.Te 's Gravenhage, bij G. Vervloet. Mediaan. 101 Bl. ƒ 1-70.

J.c.j. van speyk, ou le Héros de l'Escaut, livre de lecture et de traduction, pour de jeunes gens; augmenté de notes historiques, etc. par a.g. thesingh, née leyer, Nimègue, chez J.F. Thieme. 92 Pag. ƒ :-35.

De Vereenigde Nederlanden, na de afscheiding van België, tot behoud en voorspoed opgeroepen door de kracht hunner ontwikkelde hulpbronnen; door pieter vreede. In 's Gravenhage, bij S. de Visser. 60 Bl. ƒ :-70.

Calliope. Vaderlandsche toonen voor derzelver Vrienden. Te Leiden, bij H.W. Hazenberg, Jun. 67 Bl. ƒ :-50.

C.a. den tex Allocutio ad Illustris Athenaei Amstelodamensis Studiosos, e castris feliciter reduces, &c. Et d.j. van lennep, Carmen Lyricum ad eosdem. Amstelodami, apud Heredes H. Gartman. Pp. 30. ƒ :-40.

Opwekking der Mogendheden, ter heirvaart naar Parijs. Door c. loots. Te Amsterdam, bij Brest van Kempen. XII en 24 bl. ƒ :-75.

Aan de dappere Studenten van Groningen en Franeker, enz. Door Mr. b.h. lulofs. Te Groningen, bij J. Oomkens. 12 Bl. ƒ :-25.

Welkomstgroet aan de dappere Kweekelingen der Groningsche Hoogeschool, enz. Door Mr. h.a. spandaw. Te Groningen, bij J. Oomkens. 14 Bl. ƒ :-25.

God met ons. Danklied, bij het vernemen der tijding van het ontwijken der Engelsche Vloot, aan Hollands Kust. Door a. van der hoop jr. Te Rotterdam, bij A.F.H. Smit. 6 Bl. ƒ :-20.

De Schutterijen, Dichtstuk door r.h. van someren. Te Rotterdam, bij A.F.H. Smit. 8 Bl. ƒ :-20.

Aan den Koning en Neêrlands Heldenschaar, benevens andere op deze tijden toepasselijke Uitboezemingen. Door p.p.

{==91==} {>>pagina-aanduiding<<}
roorda van eysinga. Te Amsterdam, bij J.B. Julio. 16 Bl. ƒ :-25.

Hulde aan Z.K.H. den Prins van Oranje. Aug. 1831. Door w. van den hoonaard. Te Amsterdam, bij Schalekamp en van de Grampel. 6 Bl. ƒ :-20.

Holland. Dichtstukje; door j. de breet, uitgesproken den 18 Aug. op den Amsterdamschen Schouwburg, enz. Te Amsterdam, bij W. Willems. 12 Bl. ƒ :-25.

Feestzang, gezongen op 's Konings Verjaardag, ter eere van Z.K.H. den Prins van Oranje; door p.f.l. von eichstorff, Controleur der Belastingen en Kapitein bij de Zuid-Holl. Schutterij. Te Breda, bij F.P. Sterk. 3 Bl. ƒ :-20.

De menigte der tegenwoordig uitkomende stukjes van den dag noodzaakt ons meer en meer, ons op kortheid te bevlijtigen; zoodat wij bij vele der hier aangekondigde prozaschriften en dichtstukken korter zullen moeten stilstaan, dan zij verdienden, en wij niet eens een behoorlijk verslag, veel min eene met redenen bekleede beoordeeling, kunnen leveren.
De Hulde aan van speyk's Nagedachtenis is een prachtig en bevallig uitgevoerd, een welgesteld en door mededeeling van echte stukken voor de Geschiedenis belangrijk gemaakt prozawerk van een' reeds voordeelig bekend' Schrijver, den Heer a. elink sterk, jr., dat met een bevallig vignet in steendruk versierd is, waarbij het springen der Kanonneerboor No. 2 wordt afgebeeld. Ten voordeele van het op te rigten Monument uitgegeven, mag het stuk zelve inderdaad reeds eene soort van Monument heeten.
Mevrouw thesingh, geb. leyer, heeft eer van haren van speyk, ou le Heros de l'Escaut. Eenige drukfeilen mogen, vooral in een werkje voor de jeugd, bij eene tweede uitgaaf, welke wij spoedig wenschen, wel verbeterd worden. Inkleeding, manier van verhalen en aanteekeningen bevallen ons wel.
De vaderlandlievende vreede heeft zijne gedachten over hetgeen tot ontwikkeling van handel en nijverheid in ons Vaderland dienen kan, in het onder No. 3 hier aangekondigde opstel, in nieuwen vorm medegedeeld. Het aangeprezene Marktregt met die contróle over de winkeliers (want dat komt er van) behaagt ons tot nog toe niet. Wij verwijzen naar onze beoordeeling van het werk van den Heer sterk over de Belastingen, in verband gebragt met een geschrift van den Heer vreede over den Handel enz. Intusschen vinden wij, ook in het hier aangekondigde opstel, zeer veel, dat behartiging, terwijl het overige ten minste ernstige bepeinzing verdient.
Het nameloos bundeltje Calliope is eene mengeling van geestige en waarlijk leerrijke prozavertoogjes en gansch niet onverdienstelijke dichtstukjes. Het ontbreekt wel niet aan eenige zwakheden in de versificatie; maar de Schrijver had toch gerustelijk zijnen naam kunnen vermelden.

{==92==} {>>pagina-aanduiding<<}

De Allocutio van Prof. den tex is doelmatig, verstandig, fraai en krachtig. Het achteraan gevoegde Carmen Lyricum van 's mans Ambtgenoot, den Heere d.j. van lennep, bewijst op nieuw, hoe gelukkig die Geleerde de Latijnsche lier weet te tokkelen.
Stout en krachtig is het dichtstuk van den Heer Loots, Opwekking der Mogendheden ter heirvaart naar Parijs. Ons hindert echter, bl. 3:

o Stad, zoo liefelijk van naam, gelijk Parijs, 
Alsof daarin versmolt die van het Paradijs! 

Hoe komt loots aan zulk eene smakelooze woordspeling? Bij een' rijmelaar ziet men zoo iets over het hoofd; maar een kwaad voorbeeld van een beroemd Dichter is altijd gevaarlijk, en moet worden aangewezen.
Aan de dappere Studenten van Groningen en Franeker is eene uitgaaf in 8vo. van het bevorens, als in 4to. uitgegeven, door ons aangekondigde uitmuntende gedicht van den Hoogleeraar lulofs. Ook deze goedkooper en even zindelijke uitgaaf vinde rijkelijk vertier!
Gelijken wensch boezemen wij uit over den Welkomstgroet aan die eigene Studenten, voor zoo ver zij Leden zijn van het Natuurkundig Gezelschap te Groningen; een dichtstuk van den Heer spandaw, die ook daarin zijnen gevestigden roem handhaaft.
Met aandoening en belangstelling lazen wij het Danklied van den Heer van der hoop. Ja! God is met ons, en zal verder met ons zijn!
Ook De Schutterijen, dichtstuk van den Heer van someren, dunkt ons een welgeslaagd vers te zijn, niet ontbloot van schoone partijen.
Veel fraais vonden wij in het bundeltje van den Heer roorda van eysinga. Hij blijve zich oefenen en volmaken!
Ook de drie volgende dichtstukjes: de Hulde aan den Prins van Oranje, door den Heer van den hoonaard; Holland, dichtstukje van den Heer de breet, en den Feestzang, ter eere van den Prins van Oranje, op de wijze: Te souviens-tu, door den Heer von eichstorff vervaardigd, hebben wij, over het algemeen, alle met genoegen gelezen.

Boekbesch. No. I. bl. 27. reg. 11. lees: achtervolgens.
Mengelw. - bl. 44. reg. 7. moet zijn: Komt gij alreeds mij op uw wieken dragen
- bl. 45. reg. 4. moet zijn: En ik in Morpheus arm balans en all' vergat.
- No. II. bl. 80. reg. 1. lees: koffij.


{==93==} {>>pagina-aanduiding<<}

Boekbeschouwing.

Geschiedenis en Schriften der Apostelen van  Jezus,door  J.J. Hesz.Naar de vierde of laatste zeer vermeerderde en verbeterde Uitgave uit het Hoogduitsch vertaald, met bijgevoegde Aanmerkingen, door  H. Rietveld,Predikant bij de Hervormde Gemeente te Amsterdam. Iste en IIde Deel. Te Amsterdam, bij ten Brink en de Vries. 1829, 1830. In gr. 8vo. XLVI, 400. en XXIV, 460 bl. Bij Inteek. ƒ 7-40.

‘Waar men (te onzent) in die dagen van onrust (in 1802) naar Christelijke stichting uitzag, was ook hesz, als de geleider der jeugd, de vriend en medgezel der volwassenen, en de vertrooster der ouden, in hooge waarde.’ Zulk een vereerend getuigenis wegens dien Zwitserschen Godgeleerde gaven wij (*) bij de vermelding van het afsterven des waardigen Grijsaards, aan de herziening en verbetering van zijne vroegste schriften werkzaam gebleven tot in zijnen gezegenden ouderdom. Wij zagen daarbij terug naar de voorleden bange jaren van burgerlijke verdeeldheid en beroerten, in het streelend vooruitzigt, dat de vernieuwde uitgave en beoefening van hesz aanzienlijk mogt begunstigd worden door den kalmen vrede en maatschappelijke rust, waarin zich toen nog het Rijk der Nederlanden verblijdde. Men gevoelt, hoezeer onze hope van dien kant is teleurgesteld geworden door het verraad en den afval van het oproerige Zuiden, waartegen het getrouwe Noorden, opgeroepen van den felbeleedigden Koning, de wapens aangegord heeft, en nu reeds gedurende twee winters, tot stuiting van toomeloos geweld en roof, op zij-
{==94==} {>>pagina-aanduiding<<}
nen hoefslag geschaard stond aan de bedreigde grenzen des alouden Vaderlands. Wel blijst de gruwel der verwoesting van onze haardsteden afgeweerd, eendragt en orde gezeteld in ons midden, en boezemt de geregtigheid onzer zaak een vast vertrouwen in op den Onzienlijken; dat echter een zoo zware schok, algemeene krijgstoerusting en dreigend gevaar, behalve ander en menigerlei onheil, aan letterarbeid en stille beoefening der wetenschappen aanmerkelijk nadeel toebrengt, vereischt geene woorden.
Zonder nu de vergelijking tusschen den tegenwoordigen tijd en dien, waarin het Vaderland ten jare 1802 verkeerde, buiten ons oogmerk uit te strekken, is het voldoende, wanneer wij de woorden, aan het hoofd van ons verslag geplaatst, niet geheel te onregt herhaald, en nu met dubbelen aandrang wenschen gezegd te hebben. Of mag men niet vertrouwen, dat de schriften van eenen hesz, en met name dat gedeelte derzelven, hetwelk de achtbare Grijsaard, na veeljarigen arbeid, vermeerderd, verbeterd en geheel omgewerkt, in zijnen hoogen ouderdom ter perse gaf, op nieuw, in weerwil van den drang en de onrust dezer dagen, te onzent menigerlei nut zal stichten, op allen hinder zegepralen, en andermaal tot voortplanting, opbouw en steun van Evangelische waarheid en Christelijke beginselen bevorderlijk zijn zal in ons Vaderland? Immers, na hetgene wij, ter boven aangehaalde plaatse, gewagende van den laatsten druk zijns werks over het Leven van jezus, wegens 's mans verdiensten gezegd, en ook bewezen hebben door versche proeven, durven wij thans te gemoet zien, dat velen, bij wien zijne nagedachtenis in zegening is, verlangen zullen naar de voortzetting van dat genoemde werk, en van het andere van hesz, over de Geschiedenis en Schriften der Apostelen, waaraan hij eveneens in zijnen ouderdom de laatste hand heeft mogen leggen. Met groot genoegen althans kondigen wij daarvan het begin dezer Nederduitsche uitgave bij onze Lezers aan, haasten ons, hen met hare waarde nader bekend te maken,

{==95==} {>>pagina-aanduiding<<}
en betuigen den Eerw. kietveld onzen warmen dank, behalve wegens zijne keurige vertaling, voor den schat van eigene aanmerkingen, waarmede hij dezelve ten dienste zijner Landgenooten verrijkt heeft.
Reeds vóór ruim vijftig jaren verscheen dit werk van den Antistes in druk op onzen bodem. Toen werd het Iste Deel gesplitst in een tweetal Stukken (van 250 en 424 bladzijden), te zamen een viertal Boeken behelzende, of de helft des geheels, in acht Boeken vervat. In dat viertal Boeken wordt het geschiedkundige van Hand. I tot XX voortgezet, en tevens eene korte opgave gevonden van den inhoud der zeven Brieven van paulus, in den afloop van dat tijdvak volgens hesz geschreven. Bij de tegenwoordige uitgave is de onderscheiding of orde van het werk, met opzigt tot Boeken en Hoofdstukken, nagenoeg geheel (*) onveranderd gebleven, hoezeer het overigens, door tusschenvoegselen en velerlei bijwerk, in omvang slerk is toegenomen. Men treft voor elk dezer twee Deelen eene Voorrede aan van den Schrijver, waarin hij, omtrent zijnen jongsten arbeid, aan dit werk besteed, en wegens zijne bedoelingen, in zoo verre de tijd daarin hem tot verandering noopte, in het breede verslag doet. Daarenboven kan elk zich met eenen opslag van het oog overtuigen, hoe aanzienlijk dit werk vermeerderd zij. Immers het tweetal Stukken des voormaligen eersten Deels is bij deze uitgave tot een gelijk getal Boekdeelen uitgezet, en nogtans werd daarin de laatste helft van Boek IV (Hoofdst. 3 en 4 namelijk) niet opgenomen. Behalve het geschiedkundige, met Hand. XX: 1 en 2 nu afgebroken, en in de twee achtergeblevene Hoofdstukken voort te zetten tot paulus' laatste reis naar Jeruzalem, hebben wij alsnog de behandeling te verwachten van des Apostels Brieven aan

{==96==} {>>pagina-aanduiding<<}
de Romeinen en Galatiërs; welk een en ander, zoo wij iets gissen mogen, den voornamen of geheelen inhoud van het volgende IIIde Deel beslaan zal. Hoe dit zij; willen wij, bij zulken rijkdom van stof en verscheidenheid van korter of breeder in het bijwerk behandelde onderwerpen, onze Lezers eenigzins nader bekend maken met deze nieuwe uitgave, dan is het blijkbaar, dat wij ons tot algemeene aanwijzingen zullen moeten bepalen. Wij doen zulks te eerder, vermits ook andere redenen ons tot eene beknopte opgave verpligten van hetgene hesz, zoo ten aanzien der Geschiedenis als Schriften der Apostelen, tot verbetering van zijn werk ondernomen en gedaan heeft. Ons verslag kan dus niet dan eene zeer onvolledige schets aanbieden van dit vermeerderd en verbeterd werk. Wij zullen nogtans, om eenigzins te doen uitkomen, welke moeite de Grijsaard ter naziening van het geschiedkundige zich gegeven heeft, aan de volgende breede aanhaling zijner eigene woorden plaats ruimen: ‘Ik vertrouw, dat ik alom zeer vele verbeteringen aangebragt, en vele omstandigheden der geschiedenis in een aanmerkelijk helderder licht zal geplaatst hebben. Ik heb zorgvuldig onderzocht, niet slechts wat josephus en philo, als Joodsche tijdgenooten, maar ook wat Romeinsche en Grieksche Schrijvers, ten aanzien van den toenmaligen toestand der wereld, ter opheldering van het nu eerst wordend en in de wereld zich uitbreidend Christendom, opleveren. Zoo heb ik, b.v., over de regering van Keizer tiberius, onder wiens bestuur deze Godsdienst reeds buiten Paloestina begon bekend te worden, het eene en andere aangemerkt, dat dienen kon, om dit eerste en belangrijke tijdperk naauwkeurig op te helderen. Hetzelfde geschiedde bij de volgende Keizers. De betrekking, waarin, met de verschillende karakters en de
maatregelen der regering van de Keizers, de belangen van den Joodschen Staat, b.v. onder caligula, stonden, was ook voor den toestand der Christelijke gemeente niet onbeduidend. Men krijgt ten minste zoo

{==97==} {>>pagina-aanduiding<<}
zoo het tooneel, waarop de Apostelen, in en buiten Judea, hunne rol moesten spelen, benevens den staat der dingen, en zoo wel de zwarigheden, als de vorderingen van hun werk, van naderbij te zien. Eene diepere kennis van den menschelijken (burgerlijken, staatkundigen) loop der zaken stelt te beter in staat, om de grensscheiding tusschen het Goddelijke en menschelijke, of ook het in elkander loopen van dezelve, juister in te zien, en oplettend te zijn, zoo wel op den loop der Godsregering, als op dien der wereld- en staatsgeschiedenis, die met deze dikwijls zoo wonderbaar moest zamenstemmen. Bij zulk eene behandeling dezer geschiedenis, heeft men daarom niet minder, maar veeleer te meerder, ook voor den gang der gelijktijdige staatkunde en hierarchij, een geopend oog; maar men loopt echter ook tevens geen gevaar, bij het menschelijke het Goddelijke, bij het natuurlijke eene hoogere tusschenkomst en bestuur uit het gezigt te verliezen. Eene fout, die thans zoo dikwijls wordt begaan, en zeer nadeelige gevolgen heeft.’ - In het voorbijgaan leere ons deze proeve de zuiverheid opmerken van den Nederlandschen stijl, waarin de Eerw. rietveld dit werk heeft overgebragt.
Wegens het naauw verband tusschen Geschiedenis en Tijdrekening, kon hesz niet nalaten, bij zijn nader onderzoek van vorige gidsen, wel eens verder af te wijken, en, waar hij vermeende een beter geleide te ontdekken, dat te volgen. Overigens, bij den verhaaltoon, waaraan hij zich houdt, lieten zich geene tijdrekenkundige navorschingen voegzaam inlasschen; en verontschuldigt hij zich hierom te regt, dat hij, waar geene voldoende zekerheid, zijns inziens, te verkrijgen is, het juiste jaar van deze of gene gebeurtenis in het midden of onbepaald gelaten heeft. Eindelijk, schoon overtuigd, dat de narigten en overleveringen, door de Kerkvaders te boek gebragt, in vele luttel gelden mogen, is echter ook deze bron door den Grijsaard wederom met veel voorzigtigheid nagegaan, waar hij vermeende, dat zij

{==98==} {>>pagina-aanduiding<<}
waarheid behelsde, of tot betere aaneenschakeling van gebeurde zaken dienen mogt. Maar vooral ter toelichting der Apostolische Schriften heeft zich de Antistes bij den laatsten druk opzettelijk benaarstigd, en is hij eenen breederen weg ingeslagen. Thans deelt hij van paulus' Brieven, ook van de grootere, eene vrije vertaling mede; legt er zich op toe, om daarbij het eigenaardige van des Apostels schrijfwijze te bewaren; en bovendien vinden wij hier, (zoo wel om zijne Lezers op het regte standpunt te plaatsen, als om aanleiding te verschaffen tot verpoozing) ter plaatse waar paulus een ander onderwerp te behandelen aanvangt, eene tusschenrede ingevlochten, bestemd, om uit de Geschiedenis, of van elders, licht te verspreiden over des Apostels redenering. Dit bijwerk, schoon afwijkende van den gewonen vorm in Schriftverklaringen, lazen wij met welgevallen, en zal, vertrouwen wij, ook anderen voldoen. De bedoelde stukken zijn te uitvoerig, om een derzelven tot proeve te geven. Genoeg, dat wij daarop Godgeleerden en Bijbelvrienden oplettend maken. Wij vonden er een nieuw bewijs in voor de oude waarheid: ‘Men kan op verschillende wijzen wél doen en nuttig zijn.’
Ten slotte blijft ons nog overig stil te staan bij den grooten voorraad van Aanteekeningen, in onze Nederduitsche uitgave geplaatst aan den voet der bladzijden, waaronder zeer vele, die, door hare uitgebreidheid en aangelegenheid van inhoud, bijzonder des Lezers aandacht tot zich zullen trekken. Wij zijn dezelve deels aan den arbeidzamen en kundigen hesz, deels aan onzen Landgenoot, den Eerw. rietveld, verschuldigd. Zeggen wij een enkel woord van beide, beginnende met die van den Schrijver. Gedurende de meeste jaren van zijn langdurend en werkzaam leven was hij, volgens eigene getuigenis, onder anderen bedacht, om dezen zijnen vroegeren arbeid eenmaal te herzien, om te werken en te verbeteren, en verzamelde alzoo een' ruimen overvloed en verscheidenheid van bouwstof, daartoe bestemd. Uit den aard der zake nu, maar desgelijks uit de Voorrede

{==99==} {>>pagina-aanduiding<<}
(voor D. II geplaatst) is blijkbaar, dat veel van het opgeteekende bezwaarlijk, of niet, zou in te lasschen zijn in het werk zelve; alsmede, dat deze en gene stellingen of gevoelens, in den tekst voorkomende, naderen aandrang, uiteenzetting of toelichting, door behulp van noten, vereischen zouden. Van dien kant ontvangt dus, zoo wel ten aanzien van het geschied- als uitlegkundig gedeelte, de laatste Hoogduitsche druk een aanzienlijk en gewigtig toevoegsel, dat de nagedachtenis van den werkzamen Grijsaard niet weinig vereert.
Maar, behalve door zijne reeds van ons geprezen vertaling, heeft zich de Eerw. rietveld benaarstigd, deze Nederduitsche uitgave met eigene aanmerkingen te verrijken, en tot nut vooral van zijne Landgenooten te bewerken. Dank hebbe zijn doel, om, uit latere Schrijvers, vooral uit vaderlandsche Geleerden, in zijne aanmerkingen op te nemen, wat tot naderen toets of vergelijking dienen mag van hetgene op menigte van plaatsen in dit werk door wijlen hesz geschreven was. In het bewerken dier taak komt allezins zijne belezenheid, bondigheid van voordragt, gezonde denkwijs en oordeelkunde gunstig uit; en laat het zijn, dat onze Leeraar, (volgens den wenk, door hemzelven gegeven) vooral in het IIde Deel, bij de behandeling der Apostolische Brieven, boven zijn eerste bestek getoesd en bijgedragen hebbe, zijne vaderlandsche Lezers zijn daardoor aan hem des te meer verpligt. Want, terwijl elders de Protestantsche Kerk, meer dan te onzent, door Neologie en Mysticismus besmet werd, is het op nieuw uit dezen arbeid van den Eerw. rietveld kennelijk, dat die van Nederland alsnog een aantal Mannen oplevert, die, vrij van zulke uitersten, als Godgeleerden en ervarene Schriftverklaarders, op ééne hoogte staan met de voornaamste uitheemschen, en, even als de zalig ontslapen hesz, getrouw blijven aan de Evangelieleer, door jezus, den Zone Gods, en zijne Gezanten, in naam des Eeuwigen, gepredikt en gestaafd. Teregt meenen wij dus bij onze Lezers deze vertaling boven de oorspron-
{==100==} {>>pagina-aanduiding<<}
kelijke uitgave van den beroemden Schrijver te moeten aanprijzen, in de streelende hope, dat de Voorzienigheid den bekwamen rietveld krachten en tijd vergunnen moge, om zijnen overigen arbeid, als tot hiertoe, met lof te voleindigen. Zoo oogste hij eerlang den vollen dank der Christelijke Kerk, wier nut
hij behartigt, en verblijde zich thans, bij voorraad, over onze goedkeuring, en in de bede, door ons geuit! (*)

Oordeelkundige Geschiedenis van het Pausdom, de Voorlezingen gevolgd van den beroemden Hoogleeraar lod. tim. spittler. Met Aanmerkingen in het licht gegeven, door den Heer  J. Gurlitt,Directeur van het Johannëum te Hamburg. Nader overgezien en tot meer algemeen gebruik ingerigt, door  H.E.G. Paulus,Hoogleeraar der Godgeleerdheid en Wijsbegeerte te Heidelberg. Uit het Hoogduitsch overgebragt, en met Aanmerkingen vermeerderd, door  Herman van Lil,Predikant te Maasdam. In II Deelen. Te Rotterdam, bij de Wed. J. Allart. 1827, 1830. In gr. 8vo. Te zamen X en 692 bl. en 47 Reg. ƒ 6-75.

Voorzeker een veelbelovende titel! Eene oordeelkundige Geschiedenis van het Pausdom, naar de Voorlezingen van den beroemden spittler, en aan welke nog twee andere Duitsche Hoogleeraren gearbeid hebben! Geen wonder, zoo wij het boek met hooggespannen verwachting in de hand namen. In hoe verre deze bevredigd is, mogen onze Lezers uit het volgende opmaken.

{==101==} {>>pagina-aanduiding<<}

De Schrijver of de beärbeiders van dit werk beloven eene oordeelkundige Geschiedenis van het Pausdom, en geven ons als zoodanig eene reeks van aanmerkingen, redeneringen en betoogen, omtrent den oorsprong, aanwas en het verval van het Pauselijk gezag. Terwijl deze redeneringen met een' kwistigen rijkdom worden opgehoopt, en het werk daardoor het aanzien verkrijgt van eene Pleitrede tegen de overleveringen der R.K. Kerk, worden daarentegen de daadzaken (facta) met eene zeer spaarzame hand toegemeten. Het boek is in zes tijdperken verdeeld, te weten: I. De vier eerste Eeuwen onzer Jaartelling. (In dezen tijd is, te Rome, de Paus al niet veel meer, dan nu, in Duitschland, een Predikant en Super-intendent.) II. De vier daarop volgende Eeuwen. (De jonge knaap groeit ongemerkt heel voorspoedig op.) III. De negende, tiende en elsde Eeuw. (Met behoedzaamheid, en verstandig gebruik maken van de omstandigheden, ontwikkelt hij verder zijn aanwezen.) IV. De twaalfde en dertiende Eeuw, die ons ook den bloei der Pauselijke magt, in haar meest volkomen standpunt, aanwijst. (Hij, die juist in het midden van dit tijdperk regeerde, heeft de Pauselijke magt ten hoogsten top verheven, namelijk innocentius III.) V. De veertlende en vijftiende Eeuw. (Nu doen zich, in de Kerk, zeer treurige tijden op, tot aan de inbreuk van nog grooter onheil, dat der Kerkhervorming!) VI. Van luther af, tot josephden II; (1517-1782: met welk jaar deze Geschiedenis besloten wordt.) Alle deze rubrieken worden op dezelfde wijze behandeld; en wij vermeenen niet te veel te zeggen, wanneer wij beweren, dat de daadzaken ons alleen worden toegediend, wanneer en voor zoo verre zij in de redeneringen te pas komen. Hierdoor komen zij natuurlijk noch in eene geregelde tijdsorde, noch in
evenredig breedvoerige behandeling voor. Wanneer men vermeent reeds in de XVIIde Eeuw te zijn, ontvangt men onverwacht weder daadzaken uit een paar Eeuwen vroeger. Over deze gebeurtenis heeft men 30 bladzijden, over eene andere

{==102==} {>>pagina-aanduiding<<}
naauwelijks drie regels. In 't algemeen mag dit werk voor een model dienen van hooge (Duitsche) Pragmatische Geschiedenis - veel redenering en weinig facta! Indien dit de wijze is, waarop de Geschiedenis Pragmatisch moet behandeld worden, is het te vreezen, dat velen hierdoor van die wijze van geschiedschrijven zullen worden afgeschrikt, en, gelijk de wereld gewoon is van het eene uiterste tot het andere over te slaan, zal mogelijk juist daardoor het schrijven en lezen van dorre, maar eenvoudige Kronijken (enkel daadzaken) nog wel eens in de mode komen. (*)
Wij erkennen het, de Schrijver beloofde geene Geschiedenis der Paussen, maar van het Pausdom. Doch ook deze kon behandeld worden, zonder de daadzaken zoo spaarzaam, zoo ongelijk en in zulk eene bonte mengeling voor te dragen. Het kon geschieden, zonder dat het zoo verward geschiedde, en zonder dat het werk de gedaante had van een Polemisch geschrift. Heeren beloofde Ideën, en gaf die; maar met welk eene orde, helderheid, en rijkdom van daadzaken! Montesquieu gaf Considérations over Romes op- en ondergang; simon stijl, over de opkomst en bloei der Vereenigde Nederlanden: doch bij beiden is alles vol van zaken, in eene geregelde orde voorgedragen, en alleen door treffende, meestal korte, aanmerkingen in het ware licht gesteld.
Gaarne erkennen wij, dat er zeer veel uit dit werk te leeren valt; dat het in 't algemeen zeer goed en voldingend bewijst, dat de Bisschop van Rome, in de eerste tijden der Kerk, niets meer was, en ook zelf niets meer waande te zijn, dan elk ander Bisschop; dat het voorts zeer goed aantoont, door welke staatkundige en veelal toevallige gebeurtenissen de Bisschop van Rome aanleiding

{==103==} {>>pagina-aanduiding<<}
gekregen heeft, om zich eerst als de eerste onder zijne gelijken (primus inter pares) te gedragen, naderhand zich tot het hoofd van allen op te werpen, en door welke stoute aanmatigingen het hem eindelijk gelukt is, zich als zoodanig te doen gelden, enz. Doch dit alles had behagelijker ingekleed en minder verward voorgedragen kunnen worden.
Van de zijde van den stijl toch valt van dit werk niet veel goeds te zeggen. Duistere en stroeve volzinnen, eene vreemdsoortige wijze van uitdrukking, in één woord eene onaangename voordragt, maken het lezen daarvan al dikwijls tot een verdrietig werk. De vertaling is meestal veel te letterlijk, en daardoor zeer dikwijls Hoogduitsch in Hollandsche woorden. Wij willen hierom niet alles op rekening der Schrijvers stellen, maar zouden ook niet gaarne den Vertaler alleen de schuld geven. Doch, aan wien het dan ook hapere, volzinnen als de volgende zijn, zoo niet onverstaanbaar, ten minste duister en stroef: ‘Alle vergelijking met iets van zoodanigen aard, alle beoordeeling boven hetgeen hier geenszins voegt aan eene zijde, kan en moet toch vrijmoediglijk dit gezegd worden.’ (Iste D. bl. 193.) ‘Gansch trouwens, zonder kommer, had, tot heden, de overheid de geestelijken rijk gemaakt, zich alzoo, gelijk zij meende, mogen vleijen, dat hare eigene magt meer verzekerd bleef, wanneer die kerkelijke bedieningen, op die wijze, en door die personen, bezet werden, dan met de opvolging plaats had in graafschappen, hertogdommen, enz.’ (Iste D. bl. 233.) Zoodanige zijn er meer. De Vertaler schijnt zelf nu en dan de noodzakelijkheid gevoeld te hebben, om de ineengedrongene en daardoor duistere volzinnen van het oorspronkelijke door omschrijving een weinig duidelijker te maken. Immers hij leert ons in eene aanteekening op bl. 19 van het IIde Deel, dat hij eene aldaar voorkomende zinsnede, die in het Hoogduitsch 169 woorden bevatte, in 300 Hollandsche woorden had overgebragt! Men leze dien volzin, waarin vooral het woord kortelijk,

{==104==} {>>pagina-aanduiding<<}
't welk ongeveer in het midden daarvan voorkomt, al eene zonderlinge figuur maakt.
Hoe veel goeds er dan ook in dit werk moge voorhanden zijn, de ongelukkige vorm bederft, naar ons inzien, alles; en men behoeft geen Franschman te zijn, noch ook de Fransche wijze van behandeling der Geschiedenis goed te keuren, om hier sommigen onzer Duitsche naburen met nadruk aan het gezegde van boileau te herinneren:

Sans la langue, en un mot, l'auteur la plus divin 
Est toujours, quoi qu'il fasse, un méchant écrivain! 







Leerrede over Gods hulp en bescherming in den twaalfdaagschen Veldtogt van het Nederlandsche leger, in Aug. 1831. Naar Psalm XLVI: 8-12; gehouden in de Gemeente der Doopsgezinden te Utrecht, op 28 Aug. 1831, door  Jan Kops.Te Utrecht, bij van Paddenburg en Comp. 1831. In gr. 8vo. 28 Bl. ƒ :-40.

Verwelkoming der Leidsche Jagers, den 23 Sept. 1831, te Leiden, door den Rector Magnificus w.a. van hengel. Te Leiden, bij C.C. van der Hoek. 1831. In gr. 8vo. 18 Bl. ƒ :-30.

De Terugkomst der vrijwillige Jagers, Leidsche Studenten, godsdienstig gevierd, ter Opening der Akademische Lessen, den 3 Oct. 1831. Door n.c. kist, Hoogleeraar en Akademieprediker. Te Leiden, bij S. en J. Luchtmans. 1831. In gr. 8vo. 42 Bl. ƒ :-45.

De Hoogleeraar kops wilde wijzen op de groote en eerste Oorzaak, waaraan wij redding uit gevaar te danken hebben. Na korte opheldering van den tekst, wordt God voorgesteld als Opperheer der aarde en Beschikker van de lotgevallen der volken. Daarop volgt een betoog, dat wij het Goddelijk opperbestuur moeten

{==105==} {>>pagina-aanduiding<<}
erkennen in de behaalde overwinningen, en deswege ons dankbaar betoonen. Deze Leerrede is buiten twijsel met genoegen gehoord, en kan ook bij de lezing nut stichten. Wie toch zou niet gaarne belijden, dat Gods bestuur over alle dingen gaat, en dat wij, te midden des rampspoeds, nog velerlei zegen genieten? Ook de uitkomst van den tiendaagschen veldtogt geeft ons reden tot dankbaarheid jegens den Algoeden. Doch middellijk of onmiddellijk, wie zal dit bepalen? of dient niet zoodanige onderscheiding alleen, om de bekrompenheid der menschelijke bevatting te hulp te komen?
De Verwelkoming door Prof. van hengel is eene regt hartelijke toespraak, die wij met veel genoegen hebben gelezen. Zekerlijk heeft dezelve eene treffende werking gedaan op de hoorders.
De godsdienstige viering van de terugkomst der uitgetrokkene Studenten, juist op den Gedenkdag van Leidens Ontzet, gaf aanleiding tot zeer belangrijke herinneringen. De tekst, jes. XLIII: 10a., wordt met weinige woorden toegelicht. De Prediker bepaalt de aandacht zijner hoorders bij het verledene en bij het toekomende, als de vaste gronden onzer blijmoedige hoop op God, voor de toekomst. Ja, zoo is het; de geschiedenis van vroegeren tijd en van onze dagen geeft allezins reden tot godsdienstig vertrouwen. De geest, in deze geschriften der drie Hoogleeraren, en in zoo vele andere leerredenen of stukken, betrekkelijk dezelfde zaak, heerschende, is een goede geest. Naar mate deze meer overal doordringt in hoogere en lagere standen, zal ons volksgeluk volkomener en duurzamer worden. God zegene hiertoe de medewerking van alle welgezinden!




Doe wel, en zie niet om! als noodzakelijk tot algemeen geluk en behoud des Vaderlands voorgedragen in het Dep. Amersfoort der Maatschappij: Tot Nut van 't Algemeen, den 2 Dec. 1830, door  H.A. Ha-
{==106==} {>>pagina-aanduiding<<}
melberg,Lector in de Wis- en Natuurkunde, enz. Te Amsterdam, bij Gebr. Diederichs. 1831. In gr. 8vo. 35 Bl. ƒ :-50.

De uitgave van deze Voorlezing heeft een weldadig doel. De Heer hamelberg mag wel vertrouwen, dat de daarin vervatte beginselen algemeen als waar en goed erkend zullen worden. Zoude men op de behandeling des onderwerps, ook op deze en gene uitdrukking, die wat scherp is, misschien iets kunnen aanmerken, het stukje draagt echter menigvuldige blijken van edele denkwijze en warme vaderlandsliefde. Het werke, als zoodanig, dan mede ten algemeenen beste!




Verhandeling over de Koepokken, zoo als dezelve natuurlijk bij het Rund voorkomen en door inenting kunnen worden voortgebragt, en over de beveiligende mok of pokmok des Paards, enz. Met Platen. Door Dr.  A. Numan,Directeur van 's Rijks Vee-artsenijschool, Hoogleeraar in de practische Vee-artsenijkunde aan dezelve, enz. Te Utrecht, bij van Paddenburg en Comp. 1831. In gr. 4to. XI en 114 bl. ƒ 4-80.

Nadat jenner in het laatst der vorige eeuw de waarneming, dat toevalige besmetting door koepokken voor de kinderziekte beveiligt, gebezigd heeft, om de opzettelijke inenting als voorbehoedingsmiddel in te voeren, zag men, niettegenstaande eenige tegenwerking, deze kunstverrigting weldra zoo algemeen worden, dat alleen hardnekkig vooroordeel of domme onwetendheid weigeren kan, hierin een bewijs harer uitstekende gepastheid op te merken. Intusschen bleef er aangaande dit beveiligingsmiddel nog steeds veel twijfelachtigs over. Welke is de eigenlijke aard der oorsponkelijke pokken bij het rund, en hoe kan men dezen van andere uitslagziekten onder-
{==107==} {>>pagina-aanduiding<<}
scheiden? Welk is het verband tuschen de mokzweer aan den voet des paards en deze koepokken, en is werkelijk dit ongemak steeds de oorzaak der koepokken? Zijn de runderen ook vatbaar, om door kinderpokken besmet te worden? Is misschien het gif der variolae bij de runderen tot dat der koepokken overgegaan, en zijn de laatsten identisch met de eersten? Welke wijzigingen ondergaat de koepokstof door bestendig voortgezette inentingen van den eenen mensch op den anderen, en verliest dezelve daardoor iets van haar oorspronkelijk vermogen? Al waren deze vragen van minder belang voor de praktische geneeskunst, dan zij wezenlijk zijn, ook dan nog zou derzelver beantwoording voor de wetenschap hoogst belangrijk wezen.
De door zijnen ijver voor de Vee-artsenijkunde binnen en buiten ons vaderland met lof bekende Hoogleeraar numan heeft daarom ook, naar ons oordeel, op nieuw de artsen, niet slechts onzer viet- maar ook onzer tweevoetige landgenooten, aan zich verpligt door deze belangrijke Verhandeling. Reeds in 1825 had de Schrijver zijne proeven omtrent de werking van de smetstof der koepokken op onderscheidene huisdieren in dit Tijdschrift medegedeeld (Vaderl. Letteroeff. 1825. No. 9, 10 en 11. Mengelw.); thans geeft hij ook de afteekeningen, daartoe behoorende, in het licht, en stelt ons den voortgang der ingeënte pokken bij het rund en het paard in gekleurde en weluitgevoerde afbeeldingen voor oogen. Hierbij zijn afbeeldingen gevoegd van de oorspronkelijke ware koepokken, overgenomen naar die, welke tscheulin (Ausschlag- und Abzehrungskrankheiten der grössem Hausthiere. Karlsruhe, 1824.) gegeven heeft; gelijk ook van de beveiligende mok, (door den Heer numan mokpok genoemd) overgenomen uit het werk van sacco (Neue Entdeckungen über die Kuhpocken u.s.w., aus dem Italienischen ubersetzt von w. sprengel. Leipzig, 1812).
Het is den Schrijver niet gelukt, de oorspronkelijke koepokken, welke hier en daar in ons vaderland op on-
{==108==} {>>pagina-aanduiding<<}
derscheidene tijden zijn opgemerkt, zelf waar te nemen, evenmin als de ware beveiligende mok. Hij deelt ons echter eene, volgens de berigten van onderscheidene ooggetuigen (voor de mok bepaaldelijk volgens sacco) opgemaakte, beschrijving van de kenteekenen en het beloop der beide ziekten mede, welke, met de reeds vermelde afbeeldingen, dienen kan, om onze veeärtsen en landlieden op dezelve opmerkzaam te maken. Behartiging verdiende, onzes inziens, de voorgestelde maatregel, om, van Gouvernementswege, voor iedere ontdekking der ware oorspronkelijke koepokken, waarvan tijdig genoeg aangifte wierd gedaan, eene kleine geldelijke belooning te geven.
Recensent acht het genoegzaam bekend, dat de inenting der koepoksmet, van den mensch genomen, aan den Schrijver bij de koe, den stier, het paard, den ezel, den kameel en de geit gelukt is; geene, of althans eene slechts onvolkomene, uitwerking bragt dezelve te weeg bij het schaap, het varken, het konijn, den hond en den aap. De koepok, aldus op het rund, als op haren oorspronkelijken geboortegrond, overgebragt, schijnt er, volgens den Schrijver, nieuwe en verhoogde krachten te verkrijgen; en, hoe zeer met bescheidenheid niet stellig beslissende, helt de Heer numan echter over tot het gevoelen van hen, die meenen, dat de koepoksmet door gestadige overbrenging van het eene menschelijk ligchaam op het andere ontaardt en iets van haar oorspronkelijk vermogen verliest. De aanmerking aangaande het minder individueel levensverschil bij dieren van dezelfde soort, waardoor de afscheidingen en dus ook de smetstoffen hare oorspronkelijke hoedanigheden meer onveranderd blijven behouden (bl. 56), komt ons even juist voor, als gewigtig in de beslissing van dit nog niet genoeg onderzochte vraagstuk. De Schrijver wil daarom ook de inenting der koepokken bij het rund (en ook bij het paard) aanbevolen hebben.
Verder schijnen de proefnemingen van den Schrijver niet gunstig voor het vermoeden, dat er tuschen de kin-
{==109==} {>>pagina-aanduiding<<}
derpokken en de koepokken identiteit bestaat, gelijk nog zeer onlangs Dr. sonderland te Barmen, in hufeland's Journal der prakt. Heilkunde, beweerd heeft. Reeds vroeger had de Heer numan inentingen met materies variolosa aan verscheidene koeijen, zonder voldoend gevolg, beproefd. Later heeft hij proefnemingen in het werk gesteld, (waarvan in een bijvoegsel verslag wordt gegeven) door, in navolging van gemelden Dr. sonderland, de koeijen met dekens van pokzieken te bedekken. De koeijen verkregen op deze wijs wel een pokuitslag (met uitzondering van eene, welke te voren gevaccineerd was), maar geenszins koepokken, en de stof, uit deze pokken genomen, was ook niet in staat, in het menschelijk ligchaam koepokken voort te brengen.
Uit deze opgave van den hoofdinhoud van dezen letterarbeid, wiens uitwendig gewaad niet slechts betamelijk, maar sierlijk is, blijkt, vertrouwen wij, genoegzaam, dat wij niet te veel gezegd hebben, toen wij beweerden, dat de Schrijver daardoor de vaderlandsche geneeskundigen op nieuw aan zich verpligt heeft. Zoo wij ons ééne aanmerking veroorloofden, het zou deze zijn, dat het werk veelligt bij eenige besnoeijing en eene beknoptere voorstelling van enkele punten niet zou hebben verloren.
Nog eene opmerking moge ten slotte worden bijgebragt. Hoe belangrijk kan eene inrigting van Vee-artsenijkunde niet worden, wanneer men, in den geest dezer Verhandeling, eene vergelijkende ziektekunde daaruit afleidt, en dezelve toepast op de kennis der ziekten van het menschelijk ligchaam! Wij zeggen dit niet, om de eigenlijke bestemming dier inrigting te verkleinen. Zekerlijk in ons land, het land der kazen, is het rund een dier van hooge waarde, en al, wat deszelfs welzijn kan bevorderen, vermeerdert den nationalen voorspoed; en, hoezeer wij geen' Burgerkoning hebben, op wiens burgerlijke lijst 900,000 franken voor eenhoevig hofgedierte zijn afgezonderd, het paard is toch een te edel, nuttig en schatbaar dier, om dit christelijk vee

{==110==} {>>pagina-aanduiding<<}
niet mede gaarne te verzorgen en van zijne kwalen te genezen. Maar, al had ook eene inrigting zoo als de Vee-artsenijschool niet dat dadelijk nut voor den landman en veebezitter, hetwelk geen onbevooroordeelde haar ontzeggen zal, zij zou nog onberekenbaar nuttig kunnen worden voor de regte kennis der ziekten van het menschelijk ligchaam. Naar hetzelfde doel toch, waartoe men inrigtingen van vergelijkende ontleedkunde dienstbaar maakt, moeten ook dergelijke Vee-artsenijscholen leiden; en zij zullen het des te zekerder, hoe meer zij, die aan derzelver hoofd staan, dit tweeledig doel voor oogen houden, en de bekwaamheid hebben, om het te vervolgen. Wij wenschen onzen achtingwaardigen landgenoot tot de bevordering van dit aangelegen onderwerp steeds denzelfden lust en ijver toe, welke hem tot nu toe bezielden. Het ontbreke hem daarbij nimmer aan die aanmoediging, welke voor het volharden in deze moeijelijke taak ten krachtigen prikkel verstrekken zal, en de regtmatige belooning is van nuttige werkzaamheid ter bevordering van kennis en tot uitbreiding van den vaderlandschen roem!




Het Zeeregt, van vroegeren en lateren tijd, door (nu wijlen) n. olivier, in leven Ridder der Orde van den Nederlandschen Leeuw, Secretaris Generaal bij het Ministerie van Justitie, enz. 's Gravenhage, bij G. Vervloet. 1831. In gr. 8vo. VIII en 419 bl. ƒ 4-25.

Het doel en de aard van dit werk wordt door den Schrijver, in de Voorrede, aldus opgegeven: ‘De keuze van het onderwerp, dat wij in deze bladen behandelen, heeft haren grond gevonden in de omstandigheid, dat, zoo verre ons althans bekend is, geen Nederlandsch Schrijver de stoffe, in haren ganschen omvang, tot een geheel heeft gebragt. Dit te doen

{==111==} {>>pagina-aanduiding<<}
is ons oogmerk geweest; deskundigen gelieven te beoordeelen, hoe verre wij hierin geslaagd zijn. Ons voornemen is geweest, om alleen van het Nederlandsche Zeeregt te handelen; de overweging echter, dat ook, tot de bereiking van dit doel, nu en dan noodig was, om de oogen elders te slaan, heeft ons voor den titel de algemeene benaming van Zeeregt doen verkiezen.’
Het werk is verdeeld in zeven Hoofdstukken, in elk van welke een groot aantal onderwerpen behandeld worden. Daar de opschriften dezer Hoofdstukken slechts algemeen zijn en het werk niet in Paragrafen of Rubrieken is verdeeld, is de eigenlijke inhoud slechts uit eene gezette lezing op te maken; waarom wij het niet onnuttig rekenen, de in elk Hoofdstuk behandelde onderwerpen iets omstandiger op te geven.
Hoofdstuk I. Van de Zee- of Scheepvaart en de Visscherij in tijd van Vrede. De Schrijver handelt over de Zee in het algemeen; het vrije gebruik daarvan in tijd van vrede - het Strand - de toeëigening van Zeeën, Zeeboezems enz. - het onderscheid tusschen Eigendom, Gebied en Regtsgebied - het heffen van Belastingen en Tollen - het plaatsen van Tonnen en Bakens - het Loodswezen - den aanwas der scheepvaart in ons Vaderland - de Koloniën - Vrijhavens - Octrooijen en Monopoliën - de Handelmaatschappij - de Westindische Maatschappij (van 1828) - de Maatschappijen van Verzekering - den Slavenhandel - den Levantschen handel - den handel op Rusland - dien op Algiers enz. - over de Consuls - Zeebrieven en Turksche Paspoorten - gebruik der Vlag - Waterschouten - het gebruiken van vreemde Matrozen - Retorsie - Visitatie - Quarantaine - Admiraalschap - Konvooi - Seinen - Oorlogschepen - vreemde Oorlogsschepen - Scheepsreederijen, en eindelijk over de Visscherijen. (Bl 1-75.)
Hoofdst. II. Van den staat van Oorlog ten opzigte der Zee- of Scheepvaart. Na eenige bepalingen van het Regt der Natuur, het Staatsregt en het Regt der Volken,

{==112==} {>>pagina-aanduiding<<}
met betrekking tot de Zeevaart, treedt de Schrijver tot het Regt van Oorlog, en geeft hij eenige algemeene regelen op, die in den staat van Oorlog bij alle beschaafde Volken erkend worden. Naar aanleiding hiervan handelt hij over Prijzen - Kaperij - Represailles - Bondgenooten - onzijdige Staten - het blokkeren van Havens of Kusten - over den regel: Vrij schip, vrij goed - grondgebied van onzijdige Mogendheden - Embargo - Contrabande - Admiraalschappen en Konvooijen - Amnestie - Gijzelaars. (Bl. 75-124.)
Hoofdst. III. Van de bestrijders der Vrijheid van de Zee en de inbreuken op die Vrijheid. In dit Hoofdstuk wordt voornamelijk gehandeld over de aanmatigingen van onderscheidene Volken, die beweerden den Eigendom der Zeeën te hebben, gelijk de Romeinen op de Middellandsche, de Portugezen op de Indische Zeeën - over de Fransche aanmatigingen onder Lodewijk XIV, vooral over vorderingen der Engelschen - over de geschriften van Seldenus en Hugo de Groot - over de Engelsche Navigatieäkte van 1651 - over de tegenwoordige meer vrijzinnige beginselen, als uitzondering waarvan wordt opgegeven de nog altijd beperkte vaart op de Zwarte Zee. (Bl. 125-155.)
Hoofdst. IV. Van den voormaligen staat der Wetgeving. Terugtred tot de vroegere Geschiedenis van ons Vaderland - Ordonnantiën van Karel V en Philips II van 1551 en 1563 - Wisbuysche Zeeregten - Waterregten van Damme en Westkappelle - Rooles d'Oléron - de Lex Rhodia de Jactu en andere Romeinsche Wetten - het Consulaat der Zee - over de Wetgeving omtrent de Assurantie - de Zeewetten van andere Volken - de Collegiën van Admiraliteit - de Kamers van Assurantie - Keuren en bijzondere Ordonnantiën, voornamelijk op het stuk der Assurantie - breedvoerige beschouwing der onderscheidene wettelijke bepalingen op dit stuk - over Avarij - Bodemerij - schade door aanzeiling tegen elkander - over de onderlinge betrekkingen tusschen den Schipper, de Reeders, de Bevrachters

{==113==} {>>pagina-aanduiding<<}
en het Scheepsvolk - over Chertepartijen - Societeiten en Compagnieschappen - Admiraalschap. (Bl. 155-264)
Hoofdst. V. Van den lateren en aanstaanden staat der Wetgeving. Beschouwing der gebeurtenissen van en na 1795 - inlijving van België in Frankrijk - oudere Fransche Wetgeving en Regterlijke Organisatie met betrekking tot den Zeehandel - Fransch Wetboek van Koophandel van 1807 - bepalingen omtrent het Zeeregt, vastgesteld ten tijde der Bataafsche Republiek en door de opgevolgde Regeringen tot aan de inlijving in Frankrijk - overzigt van het tweede boek van het Fransch Wetboek van Koophandel, du Commerce maritime - overzigt der bepalingen van het nieuwe (nog niet ingevoerde) Wetboek van Koophandel. (Bl. 265-348.)
Hoofdst. VI. Van het Strandregt. Wat dit zij - vroegere bepalingen daaromtrent hier te lande - bij andere Volken - over Berg-, Hulp- en Redloonen. (Bl. 349-379.)
Hoofdst. VII. Van Zeerooverijen en andere Misdaden ter Zee. De Zeerooverij oudtijds vrij algemeen en als 't ware geoorloofd, thans hoogst strafbaar - de geroofde Goederen veranderen niet van Eigenaar - vroegere en latere bepalingen hieromtrent, zoo hier te lande, als elders. (Bl. 379-395.)
Hierna volgt, ten slotte, een Bijvoegsel, behelzende eene opgave der beteekenis van eenige in het Zeeregt voorkomende woorden en uitdrukkingen, enz. (Bl. 396-419.)
Wanneer men nu den overvloed van belangrijke zaken, die b.v. in het eerste Hoofdstuk behandeld zijn, in aanmerking neemt, zal men gereedelijk begrijpen, dat in 75 bladzijden de stof niet uitgeput, maar alles slechts kortelijk aangestipt zijn kan. Ook in de overige Hoofdstukken is alles slechts kortelijk behandeld. Alleen de oudere bepalingen omtrent Assurantiën en Avarijen zijn met behoorlijke uitvoerigheid en volledigheid in het vierde Hoofdstuk uiteengezet. Doch ook in dit Hoofdstuk hadden wij iets meer en grondiger verwacht omtrent de vroegere Geschiedenis van het Zeeregt, b.v. over de

{==114==} {>>pagina-aanduiding<<}
Rhodische Zeewetten, het Consulaat der Zee, de Rooles d'Oléron, den Guidon de la Mer, de Zeeregten van Damme en Westkappelle, de Amsterdamsche Ordonnantie, het Lubeksch Zeeregt, de Wisbuysche verzameling, vooral omtrent de onderlinge betrekking en de afstamming dier Zeewetten. Het werk van den Franschen Hoogleeraar pardessus (Collection des Lois maritimes anciennes), waarvan het eerste deel in 1829 het licht zag, en de uitstekende Verhandeling van den Amsterdamschen Advocaat biben over het Oud-Nederlandsch Zeeregt (in de Bijdragen van den tex en van hall), hier wel aangehaald, maar niet genoeg gebruikt, hadden hiertoe uitmuntende bijdragen kunnen leveren. Over het Strandregt vindt men ongelijk veel meer in de doorwrochte Akademische Dissertatie van Mr. rhynvis feith de Jure Litoris praecipue Patrio. Groning. Mei 1830. Doch deze heeft de Schrijver misschien niet kunnen raadplegen. Meer verwondering baarde het ons, dat de Schrijver geen of althans genoegzaam geen gebruik heeft gemaakt van kluit's Historia foederum (Cap. IV-VIII), waar een aantal der hier behandelde onderwerpen uitmuntend, en vooral met kluit's gewone helderheid, zijn uiteengezet. Ondanks deze aanmerkingen, welke wij, om der waarheid hulde te doen, niet mogten terughouden, erkennen wij gaarne, dat, daar er zoo weinig goede en oordeelkundige werken over het Nederlandsche Zeeregt bestaan, en vooral wijl dit onderwerp nog niet in deszelfs geheelen omvang in het Nederlandsch behandeld is, dit werk eene aanwinst is voor onze Regtsgeleerde Litteratuur, vooral daar de Schrijver ook het nieuwere, b.v. de jongste Handelsverdragen, Wetten en Koninklijke Besluiten, in hetzelve vermeld heeft, om alle welke redenen het door velen met vrucht
zal kunnen geraadpleegd worden. In zoo verre stemmen wij gaarne in met de aanprijzing van den Heer asser, welke aan het hoofd van dit werk is geplaatst.






{==115==} {>>pagina-aanduiding<<}

Vergelijkende Beschouwing van hetgeen door de Kweekelingen der. Leidsche Hoogeschool in de jaren 1672, 1815 en 1830 en 1831 tot verdediging van het Vaderland verrigt is. Door  M. Siegenbeek.Te Leiden, bij C.C. van der Hoek. 1831. In gr. 8vo. 46 Bl. ƒ :-50.

Met dit stuk opende de Hoogleeraar siegenbeek, op den 4 October laatstleden, zijne Lessen, nadat weinige dagen te voren de Vrijwillige Jagers, Kweekelingen der Leidsche Hoogeschool, van den roemrijken tiendaagschen Veldtogt waren teruggekeerd. Het was een gelukkig denkbeeld, om juist bij die gelegenheid in vergelijking te brengen hetgeen, in de twee vroegere belangrijke tijdperken van 1672 en 1815, door de Studenten aan dezelfde Hoogeschool tot verdediging des Vaderlands verrigt is. Deze vergelijking toch valt geheel in het voordeel onzer braven van 1831. In 1672 toch werd wel met denzelfden ijver inwendige dienst waargenomen; maar het kwam niet tot uitrukken. In 1815 trok de moedige schaar vol vaderlandsliefde te velde; maar de beslissende overwinning, kort te voren bij Waterloo behaald, liet geene gelegenheid tot meerdere gevechten over. In 1831, daarentegen, woonden de Leidsche Jagers den geheelen Veldtogt bij, ‘mogten schier aan alle zegepralen van denzelven deel hebben, en hoorden hunnen lof schier in elk legerberigt van den braven en kloekmoedigen Opperbevelhebber verkondigen,’ (bl. 32.) Hier werd dus de moed op de proef gesteld en proefhoudend bevonden. Deze Redevoering van den Hoogleeraar is alzoo een Gedenkstuk van den roem zijner Hoogeschool, en tevens eene belangrijke bijdrage tot zijne Geschiedenis der Burgerwapening in Nederland, welke wij vroeger (No. XIV van 1831) met regtmatigen lof hebben aangekondigd.

Inwijdingsrede, over het verband tusschen de Geschiedenis der Geneeskunde en die der Beschaving: door  G C.b. Suringar,Hoogleeraar in de Geneeskunde aan de Klinische Geneeskundige School, en Honorair Hoogleeraar in hetzelfde vak aan het Athenoeum te Amsterdam: gehouden den 6 Junij 1831. Te Amsterdam, ter Stadsdrukkerij. 1831. In gr. 4to. 59 Bl.


{==116==} {>>pagina-aanduiding<<}

Met groot genoegen lazen en herlazen wij deze Inwijdingsrede van den Hoogleeraar suringar. In eene fraai gestelde Inleiding betoogt de Redenaar, dat de Geschiedenis der Geneeskunde ten naauwste met die der Menschheid verbonden is, en van haar niet zelden licht en leven ontleent. Om deze stelling nader in bijzonderheden te staven, doorloopt hij vervolgens de Geschiedenis der Geneeskunde, en wijst den invloed aan, dien, in elk tijdperk, de slaat der Beschaving, der Wijsbegeerte en der Wetenschappen en Kunsten op de voornaamste Geneeskundigen gehad hebbe. Door welgekozene voorbeelden bewijst hij, dat de Natuur de moeder der Geneeskunst, de Wijsbegeerte de kweekster der geneeskundige wetenschap was. Geen wonder, dat wij dan ook, van het begin tot aan het einde, de lotgevallen dezer wetenschap als 't ware gelijken tred zien houden met die der Wijsbegeerte, zoo innig met die der Beschaving verbonden.- De Aanspraken, waarmede deze Inwijdingsrede, als naar gewoonte, besloten wordt, zijn sierlijk en gepast, gelijk het geheele stuk ook van de zijde van stijl en taal uitmunt.

Bedenkingen over de Nederlandsche Financiën. Te Amsterdam, bij J. van der Hey en Zoon. 1831. In gr. 8vo. 32 Bl. ƒ :-40.

Dit vlugschrift behelst in de eerste plaats eenige algemeene bedenkingen over de Nederlandsche Financiën. De Schrijver geeft de grootheid onzer Staatsschuld op, handelt kortelijk over de verdere behoeften van den Staat, en deelt ten slotte zijne gedachten mede over de middelen om daarin te voorzien. In het Voorberigt zegt hij, dat deze Bedenkingen slechts eene schets uitmaken, die zeer voor uitbreiding vatbaar is, en dat zij alleen worden uitgegeven, om te zien, hoe zij worden opgenomen. Genieten zij een gunstig onthaal, dan zal hij dit stuk uitbreiden, en meer uitvoerig uiteenzetten, wat hier slechts is aangestipt. En inderdaad, deze laatste uitdrukking is juist. De denkbeelden, in dit stukje vervat, verraden eenen helderen denker; maar er wordt meer gesteld dan bewezen. Uitbreiding, berekening en bewijs is er noodig, om het gestelde van den Schrijver te kunnen toetsen. Intusschen is, hetgeen wij hier ontvangen, belangrijk genoeg, om naar het vervolg te wenschen. Vooral op

{==117==} {>>pagina-aanduiding<<}
het stuk der Financiën is de mededeeling van denkbeelden van een praktisch nut, en ook hier kan uit de wrijving der gedachten de vonk der verlichting ontspringen.
Eene opzettelijke beoordeeling dezer Bedenkingen tot het in 't licht verschijnen der uitbreidingen uitstellende, maken wij voorloopig deze aanmerking: dat de Schrijver de geheele schuld als 't ware voor rekening van Oud-Nederland neemt, waartegen wij, met alle onze Lezers, protesteren. Wij erkennen, dat wij er voor het oogenblik voor zitten, of, gelijk een Belgiër eens zeide: Les Hollandais sont en possession du grand livre; doch dit is een voorbijgaande toestand, waarvan de last door buitengewone middelen moet bestreden worden, maar die niet ten grondslag kan genomen worden voor een vast systema van Financiën, of veeljarig Budget. - Ook vergist hij zich op bl. 23, met te zeggen: ‘de Schrijvers over Staatshuishoudkunde hebben schaars iets over Belastingen gezegd en dan nog altijd in algemeene termen.’ Zeker heeft hij op dat oogenblik niet gedacht aan het uitmuntend werk van den Heer elink sterk over de Belastingen, vooral die van den Handel (*) (Delft, 1828.), noch aan het niet minder fraaije werk van den Graaf van hogendorp, Lettres sur la prospérité publique (†) (Amsterdam, 1830. 2 Deelen.)
Onder het goede, 't welk wij in dit stukje aantroffen, bevielen ons bijzonder des Schrijvers aanmerkingen over de noodzakelijkheid van groote en algemeene bezuinigingen. Misschien is het niet geheel te onregte, dat hij beweert, dat de vroegere Commissiën, te dien einde benoemd, alleen bezuinigden op Ambtenaren beneden de ƒ 2000 traktement. Ook wij hoorden wel eens de aanmerking, dat zu ke Commissiën zich te veel met den zwavelstok en te weinig met de koets bezig hielden. Wij willen voor het vervolg het beste hiervan hopen: want, hoe nieuw de Staatshuishoudkunde, als wetenschap beschouwd. ook zijn moge, de oude Romeinen kenden dezen gulden regel, dien men nu misschlen miskent: optimum vectigal parsimonia; Zuinigheid is de zekerste inkomst!




Beginsels der Woordvorsching. Door Mr. w. bilderdijk. Te Leeuwarden, bij G.T.N. Suringar. 1831. In gr. 8vo. 66 Bl. ƒ 1-25.


{==118==} {>>pagina-aanduiding<<}

Nu wijlen de geleerde Schrijver levert hier, na eene korte, doch zeer wijsgeerige inleiding, een overzigt over de kracht der letters en derzelver invloed op de beteekenis der woorden, waaruit ongemeen veel te leeren valt; terwijl hij daarna eene bijlage plaatst over sommige woorden, waarin men over de enkele en dubbele e en o in twijfel hangt. Ook dit onderwerp is met zeer veel juistheid en scherpzinnigheid behandeld. Twee dingen zijn treurig: vooreerst, dat bilderdijk telkens, volgens gewoonte, zijner kwade luim botviert, b.v. bl. 25, over de n, tegen kinker; bl. 50, over de Grieken, tegen zijnen Vriend h.w. tydeman en andere inzamelaars van gelden voor de Grieken, schoon bilderdijk omtrent het karakter dier natie, in den grond der zaak, veelligt niet geheel ongelijk heeft; bl. 64, tegen van der palm, en, zoo daar als elders, regtstreeks en zijdelings, tegen den zachtmoedigen siegenbeek. De Lezer zal best handelen met alle hatelijke uitvallen aan te merken als niet geschreven, en zijn voordeel te doen met het menigvuldige goede. Ten tweede, zijn er niet weinige drukfeilen ingeslopen, onder anderen bl. 52 geur (waar bilderdijk ongetwijfeld geier geschreven had) voor het Hoogduitsche Geijer (gier).
    Op twee plaatsen hebben wij bijzondere aanmerking. Bl. 25 ontkent de Schrijver den neusklank der n, en heeft gelijk, zoo men daardoor den sterkeren neusklank der n bij de Franschen verstaat; ongelijk, indien hij den neusklank der n (gelijk wel schijnt) over het geheel wil tegenspreken. Prof. kinker heeft daarvan reeds een aardig voorbeeld tot proeve gegeven. Het is onmogelijk de n uit te spreken met een' toegeknepen neus; zij is eene neusletter, en de gansche tirade tegen kinker, op bl. 25, schijnt ons mislukt. - Bl. 37 beweert de Heer bilderdijk, dat de ware, zachte en eigenaardige uitspraak der Nederlandsche v verloren is. Dit is zoo niet; en wij moeten het houden voor één van drie: of, dat bilderdijk het zelf wel beter wist, en dus voorbedachtelijk onwaarheid schreef, hetgeen wij van hem niet willen onderstellen; of, dat hij slechts omgang heeft gehad met lieden, die onze taal verkeerd spreken, en dit doen velen in andere opzigten, b.v. met de sluitende en midden in het woord komende sch, met de doffe i, de doffe e in dĕn (lidwoord) enz., doch bijna niemand met de v; of eindelijk, dat hij

{==119==} {>>pagina-aanduiding<<}
hiet goed meer hooren kon, en dit zou, op zijne jaren, wel mogelijk geweest zijn. In elk geval is die aanmerking of geheel ongegrond, of bijster overdreven.
In het algemeen hinderen ons de mislukte geestigheden, b.v. grootje Pancras, op bl. 48.
Dit alles neemt niet weg, dat wij des Schrijvers geleerdheid en scherpzinnigheid bewonderen, ons over de uitgaaf ook van dit werkje verheugen, en het niet alleen in veler handen wenschen, maar het zelfs bijna onmisbaar rekenen in de boekerij van elk Nederlandsch Letterkundige.

Hugonis grotii ad joh. oxenstiernam et joh. adl. salvium, et joh. oxenstiernae ad cerisantem, Epistolae ineditae caet. Harl. apud. Vid. A. Loosjes, Pz. 8vo. pp. X, 129. ƒ 1-50.

De tweede Klasse van het Koninklijk Nederlandsch Insticuut vernam, dat er in de Koninklijke Bibliotheek te Hanover onuitgegevene brieven van hugo de groot gevonden werden. Door tusschenkomst van den Minister van Binnenlandsche Zaken, kreeg de Klasse die brieven in handen, zijnde meest in het Latijn, eenigen ook in het Zweedsch geschreven, over onderwerpen, meer de algemeene gebeurtenissen van Europa, dan die van ons Vaderland in het bijzonder betreffende. Daarom werd dit werk aan de derde Klasse aanbevolen, welke deze brieven met een Voorberigt heeft uitgegeven.
Liefhebbers en beoesenaars der Geschiedenis weten, welk eene belangrijke bron de brieven van voorname en verlichte mannen opleveren. Zij, die de uitgegevene brieven van de groot kennen, zullen zich met ons verheugen over deze nieuwe aanwinst, en gaarne het gunstig oordeel van de Klasse onderschrijven.
De politieke en diplomatieke Geschiedenis van Europa ontvangt alzoo uit deze brieven van de groot een nieuw licht. Het ware te wenschen, dat de Heer luden, wiens voortreffelijk werk over de groot in aller handen is, deze brieven gekend had. Men vindt toch bij hem weinig over de groot's Gezantschap na het jaar 1640. En de groot vertoont zich ook in deze brieven zoo heerlijk, als een braaf, wijs en schrander man, die de zaken van het Zweed-
{==120==} {>>pagina-aanduiding<<}
sche Hof te Parijs met eene naauwgezetheid behartigde, welke hem de achting en liefde van ieder waardig maakt. Hierdoor vervalt dan ook de beschuldiging, alsof hij te Parijs meer voor zijne studiën, dan voor christina deed. Maar die beschuldigers waren te klein van geest, om zich een juist denkbeeld van eenen de groot te kunnen vormen.

C. sallustii crispi Bellum Catilinarium. In Scholarum usum edidit et annotatione illustravit gerardus van wieringen borski, Phil. Theor. Mag. Litt. Hum. Doctor, Gymnasii Zierizeani Rector. Groningae apud W. van Boekeren. 1831. 8vo. pp. VIII, 88. ƒ :-75.

De Heer borski, Rector der Latijnsche Scholen te Zierikzee, heeft door het uitgeven van sallustius over den Catilinarischen Oorlog een overtollig en volstrekt onnoodig werk gedaan. Ten dienste der Scholen, staat op den titel. Dat zal dan moeten beteekenen, ten dienste der Leerlingen. Want Leermeesters kennen corte en anderen zoo wel als de Rector, en hetgeen deze er van het zijne bijgevoegd heeft, is voor Leermeesters van geen belang. Maar ook voor Leerlingen zijn zulke aanmerkingen niet goed. De Uitgever verklaart, b.v., wat libri Sibyllini zijn, (en gebruikt daar, bl. 75, divinitus revelata; de Onderwijzer mag den Leerling dan wel voor zulke woorden waarschuwen) wat Haruspices, en dergelijke zaken uit de Romeinsche oudheid; nu en dan ook wordt er een woord toegelicht, wat de beteekenis betrest. Het is beter, dat er iets aan het eigen onderzoek van den Leerling overgelaten worde. Laten zij te huis hun' scheller, Bibliotheca Classica, cellarius of ander goed boek over de antiquiteit gebruiken, zelf aanteekenen, en de aanmerkingen van hunne Onderwijzers hooren en opschrijven; dan wordt het verstand en geheugen beter geoefend, en zij maken grooter en zekerder vorderingen, dan wanneer hun alles wordt voorgezegd. Wij hopen, dat onze jonge Literatoren, eens vooral, van dergelijke editiën te geven, worden afgeschrikt. Men heeft langen tijd den draak gestoken met minellius. Maar er zijn thans vele minellii, schoon in een' anderen vorm. In de zaak zelve zijn ze erger. Want minellius wist zeker veel, en wat hij wist, wist hij goed.





{==121==} {>>pagina-aanduiding<<}

De vruchten mijner werkzdamheden, gedurende mijne Reize over de Kaap de Goede Hoop naar Java, en terug over St. Helena naar de Nederlanden; door  M.D. Teenstra.IIden Deels 2de Stuk. Te Groningen, bij H. Eekhoff, Hz. 1830. In gr. 8vo. 262 Bl. ƒ 4-80.

Wij kennen den Landman teenstra reeds uit de vroegere stukken zijner reis. Maar zoo, als hij zich hier voordoet, kenden wij hem toch nog niet. Dat hij, na te vergeefs Z.M. te hebben verzocht om verbodswetten, om NB. het land voor den invoer, tegen een bepaald maximum en minimum, te sluiten, begreep teenstra, dat hem dan, door de zware daling der veldvruchten, ten gevolge van Gods overvloedigen zegen, niet anders overschoot, dan naar Oostindië te gaan. Hij regtvaardigt dit zijn voornemen zoo goed hij kan in den eersten brief van dit stuk, alsmede zijnen terugtogt, zonder iets verkregen of uitgeregt te hebben; maar hij doet dit op eene wijze, die bij elk welgeplaatst hart diepe verachting moet wekken, door zich bij den eerloozen doornik te voegen in het lasteren van eenen man, voor wien elk regtgeaard Nederlander de hoogste achting moet koesteren - voor den Gouverneur-Generaal van der capellen. Hij noemt denzelven, met doornik, den meineedigen Gouverneur-Generaal (bl. 10), en zegt, dat hij zichzelven rijk gemaakt ‘en eene uitgeputte, verarmde Kolonie in oorlog en opstand heeft achtergelaten,’ hetwelk teenstra, niet als aanhaling, maar als eigen gezegde, met een paar regels bevestigt. En waarom wordt deze edele man dus schandelijk belasterd? Omdat teenstra een van die ontelbare ambtsjagers was, die, door eene afgeperste Koninklijke aanbeveling, naar de Indiën gingen om hunne fortuin te maken, en die de Gouverneur-Generaal niet kon plaatsen, zonder de geldmiddelen der Kolonie, die, gedeeltelijk door zulke sollicitanten, toch reeds in diep verval waren, nog meer te doen verachteren. En dat dit de staat van zaken
was, en van der capellen hierin niet beschuldigd kan worden, blijkt ten duidelijkste uit de omstandigheid, dat niet alleen de Raad van Indië, muntinghe, dien teenstra als zijnen begunstiger doet voorkomen, maar ook de opvolger van van der capellen, de Belg dubus de ghisignies, die het er als 't ware op toeleide, om van alle de

{==122==} {>>pagina-aanduiding<<}
daden zijns voorgangers het tegendeel te doen, teenstra niet helpen kon, en hem naar den Luitenant Gouverneur-Generaal de kock verwees, die hem deed weten, dat er geene mogelijkheid was om geplaatst te worden. Ook stiet hij bij nog vele anderen het hoofd. (Zie bl. 74-80.) Trouwens, er bestond een Koninklijk besluit, in 1825, vóór zijne aankomst te Batavia, bekend gemaakt, bepalende, dat niemand, zonder door den Koning benoemd te zijn, tot een hooger ambt dan van Commies kon worden aangesteld. Daar dit laatste nu voor den Heer teenstra te min was, zoo kan hij zich immers niet belgen, dat men hem, tegen 's Konings uitdrukkelijken wil, niet aanstelde. (Zie bl. 37-38.) Moest daarom een man als van der capellen, van wien genoegzaam elk, die uit Oostindië terugkomt, met de grootste achting en eerbied spreekt, door eenen teenstra van geldverspilling, meineed en landsdieverij beschuldigd worden? Doch zoo gaat het: als men in een ander werelddeel zijne fortuin niet kan maken, beschuldigt men niet zichzelv' of de omstandigheden, maar derden, die met deze teleurstelling in eenig verband staan, hoewel zij daaraan geheel onschuidig zijn.
Om deze reden, 's mans teleurstelling, ziet hij dan ook in Indië alles uit het zwartste gezigtpunt, en noemt het zelfs, vrij gemeen, het Apenland (bl. 66). Nu, aan gemeene, echt boersche uitdrukkingen ontbreekt het hier niet, zoo min als aan fatsoenlijke vloeken, zoo als: de donder haal! (bl. 37.) De financiéle toestand, die zekerlijk in 1825 niet gunstig was, wordt zonder verschooning niet alleen, maar zelfs met de zwartste en overdrevenste kleuren voorgesteld; niets wordt daarin aan de omstandigheden toegegeven, en men gaat zoo ver in kwaadaardigheid, van den Gouverneur-Generaal het opzettelijke bewerken van den oorlog op Celebes toe te schrijven, omdat een der Koningjes van dat eiland hem niet was komen begroeten. De zaak kan intusschen waar en toch in een valsch en hatelijk daglicht voorgesteld zijn. Wanneer een dier Vorstjes opzettelijk, uit vijandige oogmerken, om het Nederlandsch gezag op Celebes te honen of zich daaraan te onttrekken, niet ter algemeene vergadering van die Vorsten verscheen, zoo eischte de handhaving van dit gezag zekere gestrenge vastheid, en zelfs in dat geval was van der capellen niet te berispen geweest. Doch wanneer zoo Tanette als Bony zelve, na het vertrek van den Gouverneur Generaal, de vijandelijkheden begonnen,

{==123==} {>>pagina-aanduiding<<}
gelijk men in een zeer geacht werk eens Indischen ambtenaars leest (*), wat moet men dan van den beschuldiger denken? Men leze bij den gemelden Schrijver de weldaden, die de menschlievende Landvoogd aan Celebes met eene milde hand heeft geschonken, en denke aan de heilrijke afschaffing van de jaarlijksche vernieling der Specerijboomen in de Molukken.
Wij zeiden, dat de Schrijver alles in 't zwart beschouwd heeft. De ongezondheid moet op Java ook, sedert het verlaten der binnenstad Batavia, zeer verminderd zijn; en toch spreekt teenstra alsof het nog zoo erg was, als in de slimste tijden der Compagnie (bl. 45-47). Hoezeer wij wel gelooven, dat er nog zeer vele misbruiken, nog zeer veel onzedelijkheid en misnoegen onder de ambtenaars heerscht, zoo kunnen wij toch niet denken, dat meu zich zoo algemeen aan Wijntje en Trijntje overgeeft, dat er zoo vele zedelooze, onkundige en luije ambtenaren zijn, als de Heer teenstra wil; en ondersteld dat zulks waar was, is het dan kwalijk te nemen, dat de Gouverneur-Generaal dit getal niet nog wilde vermeerderen? te meer, daar de Heer muntinghe, 's mans groote begunstiger, zelf den landbouw (tot welks bevordering de Heer teenstra hier kwam) door inboorlingen wil hebben verrigt (bl. 41-42), en teenstra niet eens de landtaal verstond, een onmisbaar vereischte althans tot het opzigt over inlanders! Teenstra begrijpt dit zelf, en verwondert zich dus, dat de Heer muntinghe hem, tot deszelfs totaal ongeluk, naar Indië gelokt heeft (bl. 42). Een schoon compliment! maar tevens een afdoend bewijs, dat 's mans teleurstelling niet aan den edelen van der capellen te wijten is.
Doch wij zullen nu teenstra op zijnen terugtogt verzellen, dien hij, door de bijzondere gunst van Kapt. war denburg, op het Fregat de Eurydice, en wel in dezelfde kamer, welke voorheen aan Mevrouw van der capellen op den togt van den Gouverneur-Generaal naar de Molukken gediend had, gratis deed. Daar hij geene andere landen aandeed, dan het eiland St. Helena, zoo ontvangen wij daarvan eene zeer uitvoerige beschrijving tot in de minste bijzonderheden (bl. 100-217). Hij schildert het op verre na zoo gunstig niet af, als de romaneske potter; hoezeer hij erkent, dat er vele fraaije gezigten en enkele vruchtbare

{==124==} {>>pagina-aanduiding<<}
plekjes zijn. Longwood echter, waar napoleon gestorven is, moet tot de minst door de Natuur begunstigde streken van het eiland behooren. De begraasplaats van den Ex-Keizer wordt zeer uitvoerig beschreven, en van Sir hudson lowe, volgens napoleon's bewonderaars, het gewone gezegd. Op de verdere terugreis zegt men iets van het eiland Ascension, de Azorische eilanden (die men echter slechts voorbijvoer) en de zuidkust van Engeland, vooral het kasteel van Dover. Gedeeltelijk is echter deze reis een droog scheepsjournaal.
Wij weten reeds, dat het werk in brieven aan gemeenzame vrienden gesteld is. Hoezeer dit een' lossen en ongedwongenen stijl niet alleen verontschuldigt, maar zelfs vereischt, zoo moet echter deze losheid, wanneer deze brieven door den druk aan het Publiek worden medegedeeld, niet in lompheid en ruwheid ontaarden; en dat dit hier geschiedt, daarvan hebben wij reeds eenige staaltjes medegedeeld, die wij liefst niet willen vermenigvuldigen, schoon onze aanteekeningen ons daartoe wel stof zouden opleveren. Voor 't overige doen wij der waarheid gaarne hulde, met te erkennen, dat deze gemeenzaamheid wel eens de natuurlijke, onderhoudende voordragt bevordert; dat teenstra somtijds de gave eener levendige voorstelling en behagelijke schildering doet blijken, en wij als zoodanig de beschrijving van Jamestown, de Diana's piek en andere gedeelten van St. Helena met genoegen gelezen hebben. Teenstra is een zeer belezen en kundig Landman, en ook vast in den Bijbel, ofschoon hij plaatsen daaruit wel eens averegts en ongepast bijbrengt. Doch iemand, die den Bijbel zoo goed toont te kennen, moest zich allerminst aan hatelijke wraak- en lasterzucht tegen eenen - boven zijne berisping verhevenen - Staatsman toegeven; eenen Staatsman, wien zijne persoonlijke eigenschappen de algemeene hoogachting hebben verworven, en wiens Besluur door de goedkeuring aller braven en door volgende gebeurtenissen volkomen is geregtvaardigd.
De Schrijver schijnt zich thans weder aan zijn landelijk bedrijs op zijn goed Arion, in Groningerland, te hebben begeven, waartoe wij hem van harte allen voorspoed, ja zoo veel geluk toewenschen, dat hij nimmer weder om eene sluiting van het land voor den invoer van granen zal behoeven te vragen.





{==125==} {>>pagina-aanduiding<<}

Nieuwe Vermaking van Mr. willem bilderdijk. Te Rotterdam, bij A.F.H. Smit. In gr. 8vo. 204 Bl. ƒ 3-60.

Onder de opmerkelijkste bestrijders der nieuwere denkbeelden behooren voorzeker de zoodanigen, die, met ter zijde stelling der meeste reeds afgesletene gronden van de Absolutisten, Aristocraten en dergelijken, zoo wel met de Monarchalen en Ministeriélen, als met de Constitutionelen en Liberalen, uit godsdienstig-staatkundige beginsels, den kampstrijd wagen. Aan het hoofd dier Theosophen staat in Frankrijk de Ultramontaan de lamennais, in Nederland de Calvinist bilderdijk. Beider stelsels hebben zoo veel overeenkomst, als het verschil van godsdienstigen aanhang toelaat; maar onderscheiden zich ook juist even zoo veel van elkander, als dat eigen verschil van geloossbegrippen noodwendig medebrengt.
De Heer bilderdijk is geheel Christocratisch. In dier voege redekavelt hij: God, die alles volgens zijn onveranderlijk raadsbesluit beheert, heeft zijnen menschgeworden en thans verheerlijkten Eeniggeboren Zoon alle magt in het Heelal geschonken, ten einde, door het mededeelen van den Heiligen Geest, in meerdere of mindere mate, aan zijne van eeuwigheid uitverkorenen, en het wederhouden van dien Geest aan de van eeuwigheid verworpenen, het menschdom, in deze en in de volgende huishouding, te geleiden tot het Hem bekende doel. Alle Vorsten en Gezaghebbers op aarde ontleenen bunne magt van God door Christus, en zijn voor de uitoefening daarvan aan beiden verantwoordelijk, maar ook aan niemand anders. Het staat den Vorsten niet vrij, hun gezag door Grondwetten te beperken; althans de Volken mogen zoo iets niet vorderen, veelmin hunne Vorsten onttroonen. De Vorsten, hun gezag van Christus ontvangen hebbende, moeten het alleen van Hem willen behouden, en door zijnen Geest gebied voeren. De Geest van God werkt door overtuiging, niet door geweld, en nog minder door de listen der Staatkunde. De beloste der Oprigters van het Heilig Verbond, om overeenkomstig het Evangelie te regeren, was slechts eene openlijke verbindtenis om te doen wat zij behoorden, en in zoo verre geoorloofd, loffelijk zelfs. Maar de Vorsten hebben deze belofte geschonden, hunne Volken jammerlijk misleid, de vrijheid van denken, spreken en schrij-
{==126==} {>>pagina-aanduiding<<}
ven aan banden gelegd, zich meester gemaakt van het openbaar onderwijs, de landen van Europa naar willekeur onder elkander verdeeld, alle voorschriften van Natuur- en Volkenregt geschonden, en, na met hulp hunner getrouwe Volken napoleon te hebben onttroond, zijn zij erger dwingelanden den dan napoleon geworden. Er mag geene algemeene Heerschappij bestaan, dan die van het onzigtbaar Opperhoofd der Kerk: de Hoofden van het Heilig Verbond,
door beurtelings naar het Oppergezag over al de Christenvolken te streven, zijn in openbaren opstand tegen God; en Christus zal, middellijk of onmiddellijk, bij de oprigting van het duizendjarig Rijk verschijnen, om de gekroonde en ongekroonde tirannen te straffen, en het menschdom van deszelfs onderdrukkers te veriossen. De voornaamste dezer denkbeelden vindt men in den aangekondigden bundel ontwikkeld, in het dichtstuk Opstand tegen God, bl. 38 tot 47 ingesloten, en voorts door alle de werken van bilderdijk verspreid.
Indien deze beoordeeling die van een prozaschrift ware, dan zou men eenen toets van het stelsel mogen verwachten; doch Recensent moet hier zijne gedachten over een' dichtbundel zeggen, en daarom zal dan ook de beoordeeling meer aesthetisch en taalkundig wezen.
Wij vinden hier eerst Het Lied van Mozes, vloeijend, krachtig en getrouw vertolkt, doch niet zonder eenig gebrek, b.v.:

Gij, wanschapen misgeboorte; 
Geen behoorte 
Tot het zaad van Abraham. 

Behoorte, voor hetgeen ergens aan toebehoort, moge al goed Nederlandsch zijn; wanneer het in zulke korte regels als rijmwoord gebezigd wordt, schijnt het er slechts te staan om het rijm, te meer, dewijl de woorden op oorte alles behalve talrijk zijn.

Koomt, herdenkt dees laatste galmen 
Van den Godgekoren held! 

Godgekoren held is even verwerpelijk als goudgekroonde Vorst, wolkgetopte berg, en dergelijke onnatuurlijke zamenstellingen, waartegen bilderdijk met zoo veel grond in zijne Spraakleer ijvert, doch waarvoor hij-zelf zich des te zorgvuldiger wachten moest. Godgekoren held zou, des noods, kunnen

{==127==} {>>pagina-aanduiding<<}
beteekenen eenen held, die tot God gekoren was, die door zijne onderhoorigen vergood was geworden; maar Godgekoren, voor door God gekoren, is geen Nederlandsch.
De Psalmzangen (Psalm 1, 2, 4, 102, 94 enz.) zijn uitmuntend gedicht, en allergelukkigst in den geest van het stelsel des Dichters overgebragt. Zij zijn derhalve staatkundig-theosophisch verchristelijkt, zoodat er wel eens dingen in voorkomen, waar David noch iemand zijner tijdgenooten aan denken kon, b.v. in Psalm 2 den uitval tegen de grondwettige regeringsvormen, coupl. 2 en 3. Psalm 4: de eeu wige voorbeschikking, waarvan dáár althans door David niet gesproken wordt. Psalm 102 is een meesterstuk van poëzij. Psalm 94 is weêr geweldig gevarieerd, maar in heerlijke verzen. De oorspronkelijke Dichter zegt, vs. 5, 6 en 7: ‘O Heere, zij verbrijzelen uw volk [Israël], en zij verdrukken uw erfdeel [het beloofde Land]. De weduwe en den vreemdeling dooden zij, en zij vermoorden de weezen, en zeggen: de Heere ziet het niet, en de God Jakobs merkt het niet.’ Bilderdijk maakt daarvan, met blijkbare toepassing op onzen tijd en ons land, en als verzoekschrift voor de onbepaalde vrijheid van het onderwijs, het volgende:

O God, zie op Uw erfdeel neêr, 
Verbrijzeld onder 't juk; 
Versmoord in zielendwang en druk! 
Uw volk, Uw eigendom weleer! (toen Staat en Kerk nog vereenigd waren.) 
De weêuw en 't vruchtjen van heur schoot 
Valt prooi aan Hel en Dood. 
 
Strekk' vrij de onwraakbre Kindervrind (jezus.) 
Zijn hand naar 't telgjen uit; 
De Moloch (de hedendaagsche verlichting) eischt het zich ten buit, 
En 't Godverzakend dwangbewind (het zoogenaamd Monopolie.) 
Verpest, in spijt van Oudrensmart, 
D'onnoozle 't bloed, verstand en hart. 
God, zeggen ze (de Ministerielen en Liberalen) in hun dollen waan, 
De Almachte merkt het niet; 
Het oog, dat alles overziet, 
Schouwt geen verplettend volk meer aan. (lees verpletterd, voor onderdrukt.) 

{==128==} {>>pagina-aanduiding<<}

Doch beeft, ontzinden! heft het oog 
Van uit uw' poel (de Hollandsche moerassen?) omhoog! 

Psalm 32 is weêr overgebragt in den Bijbelschen geest: het laatste couplet alleen gaat van het regtzinnig-Calvinistische tot het Theosophisch-slaatkundige over.
Opstand tegen God. Den geest van dit krachtige stuk kent men uit de inleiding dezer beoordeeling. Bilderdijk roept in hetzelve, ten jare 1816, den Vorsten onder anderen het volgende toe:

Waar steunt uw zetel op? waar de onaf hanklijkheid, 
Waar meè ge uw volk, ja, streelt, maar huichelend misleidt, 
Terwijl ge Natiën, Gewesten, Landen, Steden, 
Verwisselt, dat ge u-zelv' een zonder grens moogt kneden, 
En, eenmaal aan het hoofd eens vrijen Staats gesteld, 
Dien eigendunklijk sloopt, met andren samensmelt, 
En naam en wapenschild, die aarde en zee vereeren, 
Den wrok ten beste geeft van hun die u regeeren? - 

(Dit scheen te zien op de vereeniging der Zuidelijke met de Noordelijke Provinciën van ons Rijk.)

Waar steunt die moedwil op, die zekerheid, die trots? - 
Op de enkle mogendheid uws aangebeden Gods. (Mammon, of de Geldgod.) 
Die schept u wapens, Krijgs- en Hof bezoldelingen, 
Waar meê ge, aan wie 't mishaagt, het dwangjuk op kunt dringen: 
Die, gunstbejagers, die ge als bolwerk tusschen u 
En 't onderdrukte volk (van klacht en noodkreet schuw) 
Hebt opgeworpen tot meèplichtige in uw daden, 
Maar die en u en 't volk nooit anders dan verraden. 
Ja, schraapt en mergelt uit; uw zetel rust op 't Goud; 
De Hemel kent u niet. Vergeefs op Hem gebouwd! 

En verder:

Doch, roept ge u-zelven niet, bij onderling besluit, 
Als Heerschers in den naam van 's warelds Heiland uit? - 
Ach, zij 't geen mommerij, waar meê gij de Onderdanen, 
Waarschijnlijk zelfs uw hart, te vreên, gerust durft wanen, 

{==129==} {>>pagina-aanduiding<<}

Terwijl ge uw voetstap zet in 's dwinglands gruwelbaan, (napoleon's.) 
Om tot hetzelfde doel uw handen saam te slaan! 
Neen, zij de ontzachbre naam, voor wien Gods Englenscharen 
Zich buigen, tot geen leus van Aardgeweldenaren! 
De macht, door de Almacht Hem verzekerd, tot geen schijn, 
Om 't monster, dat u drijft, tot sluierkap te zijn! 
Wat durft een menschlijk kroost Zijn Godsrijk zich verdeelen! 
Ook Heerschzucht kan (is 't hood) in 's Heilands naam bevelen. 
Men weet, wie lang voorheen, als Jezus Ondervorst, 
Zijn voetzool op den nek der menschheid zetten dorst. (De Paus namelijk.) 
Indien dat tijdstip keert, waart zal dan de onschuld vlieden? 
Één macht, ééne aardsche macht wil heel deze aard gebie den, enz. 
Dit was dien Henriks doel, die voor het moordtuig boog; (henri IV.) 
Dit, Frankrijks gruwelschuld, die God in 't aanzicht vloog: (onder lodewijk XIV en napoleon.) 
Dit vordert Duitschland (Oostenrijk en Pruisen) weêr, met de oude lasternamen, 
Die 't blinde Heidendom in Christeneeuw beschamen; 
Dit, Rusland, prat op naam eens meesters van 't heelal; 
Maar wee, die zich in 't recht der Godheid stellen zal! 

Voorts almede tot de Vorsten:

Als Redders bij een volk, aan 't roer des Staats gezonden, 
Zijt gij door de Almacht Vorst, en niet door Staatsverbonden. 

Ten slotte nog:

Wien voert Hij (god) met Zijn arm van uit de nacht van 't Noorden? (Keizer alexander.) 
Wien roept Hij aan de Taag, 
(De overleden Koning van Portugal, uit Brazilië overgekomen.) op Rhijn- en Amstelboorden? 
(Dit ziet op onzen Koning.) 
O Vorsten, op wier hoofd Zijn welbehagen lag, 
Waar, waarom dit verbeurd door zucht naar meer gezag? 
Waar-, waarom met een hart, door tegenspoed gelenigd, 
U-zelf ten roof gehard? u meê tot roof vereenigd? 

{==130==} {>>pagina-aanduiding<<}

(Dit ziet op de inlijving van België en de oprigting van ons Koningrijk.) 
 
Den Gruweldader (napoleon) op zijn vloekspoor (willekeurig beschikken over andere landen) nagetreên? 
Den God des Rechts bedroefd, en 't hart des volks met één? 

(Nu wordt he: Heilig Verbond nog afgemaald als een Duivelsch Eedgespan, en jezus' verschijning aangekondigd, om de oproerige Vorsten van Europa te straffen.)
Gods stem aan Job is onovertresbaar. Berusting is eene vrije, doch voortreffelijke navolging van Psalm 91. Niet minder gelukkig is IJdel voornemen, naar Psalm 39.
De stichtelijke Gedichten, welke de tweede rubriek uitmaken, hebben voor het grootste deel zeer veel aesthetische waarde, en beantwoorden, inzonderheid voor hen, die de godsdienstige gevoelens van den Dichter zijn toegedaan, volkomen aan den titel. Als Dichtstukken verdienen welligt Opwekking, Gods beloftenis vervuld, de Kerstnacht, God, en IJdelheid, den meesten lof. De Kerstnacht inzonderheid is onnavolgbaar schoon, verheven en treffend. Met moeite wederhouden wij ons van het stuk uit te schrijven.
De derde rubriek van dezen bundel bevat de verscheiden Gedichten. Morgenstond is een heerlijke en stoute, schoon korte lierzang, in vrije maat. Eerst wordt de morgenstond beschreven; de mensch wordt daardoor aangevuurd tot getrouwe en blijmoedige vervulling van den pligt des levens, - de mensch, die slechts stof is voor het aangezigt zijns Makers. Enkel stof? Is dat stof dan het zijne? Ach neen! de mensch heeft het stofkleed slechts ter leen. En pligtbetrachten? Hoe zal hij dat, terwijl allerlei behoesten hem prangen en zijnen pligt doen vergeten? Behoeften? Kent de mensch wel onderscheid tusschen behoeften en grilligheden? Neen! droomen toovert de verbeelding hem voor, wiegt hem in slaap; hij sluimert in aan den avond des levens. Maar verbijsterend licht treft hem het oog; hij ontwaakt, en het eeuwig morgenlicht breekt aan.
De Morgen is eene variatie op hetzelfde thema; doch hier in den Epischen, in plaats van den Lyrischen trant. Avond is ook weder uitmuntend gedicht.
Van de nu nog volgende stukken en stukjes bevielen Recensent het beste Arbeid en de Hulk (horatius nage-
{==131==} {>>pagina-aanduiding<<}
schetst). Doch er zijn nog drie stukjes, waarvan wij iets moeten zeggen. Aan j. van walré is laffe vleijerij: bilderdijk is zichzelven immers wel bewust, dat hij-zelf grooter Dichter is dan van walré, en dat de laatste, hoe wezenlijk verdienstelijk ook, de plaats eens vondels niet kan innemen? Aan een' jongen Dichter is beleedigend voor de schim van feith, en behelst eene valsche stelling. Neen, waarlijk! de Dichter, wie dan ook, die tranen uit het oog en zuchten uit het hart lokt, betoont daardoor een echte Dichter te zijn. Kan bilderdijk buitendien nog den wil zijner lezeren naar willekeur buigen, zoo veel te grooter zegepraal; doch hij vergete niet, dat de Fraaije Kunsten schoon zijn in allerlei vormen, en dat het Graf van feith, welke gebreken dan ook sommige zijner andere werken, inzonderheid zijne al te sentimentele Romans Julia en Ferdinand en Constantia, mogen ontsieren, een meesterstuk is en blijft. Eindelijk: Getytelde Tytels is een aardig stukje, vol waarheid, en de twee laatste regels mogen deze recensie besluiten:

Praalt een tytelblad met tytels, och, dan ben ik reeds gewis, 
Dat de Autheur een windbejager, maar geen ware Dichter is. 





De Nationale Kleederdragt. Eene Voorlezing, in eene Vrouwen-vergadering van het Deventersch Departement der Maatschappij: Tot Nut van 't Algemeen, uitgesproken door  B. Meylink.Te Deventer, bij A.J. van den Sigtenhorst. 1832. In gr. 8vo. 31 Bl. ƒ :-35.

Recensent dankt den Schrijver voor zijn besluit, om deze Voorlezing door den druk gemeen te maken. Na eene gepaste inleiding, bepaalt de Redenaar zich 1. bij het beta mende, 2. bij het pligtmatige, en 3. bij het noodzakelijke eener Nationale Kleederdragt voor ons, Nederlanders. Ten aanzien van het eerste betoogt hij, dat zij schier bij alle volken gevonden wordt, en dat zij bijzonder geschikt is ter behoorlijke onderscheiding van de verschillende standen in de maatschappij. Betrekkelijk het tweede vinden wij aangewezen, dat het aannemen eener nationale kleederdragt, vooral thans, onze vaderlandsliefde meer zal doen schitteren, en dat zij, als meer

{==132==} {>>pagina-aanduiding<<}
geschikt zijnde voor onze behoeften en ons karakter, niet dan voordeelig op onze gezondheid en onze zeden zal kunnen werken. Ten derde wordt het noodzakelijke van een en ander aangedrongen, door eene beschouwing van den toestand onzer geldmiddelen en den staat onzer fabrieken en trafieken, vooral in deze dagen.
Recensent las dit stukje met genoegen, en kan niet afzijn, hetzelve in veler handen, met name in die zijner vrouwelijke Landgenooten, te wenschen; de stoffe zelve verdient dit, en de gekozen vorm is daartoe bijzonder uitlokkend. Zonder uitroepingen of magtspreuken, die dikwijls de bevordering eener goede zaak nadeelig zijn, behandelt de Schrijver zijn onderwerp met gepasten ernst en die kracht van overtuiging, welke niet kan nalaten invloed te oefenen op het vaderlandlievend gemoed, en die dan ook, bij velen, dien invloed zal wekken of versterken.
Eere zij den bekwamen Steller voor de ordelijke ontwikkeling zijner vacerlandsche gevoelens! Eere den Leden van het Deventersch Departement der Maatschappij: Tot Nut van 't Algemeen, die den Heer meylink tot de openlijke uitgave van het gesprokene hebben aangespoord! Eere zij der gevestigde Vereeniging van Oud - Nederlandsche Vrouwen en Jonkvrouwen, die eene geheele Natie, door derzelver belangelooze en moeijelijke poging, aan zich verpligt heeft! Maar vooral eere zij diegenen onder onze Hollandsche Vrouwen en Maagden, die den, even loffelijken als zeldzamen, moed bezaten, om openlijk de gehoorzaamheid aan de zedelooze ligtekooijen van het Palais Royal te Parijs en de verachtelijke Bruxelloises op te zeggen, en daardoor getoond hebben, dat ook de teedere Sekse in Holland karakter genoeg bezit, om, ondanks den zouteloozen beuzelpraat van eenige Fransch- en Brabandsgezinden, de eer van Holland even krachtig te doen schitteren, als deze in het moedbetoon hunner Mannen, Vaders, Zonen en Bloedverwanten in de velden van Hasselt en Leuven heeft uitgeblonken!
Geschriften van dezen en soortgelijken aard behoorden, in de dagen, die wij beleven, ter kennisse van onze geëerbiedigde Koningin en der beide Prinsessen gebragt te worden. Aan een gunstig onthaal zou het aldaar geenszins ontbreken, en....wierd dit eenmaal openlijk bekend, hoe velen zouden er alsdan eene eere in stellen, eene vaderlandsche onderneming mede bevorderd te hebben!


{==133==} {>>pagina-aanduiding<<}

Anna van Geijerstein, of het Meisje van den Nevel. Door Sir walter scott. Uit het Engelsch. III Deelen. Te Amsterdam, bij de Gebr. Diederichs. 1831. In gr. 8vo. Te zamen 884 bl. ƒ 7 20.

De manier van walter scott is bekend. Het werk, dat onder bovenstaanden titel wordt aangeboden, zal den liefhebbers van zoodanige lektuur zeker welkom zijn. Het Meisje van den Nevel, langen tijd een raadselachtig wezen, speelt eene niet onbelangrijke rol in dezen geschiedkundigen Roman. De daadzaken, welke den hoofdinhoud uitmaken, zijn voorgevallen omstreeks het midden van de tweede helft der vijftiende eeuw. De inkleeding wordt wel eens wat onwaarschijnlijk; doch ten opzigte van een zoo verwijderd tijdperk mogt een Romanschrijver die vrijheid gebruiken. Walter scott wilde karakters, zeden en gewoonten uit de vijftiende eeuw schetsen, en hierin is hij uitnemend wel geslaagd. Twee voorname Engelschen, onder het gewaad van kooplieden of rondreizende kramers verborgen, komen in Zwitserland, en worden door anna van geijerstein uit dreigend gevaar gered. Hier vond de Schrijver gelegenheid, om grootsche natuurtooneelen en tevens de schoone eenvoudigheid der Zwitsersche zeden te beschrijven. Vroeger hadden deze moedige en vrijheidlievende bergbewoners het hatelijk juk van Keizer albert afgeworpen; thans werden zij bedreigd door karel den stouten, Hertog van Bourgondië, welke op den titel van Koning vlamde. Een gezantschap van edele, heldhaftige Zwitsers nadert de grenzen, om over vrede te handelen, maar wordt verraderlijk overvallen. De beide vermeende kooplieden, welke hen verzellen, om bij karel zekeren last uit te voeren, geraken mede in gevaar. Een hunner komt in handen van het Veemgerigt, waarvan eene treffende beschrijving wordt gegeven. De Hertog van Bourgondië wil den oorlog. Margaretha van anjou, Koningin zonder land, verlangt zijne hulp, om den verloren troon van Engeland
weder te beklimmen; karel schijnt niet geheel ongenegen, maar wil eerst den vrijheidsgeest der Zwitsers snuiken. De schildering van zijn kostbaar uitgedost leger is schoon en naar waarheid, volgens berigt der Geschiedenis. De uitkomst leerde, dat de trotsche Hertog de sterkte van een klein en eenvoudig,

{==134==} {>>pagina-aanduiding<<}
maar vrijheidlievend volk te weinig had gerekend. Om zijne heerschzucht was hij gehaat bij velen, en werd voor het Veemgerigt gedaagd, dat hij meende te kunnen trotseren. Na eerst ten jare 1476 in de bergengten bij Granson en Morat door de Zwitsers verslagen te zijn, sneuvelde hij het volgende jaar in de nabijheid van Nancy. Anna van geijerstein verschijnt weder op het tooneel, en het raadselachtige is grootendeels opgelost.
Wij twijfelen niet, of lezers en lezeressen zullen genoegen in eenen Roman vinden, die, op eene allezins onderhoudende en belangwekkende wijze, ons zeden, gewoonten, begrippen, meeningen, bijgeloovigheden en den riddergeest der vijftiende eeuw leert kennen. Men ziet reeds eenigermate den strijd tusschen licht en duisternis. Men verheugt zich, dat, na vele gevaren en wederwaardigheden, de zaak der vrijheid zegepraalt over de dwingelandij van karel den stouten, die destijds ook over een groot gedeelte van ons Vaderland heerschappij voerde.
De vertaling is vrij goed. D. I. bl. 161. wordt van iemands aangezigt gezegd, dat het bloedrood was, als de maan, wanneer zij in het noordwesten opkomt. Dit zal zeker eene drukfout zijn. Wat D. II. bl. 11. knudels (eene soort van meelspijze) zijn, zullen niet alle lezers verstaan. Onnaauwkeurigheden van dien aard komen er meer in voor. Op bl. 146. staat klank, in plaats van geluid, der stroomende rivier. Ieder Deel heest, behalve het titelvignet, eene fraaije plaat.
Het lezen van zoodanigen Roman, die, wat de hoofdzaken betreft, gebeurde zaken behelst, kan althans deze nuttigheid hebben, dat men die dagen van bijgeloof en onveiligheid in den lande niet terugwenscht, maar het goede van onzen leeftijd des te meer opmerkt en waardeert.




Klein Lettergeschenk voor de beschaafde Jeugd, door C.M.D.E. Te Haarlem, bij de Wed. A. Loosjes, Pz. 1831. In kl. 8vo. 66 Bl. ƒ :-45.

Dit werkje bestaat uit gezangen, kleine gedichten, kinderbrieven en korte verhalen. De in hetzelve heerschende geest is niet ongeschikt, om op het hart en het verstand der jeugd heilzaam te werken. Alles is in een' hartelijken toon ge-
{==135==} {>>pagina-aanduiding<<}
stemd. Onder de gezangen en gedichtjes bevielen ons de Huiselijke Verrassing en het Kinderfeest het beste; ofschoon het ons voorkomt, dat de Schrijfster het gelukkigste geslaagd is in de prozastukjes. In de kinderbrieven heeft zij zich vrij wel weten te verplaatsen in den toestand en de wijze van denken van kinderen. Tot een geschenkje aan hunne kinderen en kweekelingen durven wij dit boekje ouders en opvoeders wel aanbevelen.

Groninger Studenten Almanak, voor 1832. Te Groningen, bij W. van, Boekeren. ƒ 1-60.

Almanak der Akademie van Groningen, voor 1832. XXste Jaar. Te Groningen, bij J. Oomkens. ƒ :-70.

Studenten Almanak, voor 1832. Te Leyden, bij L. Herdingh en Zoon. ƒ 1-30.

Amsterdamsche Studenten-Almanak, voor 1832. (Jubeljaar.) Te Amsterdam, bij R. Croese ƒ 1-:

Almanak ter bevordering van kennis en goeden smaak, voor 1832. Vde Jaargang. Te Groningen, bij J. Oomkens. ƒ :-45.

Landhuishoudkundige Almanak, voor 1832. Te Groningen, bij J. Oomkens. ƒ :-30.

Almanak voor Hollandsche Blijgeestigen, voor 1832. IIde Jaargang. Te Amsterdam, bij Brest van Kempen. ƒ :-60.

Almanak voor Blijgeestigen, voor 1832. VIIde Jaar. Te Amsterdam, bij Gebr. Diederichs. ƒ :-60.

Ziet daar dan de tweede bezending Almanakken, die wij al wederom hebben moeten doorploegen. Kort en zakelijk zal onze beoordeeling zijn. Die aan de beurt ligt, is
1o. De Groninger Studenten-Almanak, waar wij, na de opgave van den staat der Akademie, dadelijk, bij het Mengelwerk, op proza stooten. Het eerste stukje, dat wij aantreffen, is een verhaal, getiteld: Louise ducroix. De

{==136==} {>>pagina-aanduiding<<}
handeling valt voor op Belgischen bodem, en het tijdstip is gekozen even na den afloop van den roemrijken tiendaagschen veldtogt. Hoog loopen wij met dit romantische voortbrengsel niet. Eene fictie, genomen uit een bistorisch tijdperk, dat nog aanhoudend het onderwerp der gesprekken uitmaakt en waarvan wij de kleinste bijzonderheden weten, moet, meer dan elk ander, waar van kleur zijn, en dat vereischte ontbreekt hier geheel en al. De schrijver schijnt ook de kunst niet te verstaan, om de bijzondere belangstelling tot een of twee personen te bepalen, en de overigen, hoezeer ook handelende, meer op den achtergrond te plaatsen. Daarenboven wordt de intrigue al te ingewikkeld aangevangen, om die zoo waterachtig en zoo algemeen te ontknoopen. Het stukje heeft afzonderlijke goede partijen, en laat zich, de kritiek achterwege gelaten, aangenaam lezen. De twee andere prozastukjes, getiteld: Gesprek tusschen de Muzijk en de Poëzij, na het uitvoeren eener Cantate, - het Groninger Studentenvaandel van 1672 en dat van 1831, benevens eenige Aphorismen, hebben wij met genoegen doorbladerd; de laatsten konden, onzes inziens, wel wat meer puntig en zinrijk zijn. - In het poëtische gedeelte hebben wij veel schoons aangetrossen, en de minste voortbrengselen zijn niet die, welke onder de wapenen schijnen geboren te zijn. Bravo, wakkere Muzenzonen! zoo hoort het! Het zwaard in de hand en de lier aan den arm; de snaren getokkeld, als het kanon niet dondert; maar het speeltuig weggeworpen, wanneer de roffel slaat, en het voorwaarts door de gelederen klinkt. In bijzonderheden kunnen wij niet treden. Bovenal bevielen ons: het vergrijp der Liefde, (Fragment uit wieland's Oberon) door den wakkeren en verdienstelijken
engelen; Jan de Rijmer Soldaat, door eenen ongenoemden, die echter, zoo in den vorigen jaargang, als in het genoemde en meer andere slukjes, in dezen bundel voorkomende, heeft getoond geen rijmer, maar wel dichter te zijn; aan de Maan; het Geloof, en vooral de Oogst. Het Iö vivat van spandaw is een Studentenlied, zoo schoon, als wij ergens een gelezen hebben. Van de Ontmoeting bij Jeruzalem, door f.c. de greuve, verpligt ons de onpartijdigheid te zeggen, al wordt de Professor nog zoo boos, dat wij niet kunnen begrijpen, hoe iemand, laat staan een Geletterde, zulk eene ellendige vinding, met zoo vele onge-
{==137==} {>>pagina-aanduiding<<}
rijmdheden, in zulke slechte verzen, in de wereld durft stooten. Wij lazen dan ook met verschrikking, ten slotte:

Doch van Clara's vroeger lot 
En wat verder is geschied, 
Zal ik in een ander lied 
Dichttafreeltjes malen. 

Ach neen, lieve Professor! laat maar bekend maken, dat zij dood is; wij willen gaarne de kosten van den aanspreker betalen.
2o. Almanak der Akademie van Groningen. Van dit jaarboekje, welks nut zich tot de studerende jeugd en derzelver Professoren bepaalt, kunnen wij alleen zeggen, dat de uitvoering bijzonder netjes is.
3o. Studenten-Almanak. Deze Studenten-Almanak is die der Leydsche Akademieburgers. Bijzondere opmerkzaamheid verdient het Verhaal van de Lotgevallen der Kompagnie Vrijwillige Jagers, der Leydsche Hoogeschool, uitgetrokken den 13 Nov. 1830, wedergekeerd den 23 Sept. 1831. De roem en lof dezer dappere schaar heeft heinde en veer door het Vaderland weergalmd. Hare lotgevallen zijn hier eenvoudig, zonder woordenpraal, maar regt kernachtig geboekt geworden. - Het poëtische gedeelte, klein van omvang, heeft ook zijne waarde. Alles ademt hier warme liefde voor Vaderland en Vorst, en menig gedicht vonkelt van echt dichtgenie.
4o. Amsterdamsche Studenten-Almanak. Indien wij ons niet bedriegen, begroeten wij dit jaarboekje voor de eerste maal. Dit zoo zijnde, lief aanvallig wicht! neem dan onzen gelukwensch met uwe wording aan! Groei en bloei voordeelig, en vermeerder, kan het zijn, den roem van Amstels Doorluchtige School, ons thans dierbaar, meer dan immer! - Twee welgestelde bijdragen over de verdienstelijke afgestorvenen, t.g. huët en j.t. dijk, boeiden, in de eerste plaats, onze aandacht. Het was een gelukkig denkbeeld, dezen verdienstelijken Jongelingen, naar onze bekrompene denkbeelden te vroeg aan de hunnen en aan het Vaderland ontrukt, hier eene gedenkzuil te stichten; en de wijze, waarop dit gedaan is, mag in elk opzigt waardig en eigenaardig genoemd worden. - In het poëtische gedeelte onderscheidden wij: Witte van Haamstede. Dat is een schoon lied! Gemakkelijk en afwisselend van versificatie; fraai van wendingen; overal ge-
{==138==} {>>pagina-aanduiding<<}
trouw aan tijd en zeden. Maar regels als deze zonden wij gaarne doorschrappen:

Renesse, vol woede, beval dat zijn liên 
Den vijand niet moesten verschoonen, 
Noch niemand(iemand), wie't dan ook mogt wezen, ontzien, 
En Vlamingsche dapperheid toonen. 
En daarom ook rende zijn ruiteren stoet, 
Verwoed op die edele zonen, 
Van Holland, die, met een zoo edelen moed, 
Den Vlaminger kwamen onttroonen. 

Dat is geene poëzij, maar kronijkstijl. - Twee gedichten in de Hoogduitsche taal, Liebe und Freundschaft en der Minnesänger, ontdekt men hier met genoegen. Het laatste lied is regt melodisch. De vervaardiger, en daar doet hij wél aan, schijnt meer werks van schiller en seume, dan van grillparzer en meer andere tegenwoordige wildzangen op Duitschen bodem, te maken. Nagenoeg al de andere stukjes verdienen lof en aanmoediging.
5o. Almanak ter bevordering van kennis en goeden smaak. Het Departement Leens, der Maatschappij Tot Nut van 't Algemeen, schijnt zegen en voorspoed op deszelfs onderneming, in de uitgave van dezen Almanak, te hebben; en waarlijk, het verdient zulks in ruime mate. Onder het nederige omslag van dit jaarboekje schuilt meer verstandigs, schoons en welluidends, dan onder menigen geplaatdrukten, bontkleurigen band. De Heer j.g. rijkens heeft ons op nieuw verpligt, door zijne zoo oordeelkundig geschrevene als aangenaam te lezene Geschiedkundige Verhandeling van het Klooster te Wittewierum en dat van Schilwolde. In meer dan één hooggeroemd Mengelwerk staan oudheidkundige bijzonderheden, die niet bij deze Verhandeling halen. Ook de Schets van het krijgs- en staatkundig Leven van diederik sonoi, en de Gedachten over het gebruik van uitheemsche woorden in onze moedertaal, het laatste door r.a. venhuis, zijn beide welgeschrevene stukken, met de meeste andere, hier voorkomende, der lezing en naleving overwaardig.
6o. Landhuishoudkundige Almanak. Wat de beroemde uilkens opgerigt heeft, wordt hier, in zijnen geest en trant, vervolgd. Deze Almanak kan niet anders dan weldadig op den minbeschaafden, vooral op den Landbouwersstand, in ons

{==139==} {>>pagina-aanduiding<<}
Vaderland, werken. Hier nuttige aanwijzingen en wenken, dáár uitspanning voor verstand en hart; inderdaad, wat wil men meer!
7o. Almanak voor Hollandsche Blijgeestigen. Proza en poezij. Het praatje van Don Antonio Magino met zijne oude huishoudster is...een praatje, waarvan de toon, quasi-comisch aangevangen, regt destig eindigt. De Don Antonio in den Almanak Tot Nut van 't Algemeen ziet er gewoonlijk vrij eigenaardiger uit. De Stoomboot, eene variatie op het gewone thema, den Belgischen opstand namelijk. De Stoelenmatter, door m.a. sobels; waarlijk een lief gedacht verhaaltje, dat goed behandeld is: wij hebben van michiel adriaan nog nimmer een zoo goed geslaagd product, als het onderhavige, gezien. De twee verhaaltjes, getiteld: mijne eerste Zeereis en mijne eerste Liefde, hebben beide weinig om het lijf. Tot dergelijke onbeduidende onderwerpen, zullen zij eenige letterkundige waarde hebben, behoort een meesterlijke, eigenaardige stijl, een beschrijftrant, die tot de kleinste bijzonderheden afdaalt, en vooral daarin der waarheid getrouw blijft: beide stukjes missen dit. Amsterdam in Augustus en September 1831, in brieven; regt lief, warm en getrouw geschetst; terwijl wij het betoog over sommige Spreekwijzen gaarne op den koop toegeven. En nu geldt het de poëzij. Lieve Hemel, wat eene partij gedichten! De boekhandelaar G.T.N. suringar met Jan de Hoedenmaker voorop. Jan is de held van eene Legende. Tot proeve van den Legendestijl:

Wat wonder dan dat ik, hier, in de zaal van 't Nut, 
Almede uit deze bron mijn Bijdraag-stoffe put. 

De Heer kerkhoven geeft hier zijn Werkwoord van het menschelijk leven in het licht. Wij gelooven niet, dat de achtingwaardige man, die ook als Dichter niet zonder verdienste is, bijzondere waarde aan dit stukje zal hechten. Van der hoop vergast ons op Deensche poëzij; liever nog lezen wij dit, dan dat wij zijne onedelmoedige verguizing der dappere, maar door Fransche list opgeruide en thans te onder gebragte Polen aanhooren. Zoo wij iets ter proeve konden geven, kozen wij zeker het Afscheid aan mijn' ouden Medgezel Tomicus (voorsten botertand), door den grijzen van walré, dat ons boven verre de meeste andere luimige

{==140==} {>>pagina-aanduiding<<}
versjes beviel. - De uitvoering is bijzonder netjes; de beide plaatjes, vooral dat tegenover den titel, Amsterdam in September 1831, zijn regt fraai.
8o. Almanak voor Blijgeestigen. Ook dit jaarboekje onderscheidt zich dit jaar niet bijzonder. Wat in het proza-gedeelte goed is, is meerendeels oud. In het poëtische treft men hier en daar iets goeds aan, en dat wel van onbekende dichters. De steene(n) Meisjes, oorspronkelijke Legende, door r.h. van someren, begint letterlijk als een straatdeun:

Hoort Hollands schoonen! hoort mij aan, 
Wilt een weemoedig lied verstaan, 
't Is naar en aâklig om te hooren, 
Wilt u des niet op mij verstoren. 

En zoo naar en akelig gaat het tot aan het slot toe door. Ook potgieter, van wien wij dikwerf zulk een schoon gedicht lazen, levert hier een Drinklied, waarin wij dien gevoeligen, naïven Dichter niet herkenden. Dan, wij hebben lust noch roeping, in verdere bijzondere aanwijzing te treden. Wat goed is, zal zich van zelf aanbevelen en den vervaardigers tot lof en eere verstrekken; wat de kritiek niet kan doorstaan, hieraan willen wij onzen tijd niet verbeuzelen. - Den blijgeestigen uitgevers mogen wij echter, ten slotte, wel aanmanen, om, bij volgende jaargangen, meer op qualiteit, dan wel op quantiteit, te zien.
En nu, vaartwel gij allen, vaderlandsche Jaarboekjes! Volbrengt uwen loopkring, nut verspreidende en uwen uitgeveren voordeel aanbrengende, elk naar gelange van meerdere of mindere verdlensten. En wanneer gij het jaartal 1833 op het titelblad zult dragen, dat dan Nederland en Europa in vrede zij, en uit dien vrede bij Vorsten en Volken grondbeginselen geboren en gevestigd worden, even verre verwijderd van willekeur als van ultra-vrijzinnigheid!

No. 11. Boekbesch bl. 59. reg. 10. staat der, lees des.
- bl. 75. - 3. v o. staar men men, lees men juist.
- bl. 77. - 16. staat naar, lees maar.
- Mengelw. bl. 62. - 8. staat rot, lees tot.
- bl. 86. - 17. lees Overveen.


{==141==} {>>pagina-aanduiding<<}

Boekbeschouwing.

De Apocryphe Boeken des Ouden Verbonds, uitgegeven door  J.H. van der Palm.II Stukken. Te Leiden, bij D. du Mortier en Zoon. 1829, 1830. In gr. 4to. Behalve het Voorwerk, te zamen 236 bl. ƒ 5-10.

Het is geenszins aan den Redacteur van dit Tijdschrift te wijten, dat deze Stukken zoo laat worden aangekondigd. Hij heeft Recensent, wien hij die aankondiging had opgedragen, van tijd tot tijd, genoeg aangemaand, om dezelve te leveren. De laatste heeft dus alleen de schuld der vertraging te verantwoorden. En wat zal deze nu, te zijner verschooning, inbrengen? - Hij vertrouwt, dat de spoed en de uitvoerigheid, waarmede hij van alle de Deelen des Bijbelwerks van den Heer van der palm voorheen verslag gedaan heeft, genoeg zullen zijn, om elk te overtuigen, dat het niet aan kleinschatting van dezen arbeid des Hoogleeraars te wijten is, dat hij thans zoo laat met deze aankondiging voor den dag komt; te minder, daar hij zelf zijn Ed. voorheen zoo vurig tot denzelven heeft opgewekt. Voor het overige: toen het eerste Stuk dezer Apocryphen hem onder de oogen kwam, las hij, in het Voorberigt, dat bij het tweede eene Inleiding tot het geheele werk gevoegd zou worden, en nu wilde hij dat tweede afwachten; en, toen dat verscheen, zuchtte hij onder zoo vele bezigheid, dat hij uitstel nemen moest, hetwelk sedert, zoo als het veelal gaat, daar de drukte weinig afnam, van tijd tot tijd onwillekeurig is verlengd geworden. Ondertusschen ziet hij niet, dat door het uitstel veel verbeurd is. Door de nieuwsbladen is toch de uitgaaf genoeg bekend gemaakt, en de talrijke Inschrijvers op het Bijbelwerk zullen dit Aanhangsel op hetzelve zeker tijdiglijk ontvangen hebben, en, voor zoo veel zij het niet voor enkele parade bezitten, ook wel spoedig genoegzaam hebben leeren ken-
{==142==} {>>pagina-aanduiding<<}
nen. Voor de genen, die het niet bezitten, diene thans het volgende:
Men ontvangt hier de Apocryphe Schriften des Ouden Verbonds; dat is die, welke door de Protestantsche Christenen buiten de verzameling der Schriften huns Bijbels, als van geen genoegzaam gezag, gesloten, maar door de Roomsche Kerk meestal in den hunnen opgenomen zijn, en die, hoewel door de Joodsche Kerk mede wel niet met de door haar als Goddelijk erkende Boeken gelijk gesteld, toch in de Grieksche Vertaling der H.S. door de zoogenoemde zeventig Overzetters meestal zijn ingelascht. Daar zij in de Handschriften en Uitgaven niet altijd in dezelfde orde achter elkander volgen, heeft de Heer van der palm ze zoo gerangschikt, als hem best voorkwam. Zij komen hier dan in dezen rang voor: I. Zedekundige schriften. 1. Spreuken van jezus, den Zoon van sirach. 2. Het Boek der Wijsheid, valschelijk aan salomo toegeschreven. II. Geschiedkundige schriften. De drie Boeken der Makkabeen. III. Bijvoegsels tot de bijbelsche schriften. Het Boek baruch. Aanhangsels tot de Profetiën van daniël. 1. Het gebed der drie mannen in het vuur. 2. Geschiedenis van suzanna. 3. Verhaal van bel en den Draak. 4. Aanhangsels tot het Boek van esther. Gebed van manasse. IV. Verdichtselen. 1. Het Boek, genaamd tobias. 2. Het Boek, genaamd judith. 3. Het zoogenoemde vierde Boek van ezra. - Vraagt
men nu naar ezra's derde Boek? Men leze het slot der algemeene Inleiding vóór het tweede Stuk, en men zal er de voldoende reden, waarom het is achtergelaten, en waarom er alleen het uittreksel, dat daarop onmiddellijk volgt, van geplaatst is, vinden. Doch hieromtrent dunkt ons, dat het hier eene verkeerde plaats inneemt, en vóór het vierde Boek van ezra behoorde te staan. Wij vermoeden, dat men het te dier plaatse toevalliglijk heeft over het hoofd gezien. Althans is het nu ongelukkiglijk aan de algemeene Inleiding zoo ge-
{==143==} {>>pagina-aanduiding<<}
hecht, dat men het er niet van kan afzonderen, en het, als een hors d'oeuvre, aan het hoofd van het werk staat, zonder dat men weet, hoe het er komt, en eer men zelfs tot het eerst aanschouwen van het werk zelf gekomen is. Het verwondert ons, dat de Uitgever deze wanstaltigheid niet ingezien, en, op de eene of andere wijs, met geringe moeite en kosten, verbeterd heeft, daar het nu het werk voor altijd ontsiert.
Dat het werk in hetzelfde formaat als de Bijbel zelf gedrukt is, behoeft geene vermelding; maar wel, dat de tekst, even als die des Bijbels, van doorgaande aanmerkingen tot opheldering enz. voorzien is. Ook, dat voor elk voornaam Boek een afzonderlijke zoogenoemde Inhoud is geplaatst, welke echter niet slechts, wat het in 't algemeen bevat, vermeldt, maar ook berigt, van welke waarheid en geloofwaardigheid het is, en van waar het is ontleend, enz. Daarenboven wordt, boven elk Hoofdstuk, deszelfs bijzondere inhoud opgegeven. Alles is, vooral het geheel der aanteekeningen, van uitstekende waarde, en men kan er, gelijk wij voorheen van het geheele Bijbelwerk gezegd hebben, van roemen, dat geen volk zulk eene voortreffelijke, hetzij oorspronkelijke, hetzij verbeterde, en alzoo toegelichte, vertaling van deze Apocryphen bezit, als wij, in deze van den Heer van der palm. Het is waar, wij spraken tot hiertoe van de vertaling zelve niet, en wij zullen ons ook wel wachten van daarop eenige aanmerking te maken. Wie durft wanen, dat hij, tot eene vervaardiging derzelve, meerdere bevoegdheid of bekwaamheid bezit, dan deze geleerde man, of zeggen, dat hij van hem eene andere, dan allervoortreffelijkste overzetting, verwacht heeft? En wie zal de eene of andere bijzonderheid derzelve willen bevitten, die dan toch altijd op iets van geen groot belang zou uitkomen, en ligtelijk nog zeer bedenkelijk zou kunnen schijnen? Wij voor ons besluiten alles met te zeggen: Gansch Nederland mag zich verhoovaardigen over het bezit dezes geheelen werks, en is er den Heere van der palm hoogen dank voor

{==144==} {>>pagina-aanduiding<<}
schuldig, dien wij er hem, voor onszelven, op nieuw voor opdragen. Hij mag nu van zijnen arbeid rusten, indien zijn werkzame geest rusten kan. Hij heeft voor zijnen roem genoeg gedaan, en mag zeggen, hetgeen weinigen kunnen:

Exegi monumentum aere perennius. 
 
Non omnis moriar, multaque pars mei 
Vitabit libitinam. Usque ego posterâ 
Crescam laude recens, dum pia diliget 
Belgarum soboles volvere codicem 
Sacrum. 





Viertal Leerredenen, door  D.T. Huët,Predikant bij de Walsche Gemeente te Rotterdam. (Uitgegeven ten voordeele onzer, bij den jongsten Belgischen Opstand, gewonde en verminkte Krijgslieden.) Te Rotterdam, bij Mensing en van Westreenen. In gr. 8vo. 133 Bl. ƒ 1-50.

Ter aanprijzing dezer Leerredenen zal het genoeg zijn, dat wij den zakelijken inhoud opgeven. De eerste, over Gen. III: 8b. en 9, heeft de gevolgen der eerste zonde tot onderwerp. De Heer huët houdt het daarvoor, dat Gen. III een verhaal van gebeurde zaken behelst, maar een verhaal in den toon en trant der hoogste oudheid, ingekleed in eenen vorm, die het kenmerk draagt van een weinig ontwikkeld denkvermogen en van eene voorstellingswijze, geheel verschillende van de onze. De geschiedenis van het eerste menschenpaar is dus, in zekeren zin, die van elken mensch. Immers, wat vervoert gewoonlijk tot zonde? Misleiding, dwaling, zinnelijkheid, hoogmoed, zucht tot navolging, zwakheid des harten, en al blijft nu die sprekende slang, waarvan het verhaal melding maakt, een raadselachtig wezen, weten wij daarom te minder, wat verleiders zijn, en hoe die plegen te spreken? Ook bij adam en eva

{==145==} {>>pagina-aanduiding<<}
bemerkt men de gewone gevolgen der zonde - grievende teleur stelling, de smartelijke bewustheid van misleid te zijn, gevoel van schuld, schaamte en naberouw. Het voorbeeld der stamouders staat dus geboekt te onzer leering en waarschuwing. De Prediker wijst I, in hun gedrag aan, hoe de zonde miskenning van Gods grootheld - de zucht om zich van Hem te verwijderen - schrik en ontroering bij de gedachte zijner nabijheid te weeg brengt. Daarop wordt II. Gods handelwijze met den zondigen mensch beschouwd. In de woorden: waar zijt gij? hoort men de roepstem des oppersten Regters, des liefderijken Vaders, des barmhartigen Verlossers.
Deze behandeling van den tekst is zeer vruchtbaar In nuttige leering, bevredigt het verstand, en kan heilzamen invloed op het hart hebben. Wij willen geene aanmerkingen maken, maar vragen alleen, of het dan zoo volkomen duidelijk blijkt, dat de vreugde van het Paradijs voor de twee eerste menschen zoo kortstondig was?
De tweede Leerrede, over 2 Kor. V: 7, stelt het geloof, als hoofdvereischte van het Evangelie, voor. Waarom schatten wij paulus zoo hoog? Wij hebben de meeste geschriften van zijne hand, en de Apostel was diep ingedrongen in den geest van het Evangelie. Van hem mogen wij niet anders verwachten dan woorden van waarheid en gezond verstand. Wat paulus van het toekomend leven schrijft, dat kunnen wij ook van alle de hoofdwaarheden der Christelijke Openbaring beweren - wij wandelen in geloof, niet in aanschouwen. Gevolgelijk wordt aangetoond, I. dat de eisch van het Evangelie, hetwelk ons verpligt te wandelen door geloof, niet door aanschouwen, natuurlijk is, of geheel overeenstemt met onzen aanleg en toestand in het leven; II. dat dezelve weldadig is, of op deze wijze onze vorming voor zedelijke volkomenheid het meest bevordert, en III. dat die aanmoedigend is, of dat wij nu eene krachtige aansporing ontvangen tot vermeerdering onzer Godsdienstkennis en tot hoogschatting onzer Christelijke hoop.

{==146==} {>>pagina-aanduiding<<}

Wij hebben deze Leerrede met ongemeen genoegen gelezen, doch maken echter eene bedenking. Het is deze: Zal dan, wanneer onze opvoeding voltooid zal zijn, en wij in een ander leven aanschouwen, het geloof geheel ophouden? of moet er voor beperkte wezens niet altijd nog behoefte aan geloof blijven?
In de derde Leerrede, over matth. XVI: 16 en 17, wordt het Christelijk geloof, als eene gave Gods, beschouwd. Na korte toelichting van den tekst, worden daaruit drie stellingen genomen, te weten: I. Het geloof, of de overtuiging, dat jezus, de nederige en onaanzienlijke menschenzoon, de christus is, de Zoon des levenden Gods, kan vleesch en bloed (onze menschelijke, aardsche natuur, onze zinnelijke denkwijze) ons niet geven. II. Dit geloof is een geschenk van den Hemelschen Vader. III. Zij, die dit onwaardeerbaar gunstbewijs van God mogen verwerven, zijn zalig. Wij beamen dit alles, maar zouden op het tweede punt, waar beweerd wordt, dat elk geschenk doorgaans het merk van den gever draagt, eene kleine aanmerking kunnen maken. Deze stelling is waar; doch de tegenstelling tusschen datgene, wat de aarde en wat God geeft, past hier eigenlijk niet, dewijl de aarde met al hare volheid des Heeren is. Ook God gaf aan den mensch vleesch en bloed.
De vierde Leerrede, over Hand. IV: 32a., doet in de eenstemmigheid der eerste Christenen zien, hoe de Christelijke Godsdienst geschikt en bestemd is, om geheel het menschdom te verbroederen. Men verwachte nooit volkomene eenheid van begrippen, maar houde zich aan de leer der Apostelen - geloof in jezus, den Verrezenen, was de hoofdzaak bij de eerste Gemeente, waardoor allen één hart en ééne ziel werden. Juist zoo. Mogt toch geheel de Christenheid tot deze eenvoudigheid des geloofs terugkeeren en de waarheid betrachten in liefde!
Wij danken den Weleerw. huët voor de uitgave van deze Leerredenen, zoo om den belangrijken inhoud, als

{==147==} {>>pagina-aanduiding<<}
om het weldadig doel - ook voor de bijgevoegde gebeden. Papier en druk zijn mede goed, Met volle ruimte kunnen wij deze preken aanprijzen.





Leerrede ter gedachtenis van den Wel-Eerw. zeer Gel. Heer  P. Brouwrr, Pz.,in leven Emeritus-Predikant der Hervormden te Blya en Hogebeintum; door  R. Posthumus,Predikant der Hervormden te Waaxens en Brantgum. Met eenige Aanmerkingen en Bijlagen. Te Leeuwarden, bij J.W. Brouwer. 1831. In gr. 8vo. VIII en 129 bl. ƒ 1-25.

Het is jammer, dat de Weleerw. posthumus, wiens goede bedoelingen geenszins te miskennen zijn, door zonderlingheid zich schijnt te willen onderscheiden. Rec. doet gaarne hulde aan 's mans rondborstigheid en gezond oordeel, maar kan echter zijne manier en scherpheid van uitdrukking niet goedkeuren. Noodeloos stelt hij op deze wijze zich bloot aan miskenning en verkeerde beoordeeling. Het Voorberigt aan den vrijdenkenden en waarheidlievenden Lezer doet al terstond zien, dat posthumus zijn' eigen weg bewandelt; en men zoude hem dit willen betwisten? Hij had dus niet zoo vele woorden op papier behoeven te zetten, om te bewijzen, dat het hem vrijstond, deze preek uit te geven, en eenen man van verdraagzame en liberale beginsels in den geest des Evangelies voor het oog van het publijk te schetzen. Waartoe dan die uitval tegen eene eeuw, die, volgens zijn zeggen, zich zelf de verdraagzame, de liberale en de weldadige noemt? De Ds. van Waaxens en Brantgum verzekert voorts, dat hij, vijand eener heerschende Kerk, even weinig vleier en aanbidder van een heerschenden tijdgeest is, om het even, of die maatschappijen, of Synoden, beziele en besture. Wat doet dit hier? Een heerschende Kerk bestaat in ons Vaderland reeds sedert vele jaren niet meer; en zoo een goede, Christelijke geest de algemeen heer-
{==148==} {>>pagina-aanduiding<<}
schende wierd, zou immers ook posthumus gaarne denzelven huldigen, en dit kunnen doen, zonder juist vleijer of aanbidder te zijn. Verder betuigt zijn Weleerw., in welken zin hij rechtzinnig, verdraagzaam en
liberaal meent te zijn, maar brengt, naar het oordeel van Rec., hier niet zeer gelukkig het voorbeeld van onzen Heer bij. Eindelijk komt in het Voorberigt nog een kleine trek voor, waaraan men den man eenigermate leert kennen. Hij schrijft: Ik heb in mijn eigen werk ook mijne eigene spelling hier gevolgd; niet omdat ik daar zoo groten prijs op stelle om juist die en zoovele letters te bezigen, maar omdat ik meende hiertoe vrijheid te hebben. Nu, dat mag men vrijheidszucht noemen!
Op den titel van Leerrede, waarvoor misschien beter het woord Lijkrede of Gedachtenisrede zou passen, wil Rec. geene aanmerking maken. Hij, die voor eene Christelijke Gemeente optreedt, om de nagedachtenis van eenen afgestorvenen godsdienstig te vieren, neemt eene moeijelijke taak op zich. Dit erkent posthumus in de Voorafspraak, maar betuigt tevens, het te doen op eigen verzoek des overledenen, hem nog voor zijn afsterven (!) gedaan; en dus niet ongeroepen, niet door eigen verwaande indringing, of met lakenswaardige bedoelingen. Vreemd klinkt daar verder het volgende: Mijn vriend, uw leeraar, behoorde in het geheel niet tot die dagelijksche menschen en leeraars, wier gehele levensloop in deze weinige woorden bevat is: ‘Zij leefden, namen vrouwen, stierven.’......Verwacht geheel niet van mij, dat ik hier de verachtelijke rol enes vleiers of splinterkijkers, zal spelen. - De tekst (Hebr. XIII: 7) is niet ongewoon, maar wel de Inleiding, waarin posthumus uitweidt over de rol, door de geestelijken gespeeld, en hevig uitvaart tegen de stichters van de heerschappij des bijgeloofs, wier min of meer handige, of wel onhandige, apen, volgens zijn zeggen, rusten naar verdienste in de vergetelheid, waaruit niemand hen weder zal willen te voorschijn halen. Wel, man! waarom laat gij ze dan ook maar

{==149==} {>>pagina-aanduiding<<}
niet in rust? En waartoe al dat gescherm?...Het was enkel te doen, om, gelijk men het noemt, eenen aanloop te nemen en op het onderwerp te komen: Daar waren ook goede voorgangers, en onder die weinige, onder die uitnemende, waardig om dankbaar gedacht en nagevolgd te worden, behoort gewis ook de overledene p. brouwer, p.z. De Prediker geeft de verdeeling zijner Gedachtenisrede aldus op: ‘Eerst zeg ik u iets van zijne afkomst en levenslot: Dan spreek ik over hem als mensch: Daarop als leeraar: En eindelijk als geleerde.’ Veel, zeer veel goeds wordt er in onderscheidene opzigten van Ds. p. brouwer gezegd, en Rec. gelooft het gaarne, dat Ds. posthumus naar waarheid zoo gunstig over zijn' overleden' vriend kon spreken; doch, naar zijn oordeel, is (om nu van vorm en taal en stijl niet te gewagen) een hoofdgebrek in dit stuk, dat er geenszins die zachte, stille, liefderijke, gematigde, echt Christelijke geest in heerscht, welken men in kanselarbeid als hoofdvereischte moet aanmerken.
De Aanmerkingen en Bijlagen, 84 bladz. beslaande en van verschillenden inhoud, zijn deels meer, deels minder belangrijk, en dienen ter opheldering of nadere bevestiging van eenige gezegden in de preek. Aan Rec. beviel inzonderheid Aanm. 8. over het Patriotisme van 1795. Mannen, als p. brouwer, pz., wilden het goede, en zullen onder elken vorm van bestuur medewerken ten goede, dewijl het hun niet om namen of leuzen, maar om de zaak der menschheid te doen is. Aanm. 7. moge ten deele gegrond zijn; die scherpe toon past niet. In Aanm. 11. bemerkt men den liefhebber van Vriesche taal en oudheden. Een zoogenaamde knottedoek wordt daar beschreven, het omschrift medegedeeld, en over het gebruik het noodige gezegd.
De beide Bijlagen zijn stukken, die wel bewaard verdienen te blijven. Wat echter van de scheiding der Doopsgezinden van het Lam en de Zon en van die der Lutherschen van het Oude en Nieuwe Licht, alsmede van de vereeniging der Doopsgezinden en Remonstranten te

{==150==} {>>pagina-aanduiding<<}
Dokkum gezegd wordt, bewijst in geenen deele, dat de meerderheid der Leden van eene kerkelijke Gemeente, van belijdenis veranderende, regtens aanspraak op alle de Kerkgoederen zoude hebben en die aan de minderheid mogen ontnemen. Ds. brouwer schijnt omtrent het gebeurde te Amsterdam niet wel onderrigt geweest te zijn. Niet de meerderheid bleef aldaar in bezit; maar de misnoegden, die zich afzonderden, moesten de gemeenschappelijk bezetene goederen aan de blijvende Leden der oude Gemeente overlaten. Dus vervalt de daarop gebouwde redenering in Bijlage II.
Zoo de Heer posthumus nut wil stichten, waaraan men geenszins mag twijfelen, raadt Rec. hem, de gematigdheid meer in acht te nemen. Door overdrijving of ontijdigen ijver kan men eene goede zaak benadeelen. Beter is het, stil en vertrouwend voort te werken in den zachtmoedigen geest des Christendoms. Andere Recensenten hebben zich ongunstig uitgelaten over vroeger geschrijf van den Ds. van Waaxens (Letteroeff. No. VII en X voor 1831); steller dezes houdt het daarvoor, dat de man, bij goede meening, zich wat sterk uitdrukt, en hierdoor aanleiding geeft, dat men hem kwalijk verstaat of ongunstig beoordeelt.

Menschkunde met betrekking tot de ziel, door  G.E. Schulze,Hofraad en Hoogleeraar in de Logica en Metaphysica te Göttingen. Naar de derde, grootendeels nieuw bewerkte uitgave, uit het Hoogduitsch vertaald. II Stukken. Voorafgegaan door eene Voorrede en eene Verhandeling over de werking der terugroepende Verbeeldingskracht, van  J.F.L. Schröder,Hoogleeraar te Utrecht. Te Zaltbommel, bij J. Noman. In gr. 8vo. Te zan en CXII en 533 bl. ƒ 6-:

Menschkunde met betrekking tot de ziel (Psychische Anthropologie) schijnt voor iets meer gehouden te moeten worden, dan hetgeen in onze oude metaphysische stel-
{==151==} {>>pagina-aanduiding<<}
sels door Psychologie werd uitgedrukt. Misschien echter strekt deze nieuwe naam ook maar alleen, om de zaak juister uit te drukken: want de hooggeleerde Voorredenaar, van het belang, de moeijelijkheid, regte behandeling enz. dezer wetenschap sprekende, noemt haar eenvoudig Zielkunde. Van de behandeling geeft hij zelf eene proef: over de terugroepende Verbeeldingskracht, die het ons doet beklagen, dat de bekwame man niet zelf den tijd heeft gevonden, om een werkje als het onderhavige, tot leiddraad inzonderheid voor zijne Akademische voorlezingen, te schrijven. Jammer inderdaad, dat zoo uitstekende vernuften ligt met te veel worden bezig gehouden, hetgeen hen wel eens belet, den bijzonderen tak van wetenschap, aan welken zij zich bij voorkeur toewijden, tot die volmaaktheid te brengen, welke eene Universiteit, in dat opzigt niet ongelijk aan eene fabrijk van uurwerken of dergelijke, ons toeschijnt te bedoelen. Want, schoon het werk van schulze vele verdiensten bezit, en de vertaling over het algemeen veel lof verdient, een eigen werk van schröder, onmiddellijk in de Hollandsche taal, niet slechts geschreven, maar gedacht, zou, meenen wij, mindere leemten bezitten, dan wij niet konden nalaten in dit op te merken.
Wij zouden eene geheele verhandeling moeten schrijven, indien wij het boek, hoofdstuk voor hoofdstuk, wilden nagaan, en alle onze bedenkingen op het gestelde door den Schrijver opgeven. In het eerst vroegen wij onszelven: Begint de Schrijver niet te vroeg? Handelen zijne eerste Capita niet eer over Physiologie, over het ligchaam, dan over Psychologie, over de ziel? Geeft hij daardoor niet misschien aanleiding, dat men meent iets van de werking der ziel verklaard te zien, terwijl men blootelijk de werking van het zintuig, dat des gezigts b.v., heeft leeren kennen? Doch, Menschkunde is immers de algemeene titel, en het bedoelde medegedeelde zal velen ligt meerder genoegen geven, dan het min vaste en zekere uit de onzigtbare wereld!

{==152==} {>>pagina-aanduiding<<}
Daarna rees de bedenking: Eindigt hij niet te laat, wanneer hij zich in eigenlijk transscendentale, door besluiten uit de ervaring onbeslisbare bespiegelingen, b.v. omtrent de vrijheid van den wil, begeeft? Of zou het althans niet wenschelijker zijn, dat het polemische aanzien, het bestrijden van Schrijvers, als kant, jacobi en andere vroegere en latere wijsgeeren, vermeden, en de eenvoudige gang, door schröder in zijn stukje gehouden, ware gevolgd? Niets toch geeft aan dit vak van studie een onaangenamer, ontmoedigender aanzien, dan het gedurig opbouwen en weêr nederwerpen, dikwijls op zoo stelligen toon, en zonder dat men elkander regt schijnt te hebben begrepen of gezocht te begrijpen.
Gelijk wij zeiden, alles na te gaan, wat ons min gegrond of naauwkeurig voorkomt, is onmogelijk. Ten aanzien van hooge speculatiën twisten wij liefst met niemand, en wat de doorgaans zoo genoemde menschkunde betreft, op schrandere opmerking en veelvuldige ervaring gegrond, deze wachten wij minder in een stelsel en vertrouwen ze bijna dan maar alleen, wanneer ons, zoo als b.v. in reinhard's Moraal, blijkt, dat de man al de beste schriften, tot het onderwerp betrekkelijk, gelezen heeft. Het een en ander willen wij echter aanwijzen.
§ 126 en 127 handelt over het geloof, dat hier als gelijkluidend met voor waarschijnlijk houden, ja vermoeden, wordt beschouwd, en tot besluiten uit de analogie en bewijzen door middel der inductie wordt teruggebragt. Zoodat dus ons geloof in den Zaligmaker mede geen vaster grond heeft! Inderdaad, wilden Vertaler of Voorredenaar zich anders ook van alle aanteekening onthouden, hier hadden wij de aanmerking gewenscht, dat het woord geloof blijkbaar een' tweederlei zin heeft. De eerste die van stellig en ontwijfelbaar aannemen op het woord van een ander; eene zekerheid, met welke kant's hoogstredelijk geloof, schoon niet op de verzekering van een' derden rustende, in aard gelijk moet gesteld worden. De andere die, hier opgegeven. Immers, wilde

{==153==} {>>pagina-aanduiding<<}
lemand beweren, dat eerstgenoemde dan toch voor het koele verstand geene volstrekte zekerheid geeft, zoo antwoorde men, met zoo vele vroegere en latere wijsgeeren, dat er voor den mensch even zoo min volstrekte wetenschap bestaat, ja, dat alle wetenschap op geloof steunt, op het geloof aan onze zintuigen, aan ons verstand, aan onszelven. Het gemis dezer opzettelijke onderscheiding uitgezonderd, hebben wij echter tegen de ontwikkeling der zake niet.
Ten aanzien van het gevoel voor het schoone ware misschien veel aan te merken. Beter voldoet de Schrijver ons omtrent hetgeen hij, in navolging van anderen, en eenigzins overeenkomstig het hier gekozen standpunt, zedelijk gevoel noemt. Hadde hij slechts den scherpzinnigen kant niet willen weêrleggen: want, hetgeen hij te dezer zake zegt, is inderdaad jammerlijk. Recensent is voor zich niet tot zekerheid gekomen, of de gansche moraal, voor ons, uit één beginsel is af te leiden. Doch, onder alle proeven daartoe genomen, is die van kant (het beginsel der tegenstrijdigheid) zekerlijk niet de minst voldoende.
Van een' geheel anderen aard is, wat ons hinderde op bl. 365, waar klopstock en schiller als de eersten worden opgegeven, die in het schetsen eener meer dan zinnelijke liefde iets volkomens geleverd hebben. De Duitschers immers zijn eene der laatste natiën, die in het vak der fraaije letteren hebben geschitterd. En zouden dan onze, de Engelsche, de oud-Schotsche en ook Fransche of andere Dichters niets van die liefde gekend hebben, welke ziel met ziel versmelt en Gods liefde het naaste komt? Neen! zoo iets mogt de vooringenomenheid schulze doen zeggen, geen Hollander, zouden wij gedacht hebben, kon dat onopgemerkt overbrengen.
Wat bl. 425 van den Koran, als naar inhoud en vorm slecht, gezegd wordt, stemt voorzeker met het oordeel van onzen van der palm weinig in.
Doch, om ons tot bijzonderheden niet meer te bepalen,

{==154==} {>>pagina-aanduiding<<}
ééne omstandigheid heeft ons dikwijls in Duitsche wijsgeerige geschriften, ook die van kant, maar hier te meer gehinderd, omdat wij in het Hollandsch, eene vertaling, lazen. Het is de zucht, om allerlei bijzondere gesteld- en werkzaamheden, vooral ook ziekten der ziel, een' eigen' bepaalden naam te geven. Immers, raadpleegt men hier het gebruik, dat is zoo bepaald, standvastig en algemeen in zijne onderscheidene benamingen niet. En is het volstrekt noodig, dat in een wijsgeerig stelsel vaste kunsttermen voor iedere zaak en verschijnsel bestaan, dan zouden wij wenschen, dat zich, althans in ons Land, hoe eer hoe liever een wijsgeerig taalkenner aangordde, om ons die op te geven. Zoo als men dat hier vindt, zal er zich niet ligt iemand algemeen mede kunnen vereenigen. En vertrouwden wij niet, dat de Hoogleeraar, die het werkje tot eene handleiding voor zijne lessen gebruikt, daaromtrent de noodige waarschuwing en teregtwijzing zal bezigen, wij zouden het als van kwaden invloed op de taal en denkwijze der aanstaande geleerden en leeraars beschouwen.
Ziedaar eenige bedenkingen op het onderhavige werk. Wij meenden zulk een belangrijk boek niet met een bloot verslag en inhoudsopgave te mogen wegzenden. En niemand zal, hopen wij, dwaas genoeg zijn, daarom ongunstig over een geschrist te oordeelen, door een' man als Prof. schröder aanbevolen en door eenen nu Amsterdamschen Kerkleeraar vertaald. Werken van bovennatuurkundigen aard zullen wel altijd onvolkomen blijven, en echter even zeer altijd de aandacht van den mensch blijven trekken. Men vindt in dit werkje inderdaad veel bijeen, en alles (althans de tekst) is met genoegzame duidelijkheid geschreven. Het is niet slechts een boek voor Studenten, tot Akademisch gebruik, maar voor elken weetgierigen lief hebber der wetenschap. Als zoodanig durven wij het gerust aanprijzen. En wie te Utrecht of elders de Verhandeling gehoord heeft, die hier wordt vooropgezonden, zal het misschien daarom reeds de uitgaaf van weinige guldens waardig achten.

{==155==} {>>pagina-aanduiding<<}

Nog slechts één woord voor den Uitgever. Indien een goed uithangbord van eenige waarde is, dan zorge men toch, zulk een' scheef gedrukten titel voor geen boek, vooral voor geen zoo belangrijk en blijvend boek, te plaatsen, als hier het geval is.





De Cholera geene besmettelijke Ziekté, een bemoedigend Volkswoord. Te Nijmegen, bij J.F. Thieme. 1831. In gr. 8vo. IV, 43 Bl. ƒ :-50.

De Cholera, zoo als dezelve te Berlijn is waargenomen, door Dr. F. Horn. Uit het Hoogduitsch verstaald door th. davids, Med. Dr. Te Amsterdam, bij C.G. Sulpke. 1831. In gr. 8vo. VI, 22 Bl. ƒ :-50.

De Evangelische bediening onder de verschrikkingen der Cholera verheerlijkt, of samuel huber, Senior, Predikant in Rusland, gedurende de Cholera in Aug. 1830, enz. enz. Medegedeeld door g.h. van senden. Te Groningen, bij W. Zuidema. 1831. In gr. 8vo. X, 86 Bl. ƒ :-75.

Over de Cholera en de krachtdadigste middelen daartegen, benevens eene manier, om de Ziekte door eene groote afleiding in haren aanvang te vernietigen. Door Dr. w.g. tilesius, Keizerlijk Russisch Hofraad en Ridder, enz. Uit het Hoogduitsch, door j. gijsberti hodenpijl, Med. Dr. te Rotterdam, met zijne inzigten omtrent deze Ziekte vermeerderd. Iste Stukje. Te Rotterdam, bij Mensing en van Westreenen. 1831. In gr. 8vo VIII, 112 Bl. ƒ 1-20.

Nosologisch-Therapeutisch Onderzoek naar den oorsprong, den aard, de toevallen, besmettelijkheid en behandeling van de thans in een gedeelte van Europa

{==156==} {>>pagina-aanduiding<<}
heerschende epidemische Cholera Morbus, gegrond op eene vergelijking der jongste waarnemingen en lijkopeningen met de aanteekeningen, door oudere Schrijvers aangaande het wezen en de behandeling van soortgelijke Epidemiën nagelaten. Door j.j. pennink, Med. Chirurg. et Art. Obstet. Doct. Te Deventer, bij J. de Lange. 1831. In gr. 8vo. 80 Bl. ƒ 1-:

Scheikundig Onderzoek van de uitgebraakte en door stoelgang ontlaste stoffen, het bloed, de urin en gal der Cholera-lijders, met toepasselijke Aanmerkingen, vooral over den eigenlijken aard dezer Ziekte, enz. Door r. hermann, te Moskau. Uit het Hoogduitsch, door b. meylink. Te Deventer, bij A.J. van den Sigtenhorst. 1831. In gr. 8vo. 40 Bl. ƒ :-40.

Gedachten over de Theorie der Cholera. Te Utrecht, bij N. van der Monde. 1831. In gr. 8vo. 23 Bl. ƒ :-30.

Ziet daar, geachte Lezers, wederom een zevental stukken over de Cholera! Het ontbreekt niet aan ijverige Schrijvers en Vertalers, gereed om deze ziekte aan het publiek te doen kennen, en het, het zij over den aard, het zij over de behandeling van dezelve, te onderhouden. Laat ons, volgens ons vroeger aangevangen werk en plan, ook deze brochures beoordeelen, en nagaan, in hoeverre ze aan het oogmerk beantwoorden en al of niet aanbeveling verdienen. Wij zullen, langs de rij afgaande, met No. 1 beginnen, doch No. 2 daarmede vergelijken, omdat beide, over hetzelfde punt handelende, eene geheel opposite strekking hebben. Want No. 1 is, tegen No. 2, vóór de besmettelijkheid. Wij zullen dus wel moeten kiezen of deelen. Doch vooraf willen wij de bewijsgronden der beide Schrijvers overwegen.
No. 1 moet de niet besmettelijkheid der Cholera bewijzen. De Vertaler begint met vrij hevig op de Contagionisten uit te varen; 't geen zeker weinig geschikt

{==157==} {>>pagina-aanduiding<<}
is, om den bezadigden lezer voor zijn gevoelen in te nemen. Voorts wijst hij op het vertaalde, uit de Allgem. Preussische Staats-Zeitung overgenomen stukje, dat, naar zijne meening, door het benemen van ongegronde vrees, in ons land groot nut konde te weeg brengen. Laat ons zien, in hoeverre die meening gegrond zij.
De besmettelijke ziekten, dus redekavelt de Schrijver, tot welke vooral de Oostersche pest, de aanstekende rotkoorts en de pest van het rundvee behoort, worden slechts door naauwe gemeenschap met zieken en toebehooren voortgeplant; zij volgen geene bepaalde rigting of hemelstreek; hare verspreiding hangt af van de aanrakingspunten en de gelegenheid tot besmetting. De Cholera daarentegen volgt in 't algemeen eene bepaalde rigting naar het Westen, waarom reeds vóór jaren de voorspelling van haren overgang naar Europa door sommige Geneeskundigen gedaan is. De loop eener besmettelijke ziekte wordt door Kordons en Quarantainen gestuit; maar waar is het land, dat door zijne afweringsmiddelen voor de Cholera ontoegankelijk wierd? Dit vermogt noch het magtige Rusland, noch het militaire Pruissen, noch de Oostersche Keizerstaat, en toch is de Cholera op verre na niet zoo aanstekend als de pest. Zonderlinge smetstof, die nog veel zeldzamer en moeijelijker zoude aansteken dan de pest, en zich evenwel niet gelijk deze laat beperken!
Maar wat meer is, bij de pest kan men het inbrengen van de smetstof in de daarvan bezochte streken ten stelligste aantoonen; bij de Cholera kan men dit nergens, ja zelfs niet met grond vooronderstellen. Voor de pest kan men zich door aszondering bewaren, voor de Cholera niet, en het toe- en afnemen derzelve geschiedt in de meeste plaatsen veel sneller dan bij eene besmettelijke ziekte; ook is het getal aangetasten in het begin veel grooter, later geringer, dan bij waarlijk besmettelijke ziekten.
De stelling, dat de Cholera vooral de groote landwegen volgt, rust op eene overijlde gevolgtrekking, en

{==158==} {>>pagina-aanduiding<<}
wordt weêrlegd door de verbreiding der Epidemie in Pruissen en Oostenrijk. Daarentegen lijdt het geen twijfel, dat de ziekte het meest verschijnt in de nabijheid van stroomen en lage plaatsen. Dit moet niet aan het verkeer der schepen, maar aan het water worden toegeschreven; en als schippers meer dan anderen ziek worden, zoo ontstaat dit omdat zij de vermoeijenissen, verkoelingen en ongeregelde leefwijze het minst kunnen vermijden.
Alle wezenlijk besmettelijke ziekten tasten een individu doorgaans slechts eenmaal in zijn leven aan; door de Cholera kan dezelfde mensch verscheidene malen worden aangetast. Waar gene aanwezig is, kan niets de ontwikkeling of den voortgang stuiten; de Cholera laat zich onderdrukken. Eene besmetting wordt doorgaans aan die personen medegedeeld, die zich het naast bij de zieken ophouden; ziekenoppassers en geneesheeren enz. worden zeer dikwijls van de Cholera verschoond. Het aanraken van levende en doode ligchamen, het omarmen van den stervenden, het inademen van de door zieken uitgeademde lucht, de bezoedeling met de ontlaste stoffen, zelfs opzettelijk genomene proeven en inentingen bleven zonder gevolg, en waar men aan zoodanige omstandigheden het ontstaan der ziekte toeschreef, daar konden ook altijd andere oorzaken hiertoe aanleiding gegeven hebben.
Eene ziekte, die zulk een' bepaalden aanleg en daarbij zoo vele aanleidende oorzaken vereischt, kan daarom niet als enkel besmettelijk beschouwd worden. Aldus redenerende, komt de Schrijver, de Heer lorinser, tot het besluit, dat de ziekte uit een miasma van den dampkring haren oorsprong heeft, en meest met den kwaadaardigsten vorm van tusschenpoozende koortsen te vergelijken is, tegen welke noch Kordons noch Quarantainen bestand zijn.
Geheel anders denkt de Heer horn, Schrijver van No. 2, over de zaak in quaestie, wiens werkje de strekking heeft, om den besmettelijken aard der heerschende

{==159==} {>>pagina-aanduiding<<}
Cholera te betoogen. De gronden, op welke dit betoog rust, zijn: 1o. en 2o. de wijze van oorsprong en verspreiding in Berlijn; 3o. de waarneming, dat een groot aantal lieden, die eene gestadige en vermoeijende gemeenschap hadden met Cholera-zieken en Cholera-lijken, is aangetast; 4o. het veelvuldig en herhaald uitbreken der Gholera bij dezelfde familie en in hetzelfde huis; 5o. de even menigvuldige en bevestigde waarneming van verspreiding der ziekte uit besmette huizen; hetwelk alles door onderscheidene voorbeelden wordt aangetoond.
Als wij nu No. 1 en 2 met elkaêr vergelijken, dan zien wij, dat de verdediging van beide opposite stellingen in zooverre met ongelijke wapenen geschiedt, dat No. 2 regtstreeksche daadzaken aanvoert, waartegen No. 1 grootendeels redeneringen bevat, en met blijkbare vooringenomenheid en partijdigheid stoutweg ontkent, hetgeen zoo algemeen niet ontkend kan worden, dat namelijk de Cholera meer dan ééne overeenkomst heeft met die ziekten, welke wij gewoon zijn contagieus te noemen. De bepaalde rigting der Cholera naar het Westen is eene stelling, die, met de kaart in de hand, van haren oorsprong in Bengalen tot op haren togt door Europa, door eene reeks van voorbeelden kan worden gelogenstraft. Het niet stuiten der ziekte door Kordons en Quarantainen laat zich uit de halve maatregelen, die overal genomen zijn, of derzelver niet stipte nakoming, gemakkelijk verklaren.
Wil men den loop en voortgang der ziekte zien aangetoond, men leze het werk van den Heer blume aangaande Java, en de daarin medegedeelde Tabel van den Heer van haak, alsmede het schrift van Dr. horn uit Berlijn. Het verschijnen van de ziekte in de nabijheid van stroomen en lage plaatsen wordt door Ruslands voorbeeld weêrsproken. Het meer dan eens aantasten van denzelfden lijder is zelfs bij pokken niet vreemd. Van de mededeeling aan nabijzijnde personen behelzen horn's en ook lichtenstädt's schriften menig bewijs, en het ontbreekt ook niet aan voor-
{==160==} {>>pagina-aanduiding<<}
beelden, dat de roekelooze proefnemingen van onbzeonnen Artsen met den dood gestraft zijn; terwijl eindelijk de meer bepaalde aanleg, dien de Cholera vordert, onder anderen door de Watervrees wordt opgehelderd, die niet zelden genen verschoont, dezen treft, hoewel bij beiden de gelegenheidsoorzaak aanwezig was.
Zoo los is de redenering, zoo wankelend zijn de gronden, welke de Heer lorinser bezigt, dat men het vermoeden niet van zich weren kan, dat het hem meer om de bevestiging van zijn gevoelen, dan om de navorsching der zuivere waarheid te doen was, toen hij zijn werkje schreef. Dan, wij willen dit vermoeden geene plaats geven, en vooronderstellen liever, dat hij in goeden ernst gedwaald hebbe. Dit evenwel moeten wij herhalen, dat eene zaak van dat gewigt een' veel bondiger redeneertrant en krachtiger getuigenissen vordert, dan de zoodanige als wij hier aantreffen, en dit geschrift allerminst geschikt is, om hem, die de zaak onpartijdig onderzocht heeft, van de niet besmettelijkheid der Cholera te overtuigen.
No. 3 levert menig bewijs op van de kracht van onze heerlijke Godsdienst te midden van de verschrikkingen des doods, en zol derhalve met belangstelling van diegenen onzer landgenooten, (en Gode zij dank, dat het aan dezulken, onder ons althans, niet onthreekt!) welke prijs op die gave des Hemels stellen, gelezen worden.
No. 4 is hoofdzakelijk ingerigt ter aanprijzing van het loogbad, (bij den Schrijver, zoo 't schijnt, eene soort van panacée) tegen longtering, ontstekingen der ingewanden, beeneter, kanker, hondsdolheid, krankzinnigheid, zwaarmoedigheid, ziekten van het hoofd (!) metastases naar hersenen en andere edele deelen, als ook in andere doodelijke ziekten te gebruiken, en bevat wijders eene reeks van geneesmiddelen en ontwikkeling van tilesius' meening, dat de ziekte tot de neuroses behoort. Twijfelachtig blijft het, welke waarde men aan het een en ander te hechten hebbe, daar 't niet blijkt, dat de Schrijver uit eigene genoegzame ervaring heeft kunnen putten.

{==161==} {>>pagina-aanduiding<<}

Aan het slot van het werkje heeft de Vertaler zijne inzigten aangaande den aard en de natuur der ziekte medegedeeld. Deze vooronderstelt eene vergiftiging van de lympha door het contagium, die dan eene bijzondere neiging naar de maag en slijmvliezen zoude hebben; een begrip, hetgeen geheel onphysiologisch mag genoemd worden. De lympha, van alle deelen opgenomen, beweegt zich als het aderlijk bloed in de venae naar den ductus thoracicus, en eene bijzondere neiging van de vergiftigde lympha naar de slijmvliezen van maag en ingewanden zou eene rugwaartsche beweging en bepaalde strekking derzelve vereischen, welke tegen zuivere physiologische denkbeelden aandruischt. Ook het reproducéren van het oontagium door de slijmvliezen der maag of ingewanden is eene duistere voorstelling, waaraan het moeijelijk is eenigen goeden zin vast te knoopen.
No. 5 beantwoordt niet aan 't geen de eenigzins weidsche titel zou doen verwachten. Dit wordt echter gereedelijk door den Schrijver erkend, die het bl. 2 een vlugschrift noemt; terwijl hij later getuigt, zelf nimmer eene epidemische Cholera gezien te hebben. Het geschrift is dus eene compilatie, niet slechts uit oudere en nieuwere Autheuren, maar zelfs uit de Bijdragen van den Amsterdamschen Hoogleeraar van der breggen, eerst onlangs uitgegeven; weshalve het, onzes oordeels, gemakkelijk en zonder schade voor de wetenschap konde gemist worden.
No. 6 leert ons, dat de waterachtige vochten, welke bij de Cholera door stoelgang en braking ontlast worden, een vorig bestanddeel des bloeds uitmaken; dat door derzelver afscheiding het bloed ontleed wordt, en dat derhalve de eigenlijke oorzaak van den dood der Cholera-lijders de verdikking van het bloed en de hierdoor veroorzaakte ophouding van deszelfs omloop is; hoewel de Schrijver niet vreemd is van het denkbeeld, dat eene aandoening van den nervus vagus door een ziektezaad de eerste aanleiding tot die ontmenging geven zou. En waarlijk, moeijelijk zijn alléén uit het begrip

{==162==} {>>pagina-aanduiding<<}
van bloedontmenging door afscheiding van weivochten de plotselijke sterfgevallen zonder voorafgaande ontlasting, in deze Epidemie op meer dan ééne plaats en tijd waargenomen, te verklaren.
No. 7, eindelijk, behelst eene chemico-dynamische Theorie der Cholera, als uit gebrek aan zuurstof bestaande. Hoewel hulde toebrengende aan het vernuft van den steller, acht Recensent de tijd nog niet gekomen, om Theoriën te maken op eene ziekte, van welke de praktische kennis nog zoo wankelend en onzeker is. De menschelijke geest, zegt een beroemd Wijsgeer, heeft eerder lood noodig dan vleugels. Wij voor ons zouden verkiezen, vooreerst nog in de wereld der verschijnselen te blijven, liever dan in die der mogelijkheden rond te dolen, zonder te weten, waarheen de weg ons voeren kan, en of wij wel ooit de haven zullen bereiken.




Geschiedenis der Nederlanders buiten Europa, of verhaal van de togten, ontdekkingen, oorlogen, veroveringen en inrigtingen der Nederlanders in Azië, Afrika, Amerika en Australië: van het laatste der zestiende Eeuw tot op dezen tijd. Door  N.G. van Kampen.Iste Deel. Te Haarlem, bij de Erven F. Bohn. 1831. In gr. 8vo. VIII en 460 bl. ƒ 4-50.

Zoo er eenig onderwerp is, ten aanzien van hetwelk men zich verwonderen moet, dat niet reeds vroeger eene bekwame pen hetzelve op eene waardige wijze en in deszelfs geheelen omvang heeft behandeld, het is voorzeker de Geschiedenis onzer Koloniën in Oost- en West-Indië. Welk ander onderwerp toch was inniger verbonden met de Geschiedenis van ons Vaderland, of leverde zulk eene heerlijke bijdrage op van Hollands roem? Nog zien wij, bij den oppervlakkigsten blik op de wereldkaart, elken hoek der aarde met Hollandsche namen bedekt, welke de naijver der vreemdelingen niet geheel heeft kunnen uitwisschen; nog dragen wij geheu-
{==163==} {>>pagina-aanduiding<<}
genis van de onnoemelijke schatten, die het Oosten genurende twee Eeuwen op Nederland heeft uitgestort; nog beschouwen wij den roem, door onze Voorvaderen ter zee behaald, als de schitterendste parel hunner eerkroon: en toch, waar was het klassieke werk te zoeken, waarin de geheugenis van hetgeen Nederland zoo zeer verheerlijkt voor den naneef bewaard werd? De onleesbare folianten van valentijn, de meestal dorre Levensbeschrijvingen der Gouverneurs-Generaal door dubois, de oorspronkelijke dagboeken der vroegste grondleggers van onzen handel in Oost-Indië, de Voyagiën van wouter schouten, en eenige weinige geschriften van dien aard meer, - ziet daar al het voornaamste, 't welk door Nederlanders over de Geschiedenis onzer Oost-Indische bezittingen geschreven was; terwijl ten aanzien der West-Indiën het droog en langdradig werk, van de laet en het min bekende Latijnsche van caspar barlaeus genoegzaam de eenige bronnen waren, in dit opzigt in onze Letterkunde voorhanden. Vele dezer werken waren, wij
erkennen dit, onschatbaar, als verzamelingen van uitmuntende bouwstoffen; doch het waren dan ook slechts bouwstoffen, en tot nog toe had de meesterhand ontbroken, die het verspreide verzamelen, het onzuivere schiften, en uit den ruwen hoop een regelmatig en schoon gebouw optrekken zoude.
Het was weder onze van kampen die het eerst hiervoor het ijs brak. Niet gewoon voor den omvang van eenig onderwerp terug te deinzen, schijnt hij bij voorkeur zulke stoffen te bearbeiden, welke alleen een veelomvattende blik in derzelver geheel kan overzien. De Geschiedschrijver der Fransche Heerschappij in Europa, der Kruistogten, van Griekenland, en van zoo vele andere uitgebreide onderwerpen, had zijne Landgenooten in 't bijzonder reeds verpligt met de bewerking eener beknopte Geschiedenis der Letteren en Wetenschappen in de Nederlanden; eener beknopte algemeene Geschiedenis van het Koningrijk der Nederlanden, en eener

{==164==} {>>pagina-aanduiding<<}
Karakterkunde der Vaderlandsche Geschiedenis: hij rekende zijnen arbeid te dien aanzien eerst door deze Geschiedenis der Nederlanders buiten Europa voltooid te hebben. Ook hier breidde hij dus het gezigtpunt nog aanmerkelijk uit, daar hij zich niet bepaalt tot onze Oost- en West-Indische Koloniën, maar nu ook Australië, de Kaap de Goede Hoop, de Goudkust, en waar ooit, buiten Europa, de Nederlandsche vlag gewaaid heeft, hun aandeel in dit werk zullen erlangen.
Het eerste Deel van dit werk wordt geopend door eene allezins gepaste Inleiding, waarvan het eerste gedeelte (bl. 1-26) den vroegsten Koophandel en Zeevaart der Nederlanders behandelt, en het laatste (bl. 26-43) gewijd is aan de beginselen van onzen Handel op Oost-Indië. Deze geheele Inleiding is, in ons oog, meesterlijk zamengesteld.
In het eerste Hoofdstuk van het eerste Boek begint de eigenlijke geschiedenis van de vroegsle reistogten der Nederlanders naar en hunner eerste vestiging in Oost-Indië; het loopt van 1594-1610, en is getiteld: Van de eerste vaart naar de Indiën tot op de oprigting der O.I. Maatschappij. (bl. 43-127.)
Het tweede Hoofdstnk loopt van de oprigting der O.I. Compagnie tot op de stichting van Batavia. 1610-1619. (bl. 127-259.)
Het derde of laatste Hoofdstuk, waarmede dit Deel besloten wordt, voert tot opschrift: Van de oprigting der West-Indische Maatschappij in 1621 tot op den dood van van diemen en het vertrek van Graaf joan maurits uit Brazilië in 1645. (bl. 260-460.)
Dit boekdeel geeft ons dus de Geschiedenis onzer Koloniën in Oost-Indië tot 1619 en van die in West-Indië tot 1645. Niemand, die hetzelve gelezen heeft, zal, vertrouwen wij, ons tegenspreken, wanneer wij beweren, dat tot dusverre over deze stof nog niet alzoo geschreven was. De bewerking is, in ons oog, de stof waardig: overal dezelfde duidelijkheid en sierlijke historische stijl; dezelfde omzigtige keus van zaken, zonder

{==165==} {>>pagina-aanduiding<<}
dat de noodige volledigheid uit het oog verloren wordt; dezelfde onpartijdige behandeling van landgenoot en vreemdeling, van vriend en vijand. Wanneer het werk op dezelfde wijze voltooid wordt als het begonnen is, zal de Heer van kampen, zoo wij ons niet bedriegen, zijn Vaderland met een klassiek werk beschonken hebben, 't welk leven zal, zoo lang de Nederlander in den roem zijner Voorvaderen belang stelt.
Onder de lezing van dit voortreffelijk boekdeel hebben wij een paar kleinigheden opgemerkt, welke wij ter loops aanstippen:
Bl. 47. Jacob valk, Thesaurier, en christoffel roeltius, Raadpensionaris van Zeeland. Lees: valcke en roels.
Bl. 116-118 spreekt de Schrijver van het gezantschap, 't welk de Koning van Atsjien of Achem, op Sumatra, naar Prins maurits zond, en zegt: ‘Te Middelburg aan land gekomen, overleed de voornaamste Gezant.’ Hier had bijgevoegd kunnen worden, dat Bewindhebberen der Oost-Indische Compagnie hem aldaar een gedenkteeken hebben opgerigt, waarvan het opschrift bij van meteren, bl. 480 (uitg. van 1636) en bij sweertius, Delicioe Orbis Christiani, p. 742, (Colonioe, 1625. 8o.) is bewaard. Verg. meerman's aanteekeningen op de groot's Parall. Rerumpubl. I. 166-169, en collot d'escury, Holl. Roem, IIde D. bl. 187.
Bl. 183. ‘Met verwondering zagen de Eilanders hier (te Bantam) voor het eerst (in 1611) Hollandsche vrouwen, waarvan both er 36 had medegebragt.’ Eenige aardige bijzonderheden hieromtrent vindt men bij baudartius, IIde D. XVde B. bl. 174.
Bl. 231. ‘De Nederlanders bekomen door eenen Vlieger van Bantam de tijding van den roof.’ Waarom hier niet liever, door een' Renbode? Vliegen toch is te paard rijden, gelijk men uit cats en anderen weet.
Wij verlangen naar het tweede Deel, 't welk wij vernemen, dat de pers bereids verlaten heeft; niet twijfelende, of het zal aan de verwachting, waartoe het eerste ons regt geest, ten volle beantwoorden.

Reis in de binnenlanden van Afrika, door  Hugo Clapperton,gedurende de jaren 1825-1827, benevens het Reis-
{==166==} {>>pagina-aanduiding<<}
verhaal van  Rich. Lander,zijn bediende, van daar teruggekeerd naar Engeland. II Deelen. Met Portret en eene Kaart. Te Rotterdam, bij de Wed. J. Allart. 1830, 1831. In gr. 8vo. Te zamen IV en 550 bl. ƒ 5-80.

Wanneer men een' blik slaat op onze beste kaarten van Afrika, vooral op die, welke berghaus in 1824 van dit werelddeel bewerkt heeft, ziet men spoedig, hoe klein het bekende is, in vergelijking van het onzekere of zelfs geheel onbekende. Elk weet, welke belangrijke ophelderingen dit gedeelte onzer Aardrijkskunde in de laatste jaren ontvangen heeft door den stoutmoedigen en volhardenden Schot, wiens Reis thans in het Nederduitsch voor ons ligt, en die, na vroeger den Kolonel denham te hebben vergezeld, in 1825 andermaal met eene zending naar de binnenlanden van Afrika werd belast, vooral om er handelsbetrekkingen met den Sultan der Fellatahs, bello, aan te knoopen, in wiens residentie Sackatou hij op den 13 April 1827 overleed. Van Badagry, aan de kust van Benin, trok hij landwaarts in; terwijl reeds in den aanvang der reis zijne medgezellen, Kapitein pearce en Doctor morrison, hem door den dood ontrukt werden, waardoor hij zich van eenen bekwamen teekenaar en van eenen kundigen verzamelaar van natuurlijke voortbrengsels beroosd zag. De vermoeijenissen en ontberingen van den togt, en de teleurstelling, die hij van den Sultan bello ondervond, ondermijnden eindelijk ook zijn sterk en gezond gestel, en hij vermeerderde alzoo het groot aantal slagtoffers der wetenschap, welke het, inzonderheid voor Europeërs, ongunstig klimaat van Afrika reeds heeft weggerukt.
Terwijl elk, die belang stelt in de kennis van onzen aardbol en van hare bewoners, het reisverhaal van clapperton met voldoening zal raadplegen, gelooft Rec. echter, dat de droogheid en schraalte van het verhaal, vooral bij den aanvang, velen van eene doorloopende lezing zal terughouden. Het is een dagboek, geschreven door een' man van weinig kennis en geene geletterde beschaving. Ziehier, om dit oordeel te staven, eenige uittreksels:
‘Dingsdag den 22sten (Julij.) Ik merkte heden op, dat ik eene misrekening omtrent de maand Mei gemaakt had, waaraan ik slechts dertig, in plaats van 31 dagen had gegeven.’ (II, bl. 6.)

{==167==} {>>pagina-aanduiding<<}

‘Woensdag den 23sten. Den ganschen dag hadden wij regen, vergezeld van weêrlicht, zoo dat het niet mogelijk was in den namiddag te vertrekken. Ik ging echter afscheid nemen van den Gouverneur.’ (II, bl. 7.)
‘Zondag den 25sten (Febr.) Heden las ik de voor dezen dag bestemde teksten en homiliën. - Niets belangrijks is er sedert voorgevallen, ten zij ik van dien dag af aanvallen gehad heb van anderendaagsche koorts.’
Het zoude te wenschen zijn, dat men in ons Vaderland, waar zoo vele Reizen vertaald worden, behalve diegene, welke in haar geheel belangrijk waren, zoo wel om den vorm als inhoud, en welke dus geheel konden worden overgezer, van de overigen goede en volledige uittreksels vervaardigde, en die in eene verzameling, zoo als vroeger j.r. forster en m.c. sprengel in het Hoogduitsch hebben uitgegeven, opnam. Tot het welslagen van zulk een Magazijn behoorde hetzelve echter eene onderneming van geleerde mannen, die het belang der wetenschappen bedoelen, en geenszins eene speculatie van boekhandelaars te wezen, die (de goeden niet te na gesproken) hunne beurzen voor de heiligdommen van het licht der letteren houden!
De getrouwe lander, na zijns meesters dood in Engeland teruggekeerd, is later zelf met eene zending belast, over wier uitkomst wij hopen nader in staat te zullen gesteld zijn, aan het Nederlandsch publiek eenig verslag te geven.




Proeve over de Verantwoordelijkheid van Ministers en andere Ambtenaren. Door de Redactie van den Standaard. Te 's Gravenhage, bij A.P. van Langenhuysen. 1831. In gr. 8vo. VI en 250 bl. ƒ 2-:

Blik op den verledenen, tegenwoordigen en toekomenden toestand des Vaderlands, voorgedragen in de Afdeeling der Maatschappij: Tot Nut van 't Algemeen, te Zierikzee, en uitgegeven ten voordeele van 's Rijks Schatkist, door Dr. g. van wieringhen borski. Te Zierikzee, bij J. van de Velde Olivier. 1831. In gr. 8vo. IV en 24 bl. ƒ :-40.

Vrijmoedige Bedenkingen ten aanzien der Schutterijen, zoo als zij thans zijn zaamgesteld. Te Amsterdam, bij de Gebr. Diederichs. 1831. In gr. 8vo. 44 Bl. ƒ :-60.


{==168==} {>>pagina-aanduiding<<}

Reeds veel is er in ons Vaderland, vóór en tegen de verantwoordelijkheid der Ministers en andere Ambtenaren aan de Natie of hare Vertegenwoordigers, geschreven; maar de onpartijdigheid verpligt ons, aan het hier aangekondigde werk der Redactie van den Standaard, wiens doorgaande geest anders geenszins de onze is, den palm der overwinning toe te kennen. Alles is hier met kracht en diepte, doch tevens met kalmte en helderheid behandeld. Na eene Inleiding vinden wij hier de volgende rubrieken: I. Daadwerkelijke ontwikkeling der verantwoordelijkheid in Engeland (bl. 7 en volg.), waarin voorkomen: de veroordeeling van Lord latimer, in 1376; de beschuldiging tegen den Hertog van norfolk, in 1449; de beschuldiging van field en bacon, na de verbanning van mompesson, alles in 1621; de beschuldiging tegen den Graaf van middlesex, in 1624; die tegen den Hertog van buckingham, in 1626, waarbij op bl. 19 eene oplettendheid verdienende noot; de beschuldiging tegen Lord strafford, na 1640; die tegen den Aartsbischop laud, in 1644; de vervolging van Lord clarendon, in 1667; de beschuldiging tegen Lord danby, na 1678; de vervolging en teregtstelling van sachaverel, in 1710; de beschuldiging tegen de Lords bolingbroke, oxford en ormond, in 1713; de vervolging tegen den Hertog van norfolk, den Graaf orbery, grey en atterbury, in 1722; de veroordeeling van macclesfield, mede in 1722; de vervolging tegen warren hastings, in 1787. II. Gevolgen, uit de opengelegde ontwikkeling getrokken. Gronden en beginselen,
daaruit afgeleid. Behoefte en noodzakelijkheid daarvan (bl. 48 enz.); waarin onder anderen iets over de noodzakelijkheid eener discretionnaire magt ten voordeele der beschuldigden. III. Verantwoordelijkheid volgens de Constitutie der Vereenigde Staten van Noord-Amerika (bl. 56 enz.) Deze steunt op veel mildere beginsels ten voordeele der beschuldigden, dan in Engeland, maar is daarentegen ook uitgebreider. Achteloosheid, onbekwaamheid, enz. behooren onder de parlementaire delicten; doch de wetgevende magt strast ook alleenlijk met ontzetting uit den onwaardig bedienden post. Voor zoo ver er misdaad begaan is, staat die ter vervolging van den gewonen Regter. IV. Beschouwing der verantwoordelijkheid op het vaste land van Europa. (bl. 64 enz.) Frankrijk, waarbij men de wet-
{==169==} {>>pagina-aanduiding<<}
tigheid der afzweting van karel X en der veroordeeling van polignac en medepligtigen, naar ons inzien, overtuigend betoogd vindt, met nog eene belangrijke aanteekening daaromtrent op bl. 68. Beijeren, Bade, Wurtemberg, Hesse - Darmstad, Polen (naar het Charter, door alexander gegeven den 27 Nov. 1815), Zweden, en Noorwegen. V. Beschouwing onzer grondwettige instellingen ten aanzien der verantwoordelijkheid, naar aanleiding van en in vergelijking met die van andere Staten. (bl. 94 enz.) Die beschouwing valt ongunstig uit, en a priori wordt hier de ongenoegzaamheid en eventuéle gevaarlijkheid van den Hoogen Raad aangetoond. VI. Oorsprong van den Hoogen Raad. Onze daartegen aangevoerde redeneringen door eenige daadzaken bevestigd. Het kan b.v. gebeuren, dat de Hooge Raad een ander stelsel,
dan de Staten-Generaal, is toegedaan. Het stelsel der Staten-Generaal is kenbaar; dat van den Hoogen Raad, die zich zelden over staatzaken heeft uit te laten, is verborgen. Nu hangt veroordeeling of vrijspraak, in zaken van staat, veelal af van het stelsel der Regteren: dit blijkt uit het geval van oldenbarneveld, hoogerbeets en de groot. Indien een Hollandsch Minister kon beschuldigd worden door de Tweede, en gevonnisd worden door de Eerste Kamer, dan zou hij zich in acht kunnen nemen, en, zoodra de geest der beide Kamers te veel van zijne grondbeginselen afweek, zijnen post kunnen nederleggen, liever dan zich eene veroordeeling op den hals te halen. Maar nu zou hij voor den Hoogen Raad moeten teregt staan, welks gevoelens voor hem een geheim zijn. Bovendien kan verschil van denkwijs tusschen de staatkundige Regtbank en de Vertegenwoordigers zoo gevaarlijk worden, als dat tusschen de Staten-Generaal en de Staten van Holland in de tijden der voormalige Republiek. De beide Kamers, daarentegen, zijn met elkander meer in aanraking, enz. Men moet dit alles ontwikkeld lezen. VII. Eenige algemeene beginselen, rakende de verantwoordelijkheid van alle Ambtenaren. (bl. 151 enz.) Hier wordt, bl. 53, de inlassching van eenige artikelen in de Grondwet voorgedragen, waarbij de verantwoordelijkheid der Ministers en andere Ambtenaren voor de beide Kamers zoodanig wordt gevestigd, dat deze een wezenlijke waarborg voor de regten der Kroon en de vrijheid der Natie wordt, zonder eenige hardbeid tegen de Ministers en mindere Ambtenaren. De medeönderteekening door eenig Minister wordt

{==170==} {>>pagina-aanduiding<<}
natuurlijk gevorderd tot de verbindende kracht van alle staatstukken. De medeönderteekenaar moet weten, wat hij doet, en hij, die een niet gecontrasigneerd besluit ten uitvoer legt, b.v. een ontvanger van belastingen, moet zich onderwerpen aan de daarop te stellene straf. VIII. Eenige beginselen voor eene bijzondere wet op de verantwoordelijkheid van alle Ambtenaren in het algemeen, (bl. 194 enz.) tot bewijs der noodzakelijkheid van eene afzonderlijke wet tot betere regeling der algemeene beginselen, welke slechts discretionair moeten worden toegepast, zoo lang, door de nalatigheid der Ministers, die bijzondere wet ontbreekt; welk gebrek (niet bij ons tot nog toe, maar alleen, waar de verantwoordelijkheid aan de beide Kamers reeds bestaat) geenszins tot vrijspraak, maar veeleer tot bezwaar der Ministers strekken kan. De Schrijvers willen voor achteloosheid enz. geene andere straffen (dat is dus in den geest der Noord-Amerikaansche Staatsregeling) door de Eerste Kamer discretionair laten opleggen, dan ontneming van posten, boeten ten hoogste van ƒ 3000, en gevangenis ten hoogste van vijf jaren; bij de gewone strafwet: wordt tegen eigenlijke misoaad op eene andere wijze voorzien. In elk geval behoudt de Koning het regt van gratie, uitgezonderd op het punt der ambtsontzetting en de onbevoegdverklaring tot waarneming van dergelijke waardigheden, waarvan geene gratie den veroordeelden ontheffen kan. Thans kan de Koning geenen Staatsdienaar voor den Hoogen Raad vervolgen zonder verlos der Staten Generaal, en deze vermogen geene vervolging te beginnen zonder antorisatie des Konings: de Redactie van de Standaard wil zoo wel den Koning, als der Tweede Kamer van de Algemeene Staten, de vrijheid geven, om Hooge Staatsambtenaren voor de Eerste Kamer te beschuldigen, zonder dat de Tweede Kamer de autorisatie des Konings, of de Koning het verlof der Tweede Kamer behoeft. Voorts zouden de Edelen en
Ridderschappen allen invloed op de verkiezingen voor de Tweede Kamer moeten verliezen, maar daarentegen alleen Adellijken door den Koning tot Leden der Eerste Kamer mogen worden benoemd. Die Eerste Kamer wordt alzoo een bolwerk voor den Troon, maar bestaat tevens geheel uit mannen, die zeer veel belang hebben in den welstand des Vaderlands; en daar zij noch het volk, gelijk de Tweede Kamer, noch den Koning in de uitoefening zijner waardigheid, gelijk eenigermate de Ministers, vertegenwoordigt,

{==171==} {>>pagina-aanduiding<<}
maar eene onzijdige magt is, zoo is zij allezins bevoegd, om te oordeelen, hetzij de Koning, hetzij de Tweede Kamer eenen Staatsambtenaar, eenen President of Lid van een Hoog Geregtshof, of een Lid der Tweede Kamer enz. beschuldigt: zij oordeelt ook zelve over hare Leden. Het zij ons vergund, hier te verwijzen naar onze recensie van het werk van Mr. van sonsbeeck, over de Zelfstandigheid en Onafhankelijkheid der Regtsmagt (*), waar wij hopen te hebben aangetoond, dat de Wetgevende de Hoogste of Oppermagt is; waaruit zich laat verklaren, hoe deze zich, in zaken van staat, boven de Regterlijke Magt verheffen kan, die slechts onafhankelijk is van het Uitvoerend Bewind; terwijl de Koning, zoo wel in de Wetgeving, als in de uitvoering en Regtsbedeeling, aan het hoofd der Natie slaat.
Wat het werkje van den Heer borski betreft, hier aangekondigd onder No. 2, het behelst veel goeds, en een niet onverdienstelijk vers van den Heer berman voegt er niet kwalijk bij; maar het gezegde op bl. 15, dat Neérlands eerste Staatkundigen reeds bezig zijn, om al hetgeen, tijdens de vereeniging met Belgie, in de Grondwet veranderd is, met wortel en tak uit te roeijen, is zeker in overijling geschreven: of zou de Eerste Kamer der Staten-Generaal alleen daarom moeten worden vernietigd? - Neen! men onderzoeke slechts, wat nuttig is; en wat alzoo bevonden wordt, moet worden behouden of ingevoerd, al ware het van Turkschen oorsprong.
No. 3 bevat vele waarheden. Echter moet men wel in het oog houden, dat het stukje is opgesteld, toen de rste ban der Schutterijen nog pas mobiel was verklaard; en waarschijnlijk zou de Schrijver tegenwoordig veel gunstiger over de Schutterijen oordeelen, al is het dan, dat vele corpsen nog vrij wat bij de linietroepen ten achtere zijn. Bovendien zijn de meeste stedelijke Schutterijen meer geschikt voor garnizoens-, en de meeste landelijke voor velddienst. Dit wordt dan ook alzoo gepractiseerd. Bij geschikte verdeeling in de garnizoenen en kantonnementen is er veel partij van de schutters te trekken, inzonderheid daar de van de grenzen meer afgelegene vestingen, die toch niet wel geheel onbezet kunnen worden gelaten, alsnu geene linietroepen behoeven, en deze dus elders met goed gevolg kunnen worden gebezigd, gelijk almede geschiedt.






{==172==} {>>pagina-aanduiding<<}

Hugo grotius Papizans. Hoc est: Notae sq. D.i. Hugo de groot tot het Pausdom overhellende; of, aanmerkingen op sommige plaatsen, welke voorkomen in de groot's Bijvoegsel op zijnen Antichrist, en betrekking hebben op den Roomschen Paus en de Pausselijke Leer en Godsdienst, waardoor de weg gebaand wordt tot het onchristelijke Pausdom. Geschreven door  Jacobus Laurentius,Amsterdammer, en Dienaar des Goddelijken Woords te Amsterdam. Nieuwe Uitgave. Te Amsterdam, bij F. Kaal. 1830 In gr. 8vo. IX, 184 bl. ƒ 2-20.

Dit is de getrouwe vertaling van den titel eens werks, hetwelk in den jare 1642 aan het licht kwam, en nu op nieuw uitgegeven wordt door eenen h.f. kohlbrügge, Doctor der H. Godgeleerdheid. De reden, welke laurentius bewoog om dit boek te schrijven, was deze: Nadat hugo de groot gelukkig uit zijnen Loevesteinschen kerker ontsnapt was, (Domine had hugo er gaarne nog eenige jaren, misschien wel zijn geheele leven, gehouden; mij dunkt ik zie die heilige spijt zoo min of meer in deze woorden: ex quibus carceribus felici satis strategemate, scrinio inclusus, elapsus, aufugit, erupit, evasit) hield hij zich veel in Frankrijk op, en schrees daar eenige stukjes, over den Antichrist, over het geloof en de werken, enz. in welke grootere vrijzinnigheid heerschte, dan de naauwgezette regtzinnigheid der Theologanten van dien tijd konde verdragen. Zij droegen de groot, ook wegens staatkundige gevoelens, geen goed hart toe. Vooral moest de manier, op welke de groot over sommige stukken der Roomsch Katholijke leer sprak, eenen diepen indruk maken in tijden, in welke de Spaansche gruwelen, onder den dekmantel dier leer bedreven, nog zoo versch in geheugen lagen.
Het is hier de plaats niet, om te onderzoeken, wat eigenlijk de groot bewogen hebbe, om zoo vele punten van de Roomsch-Katholijke leer te vergoelijken en op eene gunstige manier te verklaren; welken invloed zijn lot en de betrekkingen, waarin hij toen stond, daarop gehad hebben; welke ophelderingen en uitleggingen geleerde en slimme Katholijken hem gegeven hebben, altijd in de hoop om zulk eene ziel te winnen; en eindelijk, wat de groot gedacht hebbe

{==173==} {>>pagina-aanduiding<<}
over de mogelijkheid, om, door wederzijds iets toe te geven, de Kerk te hereenigen; maar dit is, naar ons inzien, zeker, dat hij zich over het Pausdom gunstiger heeft uitgelaten, dan men er zich naar waarheid over kan uitlaten. Doch wat is waarheid in eene leer, welke, overal waar ze niet met den zin der Heilige Schrift overeenkomt, eenig en alleen rust op list, bedrog en geweld? waarin de eene Paus vernietigt, wat de andere in zijne onfeilbaarheid heeft vastgesteld? waarin de besluiten zoo onherroepelijk zijn, als de Protocollen van Londen? welke zich niet kan staande houden dan door verbod van eigen onderzoek, en altijd in eene strijdende en veroverende houding moet verschijnen?
De groot schreef dan niet zoo ongunstig over sommige stukken van het Pausdom als anderen, voornamelijk in een werkje, getiteld: de Antichrist. Molinaeus, maresius en coccejus, dappere en geoefende kampvechters, traden daar dadelijk tegen op. De groot antwoordde de twee eersten in een Appendix. Laurentius meende in dat Bijvoegsel duidelijke sporen te zien, dat de groot, zoo hij nog niet tot het Pausdom was overgegaan, er echter naar overhelde. Daarom oordeelde hij het overeenkomstig zijn ambt en zijne roeping, de groot te moeten weèrleggen.
Ofschoon het tegenwoordig wel niet in het hart van een verstandig en geleerd Protestant zal opkomen, om te denken, dat hugo de groot ooit de gedachte heeft kunnen koesteren om Roomsch-Katholijk te worden, zal de Protestant, gelooven wij, het met ons toch daarvoor houden, dat de Eerw. laurentius in zijnen tijd eenen zeer nuttigen arbeid verrigt heeft. Het Protestantendom was nog zoo jong, zoo onderling verdeeld; de naam van de groot konde hier en daar verkeerden invloed hebben, en men weet, wat de Roomsch-Katholijken van de groot's terugkeer in den schoot der Kerke verspreidden. Het boek van laurentius is in een' vrij duidelijken, schoon veelal onlatijnschen, stijl geschreven. In zijn betoog heerscht veel scherpzinnigheid en eene groote geleerdheid. Men staat verbaasd over die acta, concilia, en dat aantal Roomsche geschriften van allerlei aard, welke laurentius gelezen, en waaruit hij, tot weêrlegging van de groot, plaatsen heeft aangevoerd. Ook was de man, voor zijnen tijd, nog al vrijzinnig. Opmerkelijk is het, wat wij pag. 116 lezen over de Psalmen van datheen, waar hij openlijk verklaart, dat die verta-
{==174==} {>>pagina-aanduiding<<}
ling een zeer gebrekkig werk, en die van marnix van st. aldegonde veel beter is, welker invoering men tot nog toe te vergeefs gewenscht had.
Wij gelooven ook, dat de hernieuwde uitgave van dit boek tegenwoordig zijn nut kan hebben, en wenschen het in handen van vele Predikanten. Ieder heeft zoo geen lust, tijd of gelegenheid, (en er zijn ook gewigtiger bezigheden voor eenen Predikant) om die oude Roomsch-Katholijke leerstukken altijd uit de bronnen en zoo verschillende Schrijvers na te gaan. Men vindt hier veel vereenigd. Doctor kohlbrügge heeft het werkje van laurentius echter met een ander oogmerk uitgegeven, en opgedragen aan bilderdijk, die van dien laurentius afstamde. De Doctor meent, dat de verdraagzaamheid der Protestanten te groot is. Wij laten ieder zijn gevoelen vrij. Maar verdraagzaamheid is geen onverschilligheid. Deugden en ondeugden roeren elkander bij overdrijving. Het midden is ook hier het beste.




Nederlands Roem in Oost-Indië. In acht Zangen, door  P.P. Roorda van Eysinga,voormaals belast met het Departement van Inlandsche Zaken op Java, thans als Secretaris der Residentie Bantam, met verlof, in Nederland. Te Amsterdam, bij de Gebr. Diederichs. 1831. In gr. 8vo. XVIII en 224 bl. ƒ 3-:

Waarom is toch zoo zelden iemand tevreden met datgene te zijn, waartoe hem de Hemel bestemd heeft! De Heer p.p. roorda van eysinga is, even als wijlen zijn Vader, een goed en onderhoudend Prozaschrijver, en vond als zoodanig den bijval van het Publiek; thans wil hij ook als Dichter optreden, doet zulks al aanstonds in een dichtwerk in acht zangen, en ziet, naar ons gevoelen, dat wij in onze betrekking niet mogen verhelen, zijne poging mislukt.
Niet alleen is de vorm gebrekkig, en mist dit verhaal, in dichtmaat, van de voornaamste daden en inrigtingen der Nederlanders in Oost-Indië, sedert hunne eerste vestiging tot op den Gouverneur-Generaal van der capellen, Epische eenheid en Episch karakter; niet alleen is de versificatie veelal eentoonig, somtijds hard, dikwijls onzuiver in de maat, en achteloos in het rijm: maar ook stijl en manier verraden gemis van dichterlijken aanleg; zoodat men deze acht

{==175==} {>>pagina-aanduiding<<}
zangen niet eens, als verzameling van Episoden, gelijk de zes van helmers onder den titel De Hollandsche Natie, met doorgaand genoegen lezen kan.
‘Het ontbreekt hier toch niet aan dichterlijke partijen,’ zal menigeen na het doorbladeren zeggen. Dit erkennen wij volgaarne, onder zekere bepaling. Men vindt hier, op een prozaïsch weefsel, telkens een purpureus pannus, gelijk horatius het noemde: eene fraaije beschrijving van een' storm, den morgen of den avond, een gebergte, een eiland; ook wel eene levendige voorsteiling van een wapenfeit, een' reistogt, enz. Maar in de beschrijvingen is, wat het stoute betreft, veel naar helmers; wat het naïve belangt, veel naar tollens gecopieerd; niet door woordelijke navolging, maar door overneming en nabootsing van gedachten en wendingen. Terwijl helmers, niettegenstaande veelvuldige leemten, toch, in zijne Hollandsche Natie, ons telkens wegsleept en ontgloeit; terwijl tollens, in zijne heerlijke Overwintering der Nederlanders op Novazembla, ons beurtelings boeit en behaagt, treft en roert, - laat roorda van eysinga ons doorgaans koud en ledig: ook bij zijne gelukkigste plaatsen ontdekken wij het kunstig zamenstel van het vernuft; bijna nergens gevoelen wij de heilige siddering, die de dichterlijke aanblazing in het hart van hoorders en lezers onwillekeurig verwekt.
De bron der dichterlijke geestdrift ligt niet in den rijkdom der verbeelding, noch in de weelderigheid van het vernuft; het ligt alleen in het fijner en dieper gevoel, dat van zelve de verbeelding ontvlamt en den geest beleugelt. Dit is reeds door wijlen onzen beroemden bilderdijk aangetoond. Te vergeefs smeekt dan ook roorda van eysinga de Godes der Dichtkunst:

Schok zinnen, ziel en hart, opdat de beelden vlug, 
Als dienaars van den geest, juist op uw wenken zweven, 
En scheppen lust en kracht, verheven gloed en leven! 

De beelden scheppen geen' lust en kracht, geen' gloed en leven. Waar de dichterengloed het harte blaakt, dáár speelt die heilige vlam in duizend vormen, en de Dichter schept zich beelden, zonder er aan te denken. Maar als de beelden door eene koude verbeeldingskracht worden gevormd, en de schilderingen tusschen de koele verhalen als in worden ge-
{==176==} {>>pagina-aanduiding<<}
worpen, dan heest men zich niet te verwonderen over dergelijke plaatsen, als:

De Vorst geleidt hem voorts in de allerschoonste dreven, 
Waar paauw, parkiet en duif al fladdrend hen omzweven; 
Waar, in 't omheinde perk, de vorstlijke elefant, 
Den Koning needrig groet als Opperheer van 't Land, 
De sterke slurf ontrolt, en na het nederhangen 
Zijn' leidsman opwaarts werpt, en dien weet op te vangen, 
Alsof men met de kuif zeer kunstiglijk palet; 
Hetgeen van Warwijk treft en in bewondring zet. 
 
Een vloot werd uitgerust om Hollands vlag te strijken, 
    En d' achtbren Waterleeuw uit 't Oosten tē doen wijken. 
't Was onder Furtado, in zestien honderd één, 
Dat zij, in Sundaas straat, voor Bantams ree verscheen. 
 
    Men vērgelijkt weldra de lasten en de baten, 
En, op het hoog bevel der Algemeene Staten, 
    Wordt ēr vergadering in 's Gravenhaag belegd, 
Waarin het grootste punt des handels wordt beslecht; 
    Daar mēn den band vereent der beide Maatschappijen, 
Omdat toch de eendragt steeds de welvaart doet gedijen. 
Een vloot wordt uitgerust, in zestien honderd twee; 
Van Warwijk is haar voogd, en steekt gerust in zee. 

Hoe kronijkmatig is die vertelling! Met die zelfde getrouwheid wordt ook een brief van pieter both aan den Koning van Tidor in dichtmaat overgebragt, zoodat er regels in komen, als deze:

Dus komt de schuld op hem, om 't schenden van 't verbond, 
Waarvan Zijn Majesteit hem dubbel afschrift zond. 

Op de naauwkeurige mededeeling der daadzaken schijnt men echter staat te kunnen maken. Wouter schouten en anderen zijn getrouw geraadpleegd; doch alles zoo in de kleinigheden te vertellen, is geene poëzij. Een Dichter schildert met groote en stoute trekken. Hetgeen in de voorstelling weinig treffen kan, gaat hij voorbij. Trouwens hij bezingt ook Nederlands roem in Oost-Indië niet, te beginnen met den eersten zeetogt der Nederlanders derwaarts, en te eindigen

{==177==} {>>pagina-aanduiding<<}
met de aankomst van den Gouverneur-Generaal, Baron van der capellen, en de wijze van zijn bestuur. Met die aankomst zou hij beginnen, de schitterendste daden, in gesprekken enz. over de bedrijven onzer vooronderen in Indië, laten vermelden, en, na eene schets van Neêrlandsch Indië in zijnen tegenwoordigen toestand, met eene soort van voorspelling of andere krachtige ontboezeming besluiten; maar niet, gelijk de Schrijver, anders gansch niet ongelukkig:

Ik heb, o Nederland! ik heb den roem bezongen, 
Die over 't wereldrond met vreugde op alle tongen, 
In alle talen leeft, en mij een wellust schenkt, 
Die mij op al mijn paân met nectartogen drenkt. 
Vergeef mij, zoo ik 't waagde, op zwakke, wassen pennen, 
Tot melding van uw lof, den Zangberg op te rennen; 
Waardeer het heilig doel, waarbij de kunst verdwijnt: 
Dan juich ik, dat de zon des levens mij beschijnt! 

Wij vergeven gaarne om het heilige doel, maar hadden liever van de daartoe welversnedene pen des bekwamen Schrijvers, over het eigen onderwerp, een werk in proza ontvangen, waardoor hij ongetwijfeld zijnen ontluikenden roem zou gestaafd hebben.
De correctie is onnaauwkeurig; letter en papier zijn fraai.

De Kluizenaar in Zwitserland, of Aanteekeningen en Aanmerkingen op de Zeden en Gewoonten der Zwitsers, in het begin der XIXde Eeuw. Naar het Fransch van M. de jouy. II Deelen. Met Platen. Te Amsterdam, bij J.C. van Kesteren. 1830. In gr. 8vo. Te zamen 878 bl. ƒ 8-40.

De door zijnen, insgelijks in onze taal overgebragten, Hermite en Italie ook hier te lande gunstig bekende Schrijver had in dat vorige werk hoop gegeven op een werk in denzelfden trant, l'Hermite en Suisse, Hij heeft aan deze belofte voldaan, en in den thans aangekondigden Kluizenaar in Zwitserland ontvangen wij van dit laatste werk eene overzetting in onze moedertaal. Hetgeen in dit Tijdschrift bij de aankondiging van den Kluizenaar in Italië gezegd is, is ook van toepassing op het thans aangekondigde werk. Het is onderhoudend geschreven, en bevat, in den vorm van een reisver-
{==178==} {>>pagina-aanduiding<<}
haal, opmerkingen over de gewoonten, zeden en karakter der Zwitsers, en levendige schilderingen der natuurtooneelen en aardrijkskundige gesteldheid van Zwitserland. Waar de reiziger daartoe gelegenheid vindt, onthaalt hij zijne lezers op wetenswaardige bijzonderheden uit de geschiedenis en oudheden van dit zoo beroemde volk, en weest van tijd tot tijd eene of andere legende of hedendaagsch voorval, tot eene bevallige episode omgewerkt, in zijn reisverhaal in. Beide Deelen bevatten in zich LXVII Hoofdstukken. Derzelver opschriften zijn niet altijd van dien aard, dat de opnoeming van deze titels met den inhoud bekend zou maken, maar bestaan dikwijls in eenigen naam, of woord, hetwelk doelt op eene of andere gebeurtenis, of verteiling, welke in het Hoofdstuk voorkomt. Het schijnt ons dan nog geschikter toe, ten einde onze lezers iets of wat bekend te maken met hetgeen hun in dit werk aangeboden wordt, dat wij iets uit hetzelve overnemen.
Zoo komt, onder anderen, in hetgeen over Bazel gezegd wordt, het volgende voor, betreffende den beroemden schilder holbein: ‘Niets is gemakkelijker te onderscheiden, dan de manier van dezen schilder; zij is zoo waar, zoo eenvoudig, zoo natuurlijk, zoo luisterrijk in teekening, zoo warm in coloriet, zoo vol verbeeldingskracht, en zoo schoon in licht en bruin, dat de meer volmaakte kunst alleen, in later tijd, zijne kunde heeft kunnen overtreffen, doch die in den tijd, waarin hij leefde, allerverwonderenswaardigst was, en vooral ten aanzien van eenen schilder zoo als holbein, die aan al zijne menschelijke gedaanten eene uitdrukking wist te geven, alsof zij waarlijk bezield waren. Er bevinden zich eenige stukken onder, welke eenen geschiedkundigen roem hebben verkregen; onder dit getal rangschikt men ook de beeldtenis van erasmus, welke hij met zeer veel vooringenomenheid heeft bewerkt, of die hij mogelijk zeer spoedig heeft geschilderd, want men bemerkt daarin noch overdachte kunst, noch uitgewerkte trekken. Men ziet daar erasmus alsof hij leefde, en zoo als hij schreef - eenvoudig, ververdraagzaam, geleerd, doch zonder waanwijsheid, in eene eeuw, waarin de waanwijsheid ten troon zat, met eenen kleinen trek van kwade luim en scherpe spotternij. - Holbein had de beeldtenis van eene zeer schoone vrouw in Bazel geschilderd. Men was wegens den prijs overeengekomen; doch zij weigerde het schilderstuk aan te nemen, toen het afgewerkt was. De schilder nam het weder met zich;

{==179==} {>>pagina-aanduiding<<}
hij schreef onder dit beeld: Lais van Corinthe, en den volgenden dag stelde hij het voor iedereen ten toon. Maar naauwelijks had de Dame dit vernomen, of zij haastte zich om het portret te doen afhalen, en holbein zeer edelmoedig te betalen. Dit schilderstuk bevindt zich nog in de bibliotheek.’
Van den anders bekwamen Vertaler hadden wij hier en daar, in de eigennamen, wat minder Gallicismen verwacht. Wij vinden b.v. hier overal Constance in plaats van Constanz, zwingel en zwingelius in plaats van zwingli of zwinglius. De fraaije titelvignetten en platen verstrekken het werk grootelijks tot sieraad. Wij rangschikken gaarne dezen Kluizenaar onder die soort van lektuur, in welke het nuttige met het aangename gepaard gaat.




De Belgische Ridder ten tijde der Beeldstormers. Geschiedkundig romantisch Tafereel, door  H.G. Moke.Te Amsterdam, bij J.C. van Kesteren. 1831. In gr. 8vo. 184 Bl. ƒ 2-:

‘In het jaar 1566, toen door den vrijwilligen afstand van Keizer karel den vijfde, ten gevalle van zijnen zoon filip, de Spaansche kroon op dezen gekomen, en zijne zuster margaretha van parma Landvoogdes der met Spanje vereenigde Nederlanden geworden was, ontwaakte de godsdienstijver, door de Spaansche Inquisitie aangevuurd, dermate, dat men dit vreeselijkste aller gerigten, met geweld van wapenen ondersteund, ook in België, waar het grootste gedeelte der inwoners der hervormde leer toegedaan, of over het algemeen de geloofsbelijdenissen vermengd waren, invoerde; uit welke maatregelen nu eene bloedige, verschooninglooze vervolging van al de zoogenaamde ketters ontstaan was.’ H. g. moke, een met roem, in de letterkundige wereld, bekende Brabander, heeft van die rampzalige tijden een uitgebreid tafereel opgehangen in een fraai en allezins lezenswaardig werk, getiteld: Gueux des bois, ou Patriotes Belges, bestaande uit vier boekdeelen. Door de bekwame hand van wilhelmina von gersdorf is een kort begrip, behelzende het wetenswaardigste en belangrijkste van het geheele werk, vervaardigd. Van dit uittreksel ontvangen wij hier eene ver-
{==180==} {>>pagina-aanduiding<<}
taling. De held van het hier voorgestelde tafereel is frederik van agua, Ridder en Edelman uit een oud Vlaamsch geslacht. Ofschoon zelf Roomschgezind, heeft hij eenen regtmatigen afkeer van de woede en onverdraagzame handelwijze der Geloofsinquifiteuren, en is meermalen de beschermer en redder der vervolgden en onderdrukten. Dit berokkent hem den haat van zijne eigene geloossgenooten. Men belastert hem bij zijne bloedverwanten, en maakt zelfs zijne geliefde adelaide van hem afkeerig, ofschoon de verzoening met haar spoedig plaats heeft. Maar de Ridder geraakt gevangen en adelaide in
een klooster, en beiden zijn langen tijd onbekend met elkanders verblijf. Eindelijk echter worden alle zwarigheden overwonnen, en het verhaal wordt, zoo als gewoonlijk, beslotén met het huwelijk der gelieven.
In deze geschiedenis zijn verschillende tooneelen uit den tijd der Spaansche overheersching en geloofsdwang ingeweven, zoo als gevechten, verbodene godsdienstoefeningen in het open veld en beeldenstorm. Vele uit de geschiedenis van dien tijd bekende personen: de voornaamsten der verbondene Edelen, de Landvoogdes margaretha en hare hovelingen, geestelijken, geestdrijvende en meer bezadigde aanhangers van beide partijen, komen hier allerwegen sprekende en handelende voor; zoodat het geheel eene levendige voorstelling is van den tijd, waarin het verhaal geplaatst wordt. Daar nu de gansche inhoud van het werk zeer geschikt is tot staving der stelling: dat het fanatismus iedere geloofsbelijdenis schande aandoet, maar dat er ook in iedere zoo wel goede als slechte menschen zijn, zoo gelooven wij met den Vertaler, die zijne taak, door de zuiverheid van zijne taal en stijl, in de overzetting zeer goed volbragt heeft, dat het werk, ook om deszelfs zedelijke strekking, wel verdient aan ons lezend publiek aangeboden te worden.

De blinde Draaiorgelspeler, eene Geschiedenis uit de merkwaardige Revolutiedagen van Julij 1830 te Parijs. Door  A. van Tromlitz.Te Leeuwarden, bij Steenbergen van Goor. 1831. In gr. 8vo. 142 Bl. ƒ 1-40.

De blinde draaiorgelspeler is een oud krijgsman van napoleon, die, na onder dezen in diens roemrijkste veldtogten

{==181==} {>>pagina-aanduiding<<}
dapper gestreden, en den rang van Kapitein der Garde, benevens de ridderorde van het Legioen van eer, verworven te hebben, in den bloei van zijne jaren ongeschikt wordt voor de krijgsdienst, door toenemende verergering der oogkwaal, die hem reeds in Egypte had getroffen. Gedurende het Keizerlijk bestuur, en zelfs gedurende geheel de regering van lodewijk XVIII, geniet hij eene eervolle en overvloedige verzorging overeenkomstig zijnen rang. Later evenwel wordt hem, wegens zijne voortdurende en schier afgodische geestdrift voor de nagedachtenis van napoleon, zijne plaats in het hotel der Invaliden ontnomen. Zoo blijft den blinden en behoeftigen grijsaard niets anders over, tot verwerving van het noodig levensonderhoud, dan op den boulevard St. Antoine te Parijs het beroep uit te oefenen, dat op den titel genoemd wordt. Het is niet te verwonderen, dat de revolutie van Julij 1830 in hem eenen warmen voorstander vindt. Niettegenstaande zijne zwakheid en weerlooze blindheid, laat hij zich in het gewoel van den strijd geleiden, dragende eenen der Adelaars van napoleon, dien hij sedert jaren als een heiligdom verborgen had. Het oogenblik van de zegepraal der revolutie is voor hem, daar hij in den strijd doodelijk getroffen wordt, het tijdstip van het einde van zijne leven. Door de liefdesgeschiedenis van zijne kleindochter madelon met den jongen ducanger, welke in het verhaal ingeweven is, eindigt de geschiedenis nog al vrolijker, dan men uit het medegedeelde zou verwachten. In tijden, waarin zoo veel gedacht en gesproken wordt over omwentelingen en volksbewegingen, moet een werkje, als het onderhavige, de nieuwsgierigheid opwekken, en houdt, door het levendige der schildering van de gebeurtenissen, de belangstelling bestendig gaande. Te meer kunnen wij het boekje aanprijzen, omdat het er ver van af is, dat wij
hier eene blinde en voor den bezadigden Nederlander zoo walgelijke toejuiching van de bedoelingen en het gedrag der revolutionairen zouden vinden. Integendeel vinden wij over het Fransche volk en deszelfs omwenteling verstandige aanmerkingen, welker juistheid en waarheid reeds door opvolgende gebeurtenissen gestaafd zijn. Ter proeve diene het volgende: ‘De vader poogde den zoon, die niet minder wilde, dan dat het volk in massa opstaan, het ministerie omverwerpen en den Koning dwingen zou, om het Charter in deszelfs ganschen omvang te vervullen en den aan de natie afgelegden eed gestand te doen, tot meer gematigde denkbeelden te brengen. - ‘En gelukt dit een

{==182==} {>>pagina-aanduiding<<}
en ander het volk, wat dan?’ vroeg de vader hem. ‘Meent gij, dat het zich alsdan bij zijne billijke en regtmatige wenschen en begeerten zal bepalen? Het volk is onverzadelijk: in het eerst verlangt het geregtigheid; heeft het deze verkregen, heeft het datgene erlangd, wat zijne welvaart vestigen en bevorderen kan, dan treden er mannen op, die uit hunne studeerkamer willen leeren, wat al duizende regten de natuur aan hetzelve nog daarenboven geeft, aan welke het te voren nooit heeft gedacht, en welker verkrijging in de uitvoering volstrekt onmogelijk is.’ enz.

Leontine en Natalia, en Antonio Solario, de Blikslager. Uitgezochte Verhalen, naar het Hoogduitsch van  Johanna Schopenhauer.Te Groningen, bij G. Wouters. 1831. In gr. 8vo. 274 Bl. ƒ 2-50.

Leontine, de dochter van eene Duitsche Officiersweduwe, wordt, als een schoon en veelbelovend, maar onbedreven en met de groote wereld geheel onbekend meisje, door de Vorstin van haar land aan haar Hof genomen. Daar wordt zij de vertrouwde der jonge Gravin Natalia, welke vurig bemind werd door eenen Prins Albert, een' bloedverwant van het Vorstelijke gezin, hetwelk alle pogingen in het werk stelt, om deze gelieven te scheiden. Leontine, gewoon aan den vertrouwelijken omgang met hare voortreffelijke moeder, kan zich niet gewennen aan het hoofsche leven, keert na eenigen tijd naar hare moeder terug, en wordt reeds spoedig de echtgenoote van eenen braven man, met wien zij, op een bekoorlijk landverblijf, een stil, maar gelukkig leven leidt. Gelijk zij aan het Vorstelijke Hof de vertrouwde vriendin was geworden van Natalia, zoo was ook haar echtgenoot Alfred reeds vroeger de boezemvriend van Prins Albert. Dit geeft aanleiding, dat, toen ook aan Natalia, door eene hoogst onaangename behandeling, het verblijf bij de Vorstin onverdragelijk geworden was, deze bij Leontine eene schuilplaats vindt. Prins Albert intusschen, door verschillende gebeurtenissen onafhankelijk geworden, wil, in spijt van alle tegenkanting, Natalia tot zijne gemalin nemen. Deze echter, nu zij weet, dat haar geliefde, door vele onverwachte sterfgevallen, geroepen is tot het bekleeden van de Vorstelijke waardigheid, in de overtuiging, dat een huwelijk met haar

{==183==} {>>pagina-aanduiding<<}
tot nadeel van den aanstaanden Vorst en van zijn land zal verstrekken, doet edelmoedig afstand van zijne hand, en ontvlugt zelfs zijne dringende aanzoeken, door, met eenen braven beschermer, naar een vreemd land te vertrekken. ‘Daar leeft zij, en de bewustheid, het regte gekozen te hebben, schenkt haar eene stille blijmoedigheid.’
Wij lazen dit verhaal met genoegen; het argelooze en naïve in Leontine's karakter, en in Natalia het schitterend vernuft en de fijne beschaving, hare bekendheid met de groote wereld, bij welke haar hart rein was gebleven, verstrekken dit verhaal grootelijks tot sieraad.
Van het tweede verhaal zullen wij niets zeggen, dan dat het de bekende geschiedenis is van den Antwerpschen Quintijn Matsijs, wien de vurige liefde tot een schoon meisje in eenen schilder herschiep. Het tooneel is nu Napels; Quintijn, de smid, heet nu Antonio Salario, de blikslager; de schoone schildersdochter Margaretha de Vrindt is hier veranderd in Lauretta del Fiore. De overlevering aangaande eenen man, die alleen uit liefde een schilder werd, welke in verschillende landen bestaat, schijnt een zeer geliefkoosd onderwerp te zijn. Binnen den tijd van omstreeks vier jaren ontving ons lezend publiek, genoegzaam gelijktijdig, twee vertalingen der bewerking van hetzelfde verhaal door c. pichler; nu wederom dezen Solario; en reeds veel vroeger lazen wij eene dergelijke geschiedenis van eenen pottenbakker, waarvan het tooneel, zoo wij meenen, te Corinthe was. Wij zouden het niet onaardig vinden, als men zoo wil voortgaan, dat men alle deze reeds gemaakte en welligt nog te maken bewerkingen en vertalingen in ééne verzameling uitgaf, onder den titel: Het thema, Connubialis amor ex Mulcibrefecit Apelles (*), met variatiën.





Het Leven van  Joost van den Vondel.Een Lettergeschenk voor de Jeugd door  H. Zeeman,Adsistent Onderwijzer. Met Platen. Te Amsterdam, bij J.B. Julio. 1831. In kl. 8vo. 100 bl. ƒ :-60.

Hoe gaarne wij iedere poging ook aanmoedigen, om aan de

{==184==} {>>pagina-aanduiding<<}
jeugd door welbewerkten letterarbeid nuttig te zijn, en dus liever al te toegevend in dit vak, dan al te gestreng zijn, mogen wij ouders en opvoeders niet ongewaarschuwd aan de teleurstelling blootstellen, welke het aankoopen van dit boekje hun berokkenen zou. De hier voorkomende berigten aangaande den beroemden vondel zijn onvolledig, verward, en gedeeltelijk met de waarheid strijdende. Zoo vinden wij op bl. 29: ‘Van vondel was woedend op Prins maurits en (N.B.) op alle de Remonstranten.’ Wij dachten, dat dit eene drukfout was, voor: Contraremonstranten; maar herhaalde malen vinden wij vervolgens in het werkje: ‘Zijn haat was op al de Remonstranten gevallen.’ - ‘Van vondel had een gezworen haat op de Remonstranten,’ en dergelijke meer. Armzalig zijnde redenen, welke zeeman aanvoert ter verontschuldiging van des Dichters overgang tot het Roomsche kerkgeloof, en tot wederlegging van de tegen hem ingebragte beschuldiging, alsof hij zich wel eens in den drank te buiten ging. Niettegenstaande de grootste oplettendheid, op welke de Adsistent Onderwijzer nog wel roemt, heeft het boekje veel van een fautief opstel. Ten minste wij vonden, zonder opzettelijk naar drukfeilen te zoeken, kort na elkander Hekuka voor Hekuba, Jeneka voor Seneca, Nasso voor Naso, en schrijven voor schreijen. Van welk eene zijde het werkje zich zou aanbevelen, betuigen wij niet te weten.




Penélopé. Door Wed. a.b. van meerten, geb. schilperoort. Vlden Deels 2de Stuk. (No. I-VI.) Met eene fraai gegraveerde Titelplaat en gekleurde Afbeeldingen van Vrouwelijke Handwerken. Te Amsterdam, bij G.J.A. Beijerinck. 1831. In gr. 8vo. ƒ 7-50.

Wij kondigen mits dezen onzer lieve Jufferschap de voltooijing aan van het tweede gedeelte des zesden Deels der bevallige Penélopé. Zij houdt zich voortreffelijk staande, en wij mogen er alzoo hetzelfde van getuigen, wat wij voorheen tot lof hebben bijgebragt. De Afbeeldingen zijn even fraai geteekend en even levendig gekleurd, als die der vroegere Deelen. De Lektuur, als aanhangsel, levert onderscheidene leerzame en aangename bijdragen. Kortom, dit Tijdschrift, eenig in zijne soort, verstrekt, voortdurend, even zeer Mevr. van meerten en der Kunst tot eer, als het, de Maagdelijke hand met keur van aardige, ook wel eens nuttige handwerkjes bezig houdende, haar tevens eenig voedsel voor verstand en hart verschaft, ver te schatten boven het ledig nederzitten tot het lezen van Romans, die de verbeelding verwilderen, en het hoofd vervullen met romaneske beelden, in regtstreeksche tegenstelling staande tot die eenvoudige, huiselijke pligten, hare bestemming voor volgenden leeftijd.


{==185==} {>>pagina-aanduiding<<}

Boekbeschouwing.




Zevende tiental Leerredenen, door  J.H. van der Palm.Te Leyden, bij D. du Mortier en Zoon. 1830. In gr. 8vo. 326 Bl. ƒ 2-50.

Wij verheugen ons altijd, als er weder een deel van van der palm's leerredenen in onze handen komt. Wij zien dan dadelijk de onderwerpen na, lezen hier en daar eens eene passage, beginnen doorgaans van No. 1 en zoo bij de rij af, eerst meestal langzaam, niet meer als één op een' morgen of avond, al proevende en genietende, daarna, deels uit Recensentenpligt, om aan het einde niet alles vergeten te hebben, deels onwillekeurig, al sneller en sneller, op eene of andere wijze de bijzonderheden voor ons merkende, op welke wij zouden mogen terugkomen. Maar nu dit weêr verrigt en genoten is, staan wij (zoo als al meer gebeurd is) eenigzins verlegen. Wat zullen wij voor de tien-, twintig-, dertigste maal al weêr van het werk zeggen? Dat het keurig is? Dat ons het eene stuk toch nog meer behaagt, dan het andere? Dat wij, het menigvuldige ware, goede en schoone huldigende, evenwel sommige voorstellingen of uitdrukkingen niet kunnen goedkeuren? Immers, dat is iets, 't welk, in het algemeen genomen, als van zelve spreekt, en althans niet telkens weêr behoeft gezegd te worden; en zelfs in de bijzonderheden loopen wij gevaar onszelven te copiéren. De gereedste uitweg is dan zeker eene opgaaf van den inhoud, de verdeeling en behandeling van elke preek. Maar, waartoe? Om jonge predikanten schetsen te leeren maken? De Recensent van van hengel's Institutio zal zeggen: laten ze de stukken zelve lezen; dan hebben ze geest en leven. En wie twijfelt er aan, of zij het doen? Men stelle zich dus ditmaal met de bloote thema's tevreden; benevens zoo wat van de ge-
{==186==} {>>pagina-aanduiding<<}
legenheid en aanleiding: want bijna allen hebben zoo iets uit den tijd en de omstandigheden (in een nootje aangeduid), waaraan zij zich vastmaken; eene hoedanigheid, welke meer bijzonderen lof zou verdienen, indien niet en des mans betrekking, als Akademieprediker slechts eenige
beurten in het jaar vervullende, en de volte en woeligheid van onzen tijd daartoe den natuurlijken grond leiden. Komt hier dan nog somtijds een woordje tot onderscheidenden lof of tot wederspraak en bescheidene berisping bij, men beschouwe het als onwillekeurig: naturam expellas furca, tamen usque recurrit: ‘een recensent blijft altijd....een recensent,’ wilde ik zeggen; maar lees liever: ‘mensch.’
No. 1. opent de rij hoogst gepast. Zij heet: De verschillende uitwerking der Evangelie-prediking, over de bekende gelijkenis van den zaaijer, Matth. XIII: 3-9. Hoogst eenvoudig, maar waar en schoon, Jezus' eigene verklaring slechts gevolgd, bijna geparaphraseerd; waarbij echter de Duivel op zijn best eene stomme rol speelt. Nu, die kunnen wij hem laten.
No. 2. De overtuiging van de waarheid des Christendoms. Het gebeurde met Nathanaël Joh. I: 50. Hiervan moeten wij eenige regels overschrijven: ‘Maar verbeeldt u, dat Nathanaël, op het oogenblik, dat hij Jezus zag, en eer hij hem hoorde spreken, gemeend had eene stem in zijn binnenste te hooren, die tot hem zeide: Nathanaël, ziedaar den Messias, huldig hem! en dat dit de eenige grond zijner belijdenis geweest was. Indien Gods Woord ons zeide, dat die stem een stem van God was, wij zouden het gelooven; maar wij zouden het houden voor buitengewoon, en tot gewigtige oogmerken geschied: maar wij zouden het niet mogen gelooven, indien het slechts menschen van zich zelven zeiden; noch eene overtuiging voor waar en Goddelijk houden, die alleen op zulk een verborgen inspraak gegrond was, en niet steunde op het helder inzien des verstands, of misschien zich daarmede in strijd bevond. Meent niet, dat wij de

{==187==} {>>pagina-aanduiding<<}
werking der Goddelijke genade, en van dien Geest der waarheid, die ook ons in alle waarheid leiden moet, hiermede uitsluiten, of zelfs eenigermate beperken. Het is die genade, welke wij behoeven, om vatbaar te worden voor zulk eene levendige en aanschouwelijke overtuiging van de waarheid des Christendoms, die alleen verdient den naam van overtuiging te dragen. Het is die Goddelijke genade, welke ons helpen moet, om de vooroordeelen te overwinnen,’ enz.
No. 3. Jezus grootheid, blijkbaar in de instelling des Avondmaals. Lukas XXII: 19 en 20. Deze en de volgende leerrede zijn in de weken der lijdensprediking uitgesproken. Een der gronden, voor de opgegevene stelling bijgebragt, is Jezus' wijze schikking naar de gewoonten zijns volks: ‘het naar voorvaderlijke wijze gebroken brood, en de voorvaderlijke beker der dankzegging, moest hun ook in Jezus naam welkom wezen.’ Zullen alle toehoorders deze toespeling op Joodsche oudheid wel regt begrijpen? Overigens zwijgen wij hier te liever, opdat het bloote thema tot lezen uitlokke.
No. 4. Jezus, als een misdadiger behandeld. Markus XV: 28. Wij moeten van deze schoone leerrede nogmaals iets afschrijven, en wel om er eene aanmerking bij te maken: ‘Waarom zulk een lot, het ijsselijkste, dat men zich verbeelden kan, hem toegedacht?...Meent niet, M.H.! dat ik deze vragen geopperd heb, om het geheim van Gods raad u te verklaren; om u het verband te doen inzien tusschen dezen smaad van Gods Gezalfden, en de bereiking der oogmerken, daarmede door God bedoeld. Verre zij van ons die vermetelheid, met welken schijn wij die anders ook zouden kunnen bemantelen. Neen! zij strekten alleenlijk, om u te doen gevoelen, dat zulk eene ijsselijk diepe vernedering noodzakelijk moet geweest zijn, indien God dat wijze en goede Wezen is, hetwelk wij in Hem aanbidden; dat zijne bedoelingen daarmede allergewig-
{==188==} {>>pagina-aanduiding<<}
tigst, allerheilrijkst moeten geweest zijn; en dat die bedoelingen, wij willen niet zeggen op geene andere, maar althans op geene betere wijze bereikt konden worden, dan daardoor, dat zijn heilig kind Jezus met de misdadigen gerekend wierd!’ Alles juist en goed; wij onderschrijven het met ons geheele hart; maar, hoe daaruit volgt, dat Jezus de vergiffenis onzer zonden bij den Vader bewerken moest, en alle andere verklaringen flaauw, kracht- en zielloos moeten genoemd worden, zien wij niet in. De uitdrukking trouwens: ‘de wereld (met God) verzoenen,’ schijnt eene bewerking bij de wereld te beduiden, waartoe het bijgevoegde, omtrent de niet toerekening der zonden, meer als middel, dan als vrucht te beschouwen is. Wij willen echter geene eigene opvatting tegen eene andere stellen, maar meenen, dat de eerst zoo teregt bescheiden van der palm deze deugd daarna niet geheel in het oog houdt. Wij vleiden ons reeds, te dezen een' Socrates in hem te
zullen aantreffen, die betuigde slechts dit te weten, dat hij niets wist.
No. 5. Godvrucht de bron der edelste gezindheden, Genesis L: 15-21, behelzende Jozef's gedrag omtrent zijne broederen, na des vaders dood. Bij het doorlezen dezer schoone leerrede, dachten wij toch, of ook de lofredenaar van Jozef (sit venia verbis) het al te mooi had willen maken. ‘Ben ik in de plaats van God? Men zou deze woorden,’ zegt de Hoogleeraar, ‘kunnen verklaren, als beteekenden zij: “aan God, niet aan mij komt de wrake toe;” en ook dan zouden zij een gevoel van eerbied voor God en onafhankelijkheid’ (moet zeker zijn ashankelijkheid) ‘van Hem uitdrukken. Maar wij zouden ze zeer misduiden,’ enz. Dit komt ons zoo niet voor, indien men er maar niet meer in legt, dan zij bevatten; en wie zal ligt aan eene andere opvatting denken? Dit echter is van minder belang, dan hetgeen wij wat verder lezen: ‘Zonder deze (godsdienstige) beginselen bestaat er geen pligtgevoel, en 't geen men met dien naam bestempelt,

{==189==} {>>pagina-aanduiding<<}
is of een hersenschim, een klank zonder beduidenis; of een uitvloeisel van laatdunkend zelf-behagen, dat geen' last wil op zich nemen, dan die het zich zelven oplegt, en geene stem gehoorzamen, dan die van eigen bevel of willekeur.’ Hoe kon Paulus dan van de Heidenen zeggen: zij zijn zichzelven eene wet? Of, welken belangrijken zin hebben zijne aangehaalde woorden: wij zijn van Gods geslacht, ten zij dien, dat wij, als Gods natuur deelachtig, althans eenigermate in zijne heiligheid, in den eerbied voor het eigenaardig en eeuwig onderscheid tusschen zedelijk goed en kwaad deelen? Inderdaad, zulke uitvallen, mag ik het eens zoo noemen, tegen zekere wijsgeerige begrippen, schijnen ons even onbillijk, als wanneer een leerling van Kant de Christendeugd enkel baatzucht en slaafschheid wil genoemd hebben, omdat zij steun in een regtvaardig oordeel en eeuwig loon of straffe vindt.
No. 6. Geloofwaardigheid van het getuigenis der Apostelen. I Johann. I: 1 en 3. In deze uitmuntende leerrede vroegen wij toch: is het niet een weinig stout gezegd: ‘Ja! wij verwerpen alle wonderverhalen, al waren zij ook door duizend getuigenissen bevestigd, wanneer zij door geen groot en Goddelijk doel worden geregtvaardigd,’ enz.? Kunnen en mogen wij dit namelijk met zekerheid beoordeelen? Als tegenstelling echter met het plaatshebbende bij het Evangelie en als een voorname proefsteen beämen wij het van ganscher harte. - Voorts willen wij hier, als ter aanvulling van het op No. 2 bijgebragte, nog het volgende uitschrijven: ‘Gaarne erkennen wij de hulp en de leiding van dien Goddelijken Geest te behoeven, om den invloed der Evangelie-leer op ons hart en onzen wandel alzoo te gevoelen, dat wij niet alleen gelooven tot overtuiging des verstands, maar ook tot bekeering en heiliging des gemoeds; maar ook zulk eene werking des Geestes erkennen wij niet, anders dan met en door het Woord, met en door de onloochenbare getuigenissen der Gods-gezanten; geene daarvan afgescheiden of van buiten daaraan

{==190==} {>>pagina-aanduiding<<}
toegevoegd....En wanneer die verborgen inspraak des Geestes....iets meer of iets anders schijnt te leeren, dan 't geen in de uitspraken van Jezus leerlingen en jongeren, niet voor weinige bevoorregten, maar voor elk en een iegelijk te lezen staat, zoo is het geen inspraak des Geestes, geen Godsstem in het gemoed; het is een bedriegelijk dwaallicht, waardoor het verstand beneveld wordt; het is misleiding en begoocheling der zinnen; het is waan der eigen wijsheid, en verloochening van de kracht en waardij dier Schriften, die alleen ons wijs kunnen maken tot zaligheid.’
No. 7. De beoordeeling der tijden. Pred. VII: 10. Eene zoo verstandige uitbreiding van het woord des wijzen, als aangenaam in den mond des grijsaards. Neen, zeg niet: waarom, ach, waren de vroegere dagen zoo veel beter? Deze klagt zou thans zoo min, als in Salomo's tijd, van wetenschap getuigen.
No. 8. Jezus verheerlijking na zijne vernedering, Filipp. II: 9-11, gepredikt des zondags vóór Pinksteren. Er is buiten tegenspraak ook in deze leerrede veel waars en schoons, gepasts en stichtelijks. Wij kunnen echter bij dergelijke onderwerpen den wensch nooit geheel onderdrukken: Och, had men toch bij de Apostolische eenvoudigheid kunnen blijven! Hadden er nooit Athanasianen, noch Arianen, noch Socinianen of dergelijken bestaan! Ware de waarheid niet ontleed en daardoor verdeeld geworden; zoodat men zich met geen dezer stelsels van menschelijke wijsheid kan tevreden houden! Had men dit heilig donker door geene fakkels hoe ook genaamd, pogen op te klaren - maar liever nogmaals met Socratische wijsheid gezegd: dit slechts weet ik, dat ik niets weet!
No. 9. Christelijke onbezorgdheid aangaande het toekomende, Matth. VI: 34, gepredikt 10 October 1830. ‘Er zijn geen twee woorden, in klank en afleiding aan elkander verwant, wier beteekenis zoo hemels-breed verschillend is, als onbezorgdheid en zorgeloosheid.’ Ziedaar het middel, om alle misverstand

{==191==} {>>pagina-aanduiding<<}
der tekstwoorden op eens te weren! Hoe klaar en krachtig de Redenaar nu de Christelijke onbezorgdheid in dien bangen tijd aanprijst, wordt van zelve begrepen.
No. 10. De Kerk-hervorming, een grond van bemoediging en hoop in alle omstandigheden, II Timoth. I: 13, gepredikt 31 October 1830. Ook hier heeft de Spreker uitnemend gebruik van zijn onderwerp gemaakt ter bemoediging, niet slechts de algemeene, maar bepaaldelijk de vaderlandsche, ja de stadsgeschiedenis van Leyden, ten tijde van eenen oorlog, grootendeels om de Hervormde Godsdienst gevoerd, als getuige, ter opbeuring en bemoediging, inroepende.
Van verdere aanmerkingen onthouden wij ons, daar zij ligt reeds te vele waren, vooral als eigenlijk de predikatiën, haren vorm en behandeling der onderwerpen niet betreffende. Trouwens wie zal, een enkel geval uitgezonderd, den meester te dezen wagen lessen te geven? Wij vinden weêr vele voorgebeden hier bijgevoegd, en de inleiding dus altijd tevens voorafspraak. Variis modis bene fit. De eenheid wordt dus zeker het volkomenst bewaard. Maar, gelijk wij in de Walsche kerk en elders met genoegen eene korte, algemeene liturgie hooren voorafgaan, zoo dunkt ons ook, dat iets meer algemeens in voorafspraak en voorgebed te minder verwerpelijk is, omdat het bijzondere niet altijd de bijzondere behoefte van elken toehoorder genoegzaam kan voldoen.
Ten slotte wenschen wij, dat van der palm nog lang het licht en de kroon van onzen tijd, als Schriftverklaarder, Evangelieprediker enz., mag zijn.




Dagelijksche Oefeningen des Christens in de Lijdensgeschiedenis van zijnen Heiland, ten tijde van derzelver Gedachtenisviering. Door  Alexander de Koning,in leven, laatst, Predikant te Meppel. III Deelen. Tweede Druk. Te Amsterdam, bij S. de Grebber en J.C. van Kesteren. 1832. In gr. 8vo. Te zamen 586 Bl. ƒ 5-50.


{==192==} {>>pagina-aanduiding<<}

Maar zeldzaam kunnen of mogen wij gewagen van nieuwe uitgaven, en achten zulks ook te minder noodzakelijk, dewijl hier te lande een herdruk, met weinige uitzonderingen, bewijs van wezenlijke en erkende verdiensten, en alzoo zijne eigene aanbeveling met zich brengt. Allerminst doen wij zulks omtrent nieuwe uitgaven, die onveranderd en onvermeerderd van nieuws te voorschijn komen. En echter kunnen wij niet van ons verkrijgen, niet met een enkel woord de tweede uitgave van dit stichtelijk huisboek van wijlen eenen zeer voortreffelijken Leeraar aan te kondigen. Wij tellen het inderdaad onder de goede teekenen des tijds, dusdanige werken algemeen en bestendig door onze Landgenooten gewaardeerd te zien, achten het vanhier overbodig, den inhoud van het onderhavige nader te doen kennen, en wenschen hetzelve, met de nagedachtenis des waardigen mans, een onvergankelijk aanzijn en uitgebreiden zegen toe!




Kleine Bijdragen, ter aankweeking van Godsdienstige Kennis, Zedelijkheid en Christelijke Deugdbetrachting; door  J.T. Bertram,Onderwijzer in de Godsdienst. II Deelen. Te Amsterdam, bij J. Aarinksen. In kl. 8vo. Te zamen 1048 bl. ƒ 7-20.

De titel geeft te kennen, wat de Heer bertram wilde leveren. Nader verklaart zich deze in het eerste Vertoog, dat als Inleiding tot het geheele werk aangemerkt moet worden; deszelfs opschrift is: Iets over godsdienstige vorming, opvoeding en onderwijs. De bekwame Onderwijzer zegt daarin onder anderen: Telkens zoeke ik u iets mede te deelen, dat op uwe verstandelijke en zedelijke volmaking doelt. Vertoogen, gesprekken, wenken, voorbeelden, spreuken, deze of gene leerzame, wetenswaardige bijzonderheid hebt gij in dit mijn geschrift, dat viermalen des jaars verschijnt, te wachten. Te weten, ieder Deel bevat twaalf Stukjes,

{==193==} {>>pagina-aanduiding<<}
waarvan er telkens vier in een jaar uitkwamen, en wel bij inteekening. De Schrijver had, namelijk, een weldadig doel bij de uitgave. Zijne poging, om ongelukkigen te helpen, vond goedkeuring en ondersteuning. Zoo ontstonden deze Bijdragen, welke buiten twijfel reeds in veler handen zijn, en, waar ze gelezen worden, gewisselijk, onder Gods zegen, de groote zaak des Christendoms - de hooge belangen der menschheid bevorderen. Hun, die dezelve niet kennen, durven wij ze allezins aanprijzen. Hoewel het werk eigenlijk voor de jeugd geschreven is, behelst hetzelve toch veel, dat lieden van rijpere jaren zich weleens mogen herinneren. Wij zien geschriften van dezen of dergelijken inhoud gaarne in vaderlandsche huisgezinnen. Waar men smaak in zoodanige boeken vindt, meenen wij iets goeds te mogen verwachten.
Het is niet noodig, den geheelen inhoud of alle de opschriften der stukjes af te schrijven. De Heer bertram heeft voor gepaste afwisseling van onderwerpen gezorgd. Overal kan men dezelfde nuttige strekking opmerken. Ieder stukje wordt besloten met Leerzame Spreuken en belangrijke Getuigenissen, uit andere Schrijvers ontleend. Men vindt hier Godsdienstige Beschouwing van den Zomer, als ook van den Herfst, de Lente en den Winter. Het Huisgezin van Bethanië, in drie afdeelingen geschetst, hoewel veel goeds behelzende, zou misschien bij eenige inkorting gewonnen hebben. Naar ons oordeel wordt de stijl weleens te zwellend. Ook zouden wij martha niet woelig, maar wel bezig noemen. Voorts: is het dan uitgemaakt, dat luk. X: 42 het één noodige dezen zin heeft: Één enkel geregt, één schotel spijze ware genoeg? Verg. van der palm, in de Aanm. op dit vers. Het vertoog over Gods hooge en aanbiddelijke wijsheid in de toelating der eerste zonden, of van de intrede van het zedelijk kwaad in de wereld, laat nog wel iets te wenschen over. Met bijzonder genoegen hebben wij gelezen: Men kan met de leere onzer zedelijke

{==194==} {>>pagina-aanduiding<<}
herstelling of wedervereeniging met God regt geloovig werkzaam zijn, zonder tot derzelver juiste doorgronding te zijn doorgedrongen. Onder meer andere opstellen bevielen ons vooral ook: De waardij des Christendoms, ook met betrekking der blijde uitzigten, die wij daardoor hebben op dood, graf en eeuwigheid. Ontwikkeling, uitbreiding en toepassing van eene volzinnige (zinrijke) uitspraak van lavater. De hooge waarde eener vroege Godsvrucht. De hooge waarde der Vergenoegdheid. Over den echten geest der ware Godsvereering. Korte Beschouwing der belijdenis en aanneming in de Christenkerk, als een der gewigtigste en belangrijkste voorvallen onzes levens. De Geschiedenis van Naömi en Ruth. Over den Bijbel. Over de Onbedachtzaamheid, enz. enz. Wat D. II Over God en zijne volheerlijke volmaaktheden wordt gezegd, voldeed ons wel grootendeels, maar toch niet in allen opzigte. Hetzelfde zij hier aangemerkt van het betoog over de ons bekende, meest voortreffelijke schepselen van God. Waar is het bewijs, dat men door middel van de natuurlijke geboorte der zedelijke besmettinge deelachtig wordt? Het verwijzen op overerving van familieziekten en kwalen doet hier niets af. Maar door vereeniging van twee verschillende naturen in den mensch, gelijk de Schrijver bl. 230 aanmerkt, ontstaat de strijd tusschen rede en zinnelijkheid; en zou hier uit het kwaad niet te verklaren zijn? Voorts hebben ons bij uitnemendheid voldaan: Kenteekenen van jezus' echte Leerlingen, en Betoog, dat, hoe zeer elk op zich zelf staand lid der maatschappij het maatschappelijk heil niet
geheel kan uitwerken, elk afzonderlijk lid daarvan toch het zijne daartoe kan bijdragen; insgelijks de opstellen over onze zedelijke herstelling door jezus christus, en over de middelen, om aan de verlossing deel te verkrijgen. Ook Redevoeringen voor Gevangenen geeft de Heer bertram hier te lezen. Buiten twijfel is het eene zeer moeijelijke taak, voor zoodanige lieden zóó te spreken, dat het eenigzins aan het doel beantwoordt. Wij zouden meenen, dat men, bij groote po-
{==195==} {>>pagina-aanduiding<<}
pulariteit in de voordragt, vooral moet werken, om besef van pligt te verlevendigen, heldere begrippen van regt en onregt mede te deelen, en de zwakke beginselen van godsdienstigheid te versterken.
De Schrijver, die nog een derde Deel wil laten volgen, zou hier en daar meer naauwkeurigheid, wat taal en stijl aangaat, kunnen in acht nemen. Meermalen verdubbelt hij de trappen van vergelijking, b.v. meer geschikter en meest gezegendste. Voldoenend moet zijn voldoende, en dat ram staat voor de ram. Een aasje verligting leggen op de dikwijls zwaar beladene schaal van ons verdriet is niet wel uitgedrukt. Men verligt door afnemen, en nooit door opleggen. Bij het gebruiken van beelden en van bijvoegelijke naamwoorden moet men voorzigtig zijn in de keuze. Goede sier drukt niet juist uit, wat de Franschen le bon ton noemen. Ook komen er enkele min gewone of nieuw gevormde woorden in het werk voor, als blikwerping, vernufteling. Fout is: Dat was eenen Philippus, den Evangelie-verkondiger. Dergelijke onnaauwkeurigheden kunnen echter de waarde des werks niet veel benadeelen.

Over den Nationalen Eigenlof, Voorlezing, uitgesproken in het Goudasche Departement der Maatschappij: Tot Nut van 't Algemeen, op den 3 Jan. 1832. Te Leyden, bij de Wed. D. du Saar. 1832. In gr. 8vo. 28 Bl. ƒ :-40.

Opwekking aan mijne Medechristenen in Noord-Nederland. Door j. nikkel, Predikant te Wormer. Te Zaandijk, bij J. Heynis. 1831. In gr. 8vo. 69 Bl. ƒ :-70.

Wij durven onzen Lezeren de Voorlezing over den Nationalen Eigenlof allezins aanprijzen. De ongenoemde Schrijver had, gelijk hij in een kort Voorberigt zegt, ernst ten doel, en bezigde luim als middel. Hierin nu

{==196==} {>>pagina-aanduiding<<}
mogt hij, naar ons oordeel, niet ongelukkig slagen. Zijn betoog komt daarop neder, dat Nationale Eigenlof, in de gegevene omstandigheden vooral, verschoonbaar, bruikbaar en vruchtbaar is te achten. Tot proeve het volgende: ‘Wij, oudste zonen, wij hadden welligt meer te klagen, dan die jongere broeders uit dat gekoppelde huwelijk, dat eenmaal te Weenen voltrokken was, en van welk huwelijk toen al voor ons iets kwaads is voorspeld. Maar, hadden wij ook onze grieven, wij waren dan wijzer, dat wij die jongere broeders met ons speelgoed spelen lieten, zonder dat wij geweldig tegen den ons altijd dierbaar blijvenden vader opstonden, wanneer hij die jongere broeders boven ons scheen te begunstigen. Wij waren wijzer, dat wij, zoo lang mogelijk, het onze deden, om vrede in het huisgezin te bewaren; en als zulke dingen geprezen worden, dan kweekt men eenen geest aan, die vruchtbaar is in het goede en in het bezadigde. - Wij, Noordelijken, die, in het begin der laatste vijftig jaren, in ons eigen huis tot twist en tweedragt vervallen waren, zoodat wij bij Meester de Haan (of Monsieur de Haan) eerst in de halve en toen in de heele kost moesten besteed worden, wij hadden toch van dat schoolliggen zoo veel geleerd, dat wij niet meer onder elkander wilden gaan haspelen. Gelukkig derhalve, dat wij wat sterker van geheugen waren, dan de Belgen.’
Ook Ds. nirkel wilde iets doen voor het Vaderland. De man erkent met alle nederigheid, meer verzamelaar en wijziger naar de behoefte en omstandigheden van dezen tijd, dan steller van alles, wat in het werkje voorkomt, te zijn. De Inleiding begint met eene aanhaling uit een geschrift van ij. van hamelsveld. Daarop volgt eene spraakwending tot den Hoog Eerwaarden Geleerden, die, volgens nikkel, nu rust van allen arbeid. Voorts wordt te regt aangemerkt, dat met den uitroep: Leve de Koning! het Vaderland niet is geholpen. Daarom geeft de Schrijver de volgende opwekking: I. Christen bemin uw Vaderland. II. Christen

{==197==} {>>pagina-aanduiding<<}
behoud uw Vaderland. III. Christen verlicht uw Vaderland. IV. Christen gedenkt (gedenk) aan de dagen van ouds. Deze laatste Afdeeling bestaat uit zes brieven, in 1794 door eenen vader aan zijnen zoon geschreven en eene korte schets van onze vroegere Geschiedenis behelzende. In het slot van den laatsten brief wordt stellig verzekerd, dat zulk een ondeugend, roofzuchtig, God en Godsdienst verachtend volk nimmer over ons heerschen zou. Wij hebben evenwel dien dag beleefd - wij zijn bij Monsieur de Haan, zoo als in boven genoemde. Voorlezing wordt gezegd, in de heele kost geweest, maar tot onze verbetering. Naar ons oordeel ware het beter geweest, dat nikkel, in plaats van die brieven, een eigen opstel, gewijzigd naar tegenwoordige behoefte, had gegeven. In de andere stukjes komt menige goede aanmerking voor, doch hier en daar ook wel iets, dat niet ter zake doet. De opbrengst is bestemd voor het Fonds ter aanmoediging van de gewapende Dienst. Dit strekke ter aanbeveling. Om des goeden doels wille onthouden wij ons van verdere aanmerkingen. - Wij houden het voor eene drukfout, wat in het Voorberigt staat, dat ons den geduchten watervloed overkwam, en dat, hetgeen wij toen ondervonden, ons thans versterken in vertrouwen op God. De meening is goed.

Het Jaarfeest van den Dood van  Jezus.Eene stichtelijke lektuur voor Christen-Huisgezinnen op den Goeden Vrijdag. Te Amsterdam, bij W. Brave. 1831. In gr. 8vo. 38 Bl. ƒ :-45.

Na de Inleiding volgt I. een overzigt van de omstandigheden, in welke Jezus gestorven is. II. De grootheid van Jezus bij zijn sterven. III. De vreugde en vertroosting, die de dood van Jezus ons schenkt. IV. De dood van Jezus eene krachtige drangrede(n) tot godzaligheid. Om den geest van dit waarlijk stichtelijk

{==198==} {>>pagina-aanduiding<<}
boeksken te doen kennen, schrijft Rec. het volgende af: ‘Bij de vertroostingen van het Evangelie van jezus dood, waardoor ik mij heden gesterkt gevoel tot het onderworpen dragen en moedig doorstaan van al de rampen, smarten en kwalen dezes wisselvalligen levens, moet ik niet uit het oog verliezen, welke dure verpligtingen op mij rusten. De kruisbanier staat daar niet slechts ter vertroosting, maar ook ter heiliging van het zondig menschdom opgerigt. Wie haar aanschouwt, o! de heiligste gelofte van onbepaalde gehoorzaamheid aan God, van standvastigen ijver in het goede, van onveranderlijken afkeer van het kwade, van onverbreekbare trouw aan jezus, aan zijne zaak en zijn Evangelie, moet hij afleggen’ enz. Dit zij genoeg ter aanprijzing. Waarom wordt de dag des doods van jezus niet algemeen als een heilige feestdag gevierd door de gansche Christenheid?




Beredeneerde Beschrijving van het Museum anatomicophysiologicum van  P. de Riemer,in leven Ridder van de Orde van den Nederlandschen Leeuw, Doctor in de Geneeskunde, Professor in de Ontleed-, Heelen Verloskunde, enz. Met eene Opdragt aan Z.M. den Koning. Te Rotterdam, bij de Wed. J. Allart. 1831. In 4to. VIII en 248 bl. ƒ 6-:

Bekend is de verzameling van voorwerpen, die de overledene ijverige Ontleedkundige de riemer gedurende meer dan dertig jaren had bijeengebragt. Ook buitenlanders hebben er met lof van gewaagd, zoo als cuvier, toen hij in 1811 ons vaderland doorreisde, daarover zeer gunstig moet geoordeeld hebben; en vroeger had rudolphi dezelve reeds geprezen, vooral om de keurige opspuitingen, daarin vervat (Bemerkungen aus dem Gebiet der Naturgesch., Medicin und Thierarzneykunde auf einer Reise u.s.w. 1804. I.S. 140, 141). Het behaagde Z.M., tot 's Rijks gebruik,

{==199==} {>>pagina-aanduiding<<}
dit Muteum van den Oprigter over te nemen, en dus voor de nakomelingschap te bewaren.
Het boekdeel, dat wij aankondigen, geeft van deze, uit bljkans 2200 nommers bestaande, verzameling een beredeneerd verslag. Dit verslag heeft de Heer deriemer zelf opgesteld, en gedeeltelijk ook helpen uitgeven, welke arbeid echter door zijn' vriend, den Heer Referendaris f.j. van maanen, verder ten uitvoer gebragt en voltooid is. Hier volge slechts eene korte inhoudsopgave. De eerste afdeeling bevat de voorwerpen in vocht bewaard. Uitwendige bekleedselen: opperhuid, gedeeltelijk met de haren, van verschillende ligchaamsdeelen; reticulum en opperhuid van eenen Laplander, van Negers enz. Hierbij ook abortus en pasgeborenen van den Negerstam, de geïnjicieerde vaten der huid enz. In het geheel 87 nommers. - Bewerktuigde vliezen: celwijs weefsel, harde en zachte hersenvlies, borstvlies, buikvlies, darmscheil, beenvlies, banden; 46 nommers. - Zamenstel der vaten: de boog en stukken van de groote slagader, van slagaderstammen, van de holader, van aderlijke stammen, opengesneden of omgekeerd; 18 nommers. - Zamenstel der zenuwen: nervus ischiaticus, nervus brachialis, nervus quinti paris enz., de vaten der zenuwen opgespoten; 9 nommers. - Zamenstel der spieren: spiervezels, verbreiding der vaten en zenuwen door de spierzelfstandigheid, pezen, peesvliezen; 19 nommers. - Zamenstel van het kraakbeen: sommige stukken gemacereerd, om het celachtig weefsel zigtbaar te maken, andere met opgespotene fijne vaatjes; 7 nommers. - Beenwording: onderscheidene schedel- en aangezigtsbeenderen van vruchten in verschillenden tijd van ontwikkeling, gelijk mede al de overige beenderen, en eindelijk een in de banden geprepareerd, geheel skelet van een foetus van 8 maanden; 121 nommers. - Geleding: deze voorwerpen
zijn minder volledig, en hebben betrekking tot het schoudergewricht, dat van den elleboog, van de dij, van de knie en van den voet; 10 nommers. - Levensverrigting: hier vindt men eerst

{==200==} {>>pagina-aanduiding<<}
eenige voorwerpen, die tot het bloed betrekking hebben; vervolgens onderscheidene harten; dan preparaten van de werktuigen der stem en ademhaling; 60 nommers. - Dierlijke verrigting: het bekkeneel in-en uitwendig met opgespotene vaten; het zachte hersenvlies; de hersenen (hierbij zijn vele preparaten gevoegd, die tot de vergelijkende anatomie behooren en afzonderlijke nommers hebben; de opgave van het gewigt des ligchaams en dat der hersenen bij deze verschillende voorwerpen maakt de lijst niet onbelangrijk); eindelijk preparaten van het verlengde en ruggemerg; 36 nommers. - Gezigt: hieronder mede eenige voorwerpen van vergelijkende ontleedkunde; 86 nommers. - Gevoel: opgespotene kinderhandjes, armpjes, de huid van de hand en van het aangezigt; 14 nommers. - Gehoor: het buitenoor, deszelfs kraakbeen, de trommelholte met de gehoorbeentjes, preparaten van het geheele gehoorwerktuig in het slaapbeen, de meeste voorwerpen met fijn opgespotene vaten; 8 nommers. - Smaak: verschillende preparaten der tong en mondholte; hieronder ook eene tong eens Negers, na wegneming der opperhuid, met een zwart gekleurd rete Malpighii; 12 nommers. - Reuk: opspuitingen van het slijmvlies, van het septum narium, van de onderscheidene boezems; 12 nommers. - Natuurlijke verrigting: hieronder eerst preparaten, die tot de werktuigen der kaauwing betrekking hebben; vervolgens van de deelen, die tot de doorzwelging dienen; dan magen van onderscheidene dieren, opspuitingen van het darmscheil en van het net, voorwerpen ter opheldering van het zamenstel der darmen, opspuitingen der melkvaten met kwik, gelijk ook van de watervaten in onderscheidene deelen des ligchaams, en van een gedeelte der borstbuis; voorts onderscheidene preparaten van de lever, de galblaas, de milt en de alvleeschklier; van de borsten, van de nieren, en
de overige, tot de pisafscheiding behoorende deelen; 137 nommers. - Geslachtsverrigting: hieronder de uterus van eene vrouw, die kort nadat zij voor de tweede maal de keizerssnede on-
{==201==} {>>pagina-aanduiding<<}
dergaan had overleed; ook onderscheidene ova en foetus van verschillende ontwikkeling, en belangrijke preparaten van opgespotene placentoe; in het geheel 179 nommers.
Hierop volgen, onder een afzonderlijk hoofd, voorwerpen van vergelijkende ontleedkunde, meest van vogels en zoogdieren; deze verzameling is niet bijzonder belangrijk; 82 nommers. Vervolgens eenige voorwerpen van natuurlijke historie, meest ingewandswormen; 38 nommers. Voorwerpen van tegennatuurlijke vorming en monsters; 38 nommers. Ziektekundige voorwerpen; 72 nommers. Eindelijk 57 onderscheidene voorwerpen, ter opheldering van de vorming en ontwikkeling van het hoenderei en van het kuiken.
Niet minder rijk is de verzameling aan drooge voorwerpen. Vooreerst 135 nommers van vliezige deelen, zoo bij den mensch als bij onderscheidene dieren, waaronder de geheele darmbuis van een' volwassen mensch van den slokdarm tot den regten darm, het harde hersenvlies in deszelfs geheel, enz. Vervolgens opgespotene harten en vaten, waaronder een preparaat van al de vaten bij een' volwassen man, opgespotene watervaten, de borstbuis enz., en vele preparaten van het beenig gehoorwerktuig; in het geheel 111 nommers. Vervolgens menschengeraamten en losse beenderen; hieronder het skelet eener Aethiopische vrouw, en dat van een' dwerg uit het gevolg van den Prins van galitzin; 72 nommers. - Skeletten en afzonderlijke beenderen van dieren, waaronder het skelet van eenen 135 jarigen papegaai; 139 nommers. Eene zeer rijke verzameling van schedels van verschillende volken; 79 nommers; - eenige schedels tot opheldering en gedeeltelijke wederlegging (zie No. 31 en 31*) van het stelsel van gall; 45 nommers; - zieke beenderen; 267 nommers; - eindelijk verschillende steenen en eenige andere voorwerpen, pleisterafgietsels van ziekelijk afwijkende deelen; 50 nommers.
Uit dit oppervlakkig verslag zal men eenigermate over den omvang van dit Museum kunnen oordeelen. Wij

{==202==} {>>pagina-aanduiding<<}
verheugen ons, dat deze verzameling, die eerst aan de Hoogeschool van Gent was toegedacht, voor ons vaderland behouden bleef, en thans, bij gelegenheid van het tweede Eeuwfeest van deszelfs stichting, aan het Athenaeum illustre van Amsterdam geschonken is.
Wat de inrigting van den Catalogus betreft, hierop zoude het Rec. niet moeijelijk vallen, verschillende aanmerkingen te maken. De stijl is onaangenaam; de taal, eene vreemde mengeling van Latijn en Hollandsch, is bijzonder arm in uitdrukking; noodelooze uitweidingen, benevens tot vervelens toe herhaalde betuigingen, dat het preparaat leerzaam of bijzonder instructief, dat het sierlijk, ja zelfs somtijds, dat het voortreffelijk is, dwongen ons nu en dan een' glimlach af. Ook proeven van gebrek aan physiologische en zoölogische kennis kan men op vele bladzijden vinden. Maar onthouden wij ons van het verder aanwijzen van gebreken, die elk wetenschappelijk lezer zelf bespeuren zal, en welker ophaling toch weinig nut kan hebben, daar de Schrijver reeds overleden is.

Nieuwe Werken van de Maatschappij der Nederlandsche Letterkunde te Leyden. IIden Deels 2de Stuk en IIIde Deel. Te Dordrecht, bij Blussé en van Braam. 1830-31. In gr. 8vo. IV, 234, en XXXVIII, 135 bl. ƒ 3-:

Nadat de Heer n. westendorp, in een vorig Deel, eene beknopte voordragt van de Noordsche Mythologie, uit oorspronkelijke gedenkstukken, gegeven had, van welke wij in ons Tijdschrift op zijnen tijd eene loffelijke vermelding gemaakt hebben, beantwoordt hij nu het tweede gedeelte der vraag, en ontvouwt ons zijn denkbeeld over het gebruik, dat van de Noordsche Mythologie in de Nederlandsche Dichtkunde zoude kunnen gemaakt worden. Nadat de Schrijver betoogd heeft, dat de Grieksch-Romeinsche Mythologie te verkiezen is bo-
{==203==} {>>pagina-aanduiding<<}
ven de Noordsche, spreekt hij over de aanwending der Mythologie in het algemeen, en daarna over de Noordsche in het bijzonder, heldert dat op door voorbeelden, gekozen uit hooft, vondel, van haren, van merken, helmers en loots, en door voorbeelden van buitenlandsche Dichters. Het geheel wordt besloten door belangrijke bijvoegselen en aanteekeningen, waarin wij met genoegen iets uit de Legenden van den Heer van lennep zagen. Niet minder dan het eerste gedeelte van deze bekroonde Verhandeling, is dit tweede gedeelte een sprekend bewijs van den smaak, het oordeel en de geleerdheid des Heeren van westendorp.
In het derde Deel van de Werken der Maatschappij ontmoeten wij in de eerste plaats naauwkeurige Naamlijsten der Leden, Z.M. de Koning, als Beschermer, aan het hoofd, vervolgens de Prins van oranje en Prins frederik als Honoraire Leden, dan de Naamlijst der Leden naar orde der verkiezing, vervolgens eene alphabetische Naamlijst van dezelfde Leden, ten slotte eene dergelijke van die Leden, welke sedert 1793 overleden zijn, benevens aanwijzing van het jaar, waarin van dezelve melding is gemaakt in de Aanspraken der Voorzitters. Wij kunnen dit gedeelte des werks niet wel beoordeelen, en zeggen alleen, dat het wel een blijk is van groote naauwkeurigheid. Iemand moge al eens vragen: waarom is die of die Lid der Maatschappij? en denken aan dezen of dien, welke geen Lid is. Maar, naar gelange der vermenigvuldiging van geleerde Maatschappijen en Orden in een Land, zullen die waaroms ook menigvuldiger worden. En Recensent gelooft, dat men zonder request of intrigues, als men een fatsoenlijk en beschaafd mensch is, de eer van het Lidmaatschap nog al bekomen kan. Hij hoopt het ten minste voor zich. Wat die Aanspraken der Voorzitters betreft, dezelve konden wezenlijk belangrijke bijdragen voor de Letterkundige Geschiedenis van ons Vaderland worden,

{==204==} {>>pagina-aanduiding<<}
indien ze minder in eenen toon gesteld waren, welke zoo geheel den geest der oude Boekzaal-berigten ademt.
Zeer belangrijk is de Verhandeling, in dit Deel voorkomende, over de vraag: welk is het wezenlijk kenmerkend onderscheid der Welsprekendheid van den Kansel, van de Pleitzaal, van de Raadsvergadering, en van de Gehoorzaal? De Heer van kampen, Hoogleeraar te Amsterdam, heeft deze vraag op eene uitmuntende manier beantwoord, en dat onderscheid zoo wel uit den aard der zake betoogd, als door voorbeelden bevestigd. Wij noemen dit stuk, hetwelk ieder liefhebber zich voorzeker reeds heeft aangeschaft, eene heerlijke bijdrage tot het vak der fraaije letteren.




Verschillende Reizen en Lotgevallen van  S. Roorda van Eysinga,in leven Predikant en Schoolopziener te Batavia, enz.; mitsgaders die van deszelfs Zoon p.p. roorda van eysinga, voormaals belast met het Departement van Inlandsche Zaken op Java, thans, als Secretaris der Residentie Bantam, met verlof in Nederland. Uitgegeven door laatstgemelden. IIde Deel. Te Amsterdam, bij J. van der Hey en Zoon. 1831. In gr. 8vo. 408 bl. ƒ 4-20.

Hebben wij het genoegen gehad, het eerste Deel, of liever den eersten, in twee deelen gesplitsten, Band der Reizen en Lotgevallen van den Weleerw. roorda van eysinga met lof te kunnen aankondigen; ook deze tweede Band, of (gelijk de titel zegt) dit tweede Deel, verdient geene mindere goedkeuring. Daar het dagverhaal der reis van Batavia naar Makassar en de Moluksche eilanden op den eigen' onderhoudenden toon alhier wordt voortgezet, zoo is alles, van den aanvang tot het einde, levendig en belangwekkend. Men ziet hier, hoe willekeurig de Nederlandsche Ambtenaren wel eens de inlanders behandelden, en hoe welkom de Gouverneur-Generaal Baron van der capellen was,

{==205==} {>>pagina-aanduiding<<}
van wien men de beste verwachtingen koesterde, en die ook dadelijk een aantal misbruiken en harde verordeningen afschafte. Tegen den nietswaardigen Zendeling buttenaar, in het vorige Deel, steekt hier de Predikant en Zendeling tevens, broeder kam, ofschoon hij wat al te goed en toegevend is, voordeelig af. Dat een Predikant en Schoolopziener berigt geeft van den toestand van kerken en scholen, is natuurlijk. Men verwacht niet anders: doch de wijze, waarop dit geschiedt, is nergens dor en vervelend. Van des Schrijvers heldere denkwijs zijn ook hier weder blijken in overvloed, b.v. bl. 27. Na vermeld te hebben, dat hij te Makassar somwijlen op de biljart speelde, gaat hij aldus voort: ‘Ik hoop niet, dat een zwaarmoedige Collega zich zal ergeren, wanneer een Leeraar de keu in zijne handen neemt. Och, goede broeder! bedenk toch, dat in Holland eene gezonde wandeling u genoegzame beweging kan verschaffen; dat brave Predikanten in Amsterdam zich in eene kolfbaan onschuldig verademen; en, zal nu een bal van ivoor meer zondig zijn, dan een met leder overtrokken? Of men over groen laken, of over den grond speelt, zal ook evenmin onderscheid maken, als het slaan met eene kolf en het stooten met eene keu? - Voor kolven is het hier te warm, en misgun ons dan eene biljart niet, waarbij oefening plaats heeft, en dat nog spoedig afmat. Misbruik kan er in beide gevallen, ja! in elk spel plaats hebben, dat geef ik toe; maar in Holland zoo wel als hier: en daarvoor wil een braaf Predikant zich immers overal wachten?’
Wij onthouden ons, uit plaatsgebrek, van verdere mededeelingen, en gaan thans liever over tot de reizen en lotgevallen van 's mans Zoon, den Heer p.p. roorda van eysinga, behelzende ontmoetingen en opmerkingen in Frankrijk, Rio de Janeiro, Batavia, over geheel Java, Sumatra en Bangka, mitsgaders rapporten over Siam, Bali, Cochinchina, Borneo Proper (waarom niet: het eigenlijk Borneo?) en de nog

{==206==} {>>pagina-aanduiding<<}
weinig bekende Lampongs; van al hetwelk hier echter nog slechts gevonden worden de ontmoetingen in Frankrijk, te Rio de Janeiro en op een gedeelte van Java, benevens eene staathuishoudkundige beschrijving van de Residentie Buitenzorg. Het overige zal dán eerst volgen, wanneer dit tweede Deel bij het lezend publiek met dezelfde graagte, als het eerste, zal ontvangen zijn: en dit meent Recensent althans wel te mogen verwachten.
Uit het Mengelwerk van een ander Tijdschrift heeft het Publiek reeds, geheel of grootendeels, des Schrijvers verhaal van den flag bij Waterloo en zijne ontmoetingen in Frankrijk leeren kennen. Bonaparte's leger komt ons voor te zwart te zijn afgeschilderd. Immers het vervoeren van vrouwen, het plunderen van steden en verwoesten van tempels, kan men aan de krijgsmagt van napoleon niet als onderscheidend kenmerk te laste leggen; en dat doet toch de Schrijver, bl. 189. Op bl. 216 had de Heer van eysinga bij de woorden: ‘Het was even alsof diwaconta met argalia streed,’ wel eene ophelderende aanteekening mogen voegen. De Indische Mythologie, Godenleer en Geschiedenis, zijn aan de meesten zijner lezeren onbekend. - Ook is de correctie somwijlen niet juist. Als zinstorende drukfeilen kunnen wij b.v. aanwijzen bl. 328, reg. 9, breedoverig voor breedvoerig, en bl. 402, reg. 17, afgeschuurd voor afgescheurd.
Met blijkbare waarheidsliefde, en toch bevallig, kort en krachtig, deelt de Schrijver zijne ontmoetingen mede op zee, te Rio Janeiro, en in Indië. De beschrijving der Residentie Buitenzorg is een stuk van blijvend belang, en getuigt zoo wel van veelomvattende kunde als van ijverig onderzoek.
Ten besluite onzer aanprijzende beoordeeling, schrijven wij het volgende hier af uit bl. 288. Het is eene anecdote gelijk er weinig zijn, koddig namelijk en tevens waar. ‘Men had reeds zoo veel over de linie gesproken, dat menigeen begeerig werd dezelve te zien. De Luitenant huis hield den 6 Aug. stellig staande, dat

{==207==} {>>pagina-aanduiding<<}
wij den 7den de linie zouden passéren, en raadde ieder der reisgenooten, alsdan vroegtijdig op te staan, ten einde de linie duidelijk (dadelijk?) te kunnen zien. Den 7den waren sommige heeren vroeger op dan naar gewoonte, en tuurden onophoudelijk naar den gezigteinder, om toch eenmaal die linie te zien. “Met het bloote oog is zulks zeer moeijelijk,” zeide de heer huis, doch als de heeren van dezen kijker gelieven gebruik te maken, dan zal zulks gemakkelijk zijn.” Een der nieuwsgierigen nam gretig den kijker, welke door den heer huis zoodanig werd gedraaid, dat een haartje, hetwelk voor het onderste glas was gespannen, juist horizontaal lag: “Zie nu wél toe,” riep hij. En de nieuwsgierige domoor schreeuwde overluid: “De linie! de linie!” Nu schaterde elk van lagchen, en de onnoozele begreep er de reden niet van.’
Wij verlangen naar het vervolg van dit lezenswaardige werk.

Nederlandsche Gedachten. Iste en IIde Deel. Te 's Gravenhage, bij G. Vervloet. 1830, 31. In gr. 4to. Te zamen 320 bl. ƒ 6-:

Het gaat met de Grondwet als met den Bijbel: ieder zoekt er zijn voorafgemaakt stelsel in te vinden, en hetgeen geschreven is daarnaar te verklaren. De Nederlandsche Gedachten huldigen meer het Monarchaal, de Noordstar drijft het Democratisch beginsel. Beide beroepen zich op de bestaande Grondwet; doch elk dier dagladen geeft er eene uitlegging aan naar zijnen zin: dit doen vooral de Nederlandsche Gedachten, die zich meer met uitlegging dan met bespiegeling bezig houden; terwijl daarentegen de Noordstar veelal meer uitweidt over hetgeen de Redactie heilzaam acht, dan over hetgeen overeenkomstig het bij ons bestaande Staatsregt zou moeten geschieden. Wij verzoeken intusschen onze Lezers, het Monarchaal beginsel der Nederlandsche Gedachten niet

{==208==} {>>pagina-aanduiding<<}
te verwarren met de lichtuitdoovende leer der Absolutisten, noch ook het Democratisch beginsel der Noordstar met het verwoestend stelsel der Jakobijnen.
Wij zullen hier niet onderzoeken, welke Staatsvorm de beste is. Onze beoordeeling zal meer uitlegkundig dan wijsgeerig zijn. De Nederlandsche Gedachten houden (Iste D. bl. 6) ons Koningrijk voor eene door volksinvloed getemperde Monarchie. Van dat beginsel wordt uitgegaan, en de Redactie is consequent. Men houde hier in het oog, dat Monarchie bij de Nederlandsche Gedachten verstaan wordt in de letterlijke beteekenis van Alleenheersching; niet in de oneigenlijke, waarbij een. Eminent Hoofd van den Staat, onder Vorstelijken titel, omdat hij alleen aan het hoofd van het Uitvoerend Bewind staat, Monarch of Alleenheerscher genoemd wordt.
Recensent hoopt, in zijne beoordeeling van het werk van den Heer Mr. van sonsbeeck, over de Zelfstandigheid en Onafhankelijkheid der Regtsmagt, te hebben aangetoond, dat de Wetgevende Magt de Oppermagt is. Immers de Regtsmagt past de bestaande wetten alleen toe, maar heeft de magt niet er iets in te veranderen. De Uitvoerende Magt brengt de wetten in dadelijke werking, en doet die eerbiedigen. De Wetgevende Magt, boven beide verheven, verandert de bestaande wetten zoo dikwijls het haar behaagt. Art. 105 der Grondwet zegt: De Wetgevende Magt wordt gezamenlijk door den Koning en de Staten-Generaal uitgeoefend. Nu zijn er drie takken der Wetgevende Magt: 1o. de Koning; 2o. de Eerste Kamer, en 3o. de Tweede Kamer der Staten-Generaal. De zamenstelling der Tweede Kamer, door zijdelingsche verkiezingen geschiedende, is natuurlijk Aristocratisch, en zij wordt dus gerekend de tolk te zijn van het verlichtste en gegoedste deel der ingezetenen. De zamenstelling der Eerste Kamer, door persoonlijke keus des Konings, is meer Monarchaal; doch daar de Leden der Eerste Kamer door den Koning voor hun leven benoemd worden, zoo krijgt zij almede een Aristocratisch aanzien, en haar karakter is daarin

{==209==} {>>pagina-aanduiding<<}
alleen van de Tweede Kamer onderscheiden, dat deze tevens eene tint heeft van Democratie, omdat zij, al is het zijdelings, toch altijd door de Natie verkozen is; terwijl daarentegen de Eerste Kamer, door den Koning benoemd, meer moet overhellen tot handhaving van de regten der Kroon. Uit dat alles schijnt ons te blijken, dat ons Koningrijk geenszins is eene door volksinvloed getemperde Monarchie, maar veeleer eene, ten behoeve des volks, door Monarchalen invloed, getemperde Aristocratie.
Dit lag alzoo in den aard der Natie, en staat in verband met haren vroegeren nationalen regeringsvorm.
Wat was het Gemeenebest der Vereenigde Nederlanden? Eene Federalistische Aristocratie. Wat was de Erfstadhouder? Het Eminent Hoofd van den Staat, die, als een onschendbaar Volkstribuun, gehouden was, het volk tegen den dwang der aanzienlijken te beschermen.
Toen, in 1813, de Vereenigde Nederlanden hunne onafhankelijkheid hernamen, was men even wars geworden van het Federalisme, als van de Volksregering van 1795. Men wenschte ook het Huis van oranje terug: maar hoe? - Om aau willem VI het onbepaald gezag op te dragen? Zoo iets zou, gelijk de Noordstar te regt aanmerkt, nimmer den algemeenen bijval, wij zeggen niet van de capite censi, van het gemeen, maar van de gegoede ingezetenen, verkregen hebben. Men schaarde zich vol vertrouwen om het zichzelven (al is het dan ook met goede redenen) opgeworpen hebbende Algemeen Bestuur; doch dat Bestuur had geene zending, en deszelfs gezag strekte zich slechts uit tot die gedeelten des Lands, waar de Nederlandsche vlag was opgestoken. Het Algemeen Bestuur kon slechts handelen naar den waarschijnlijken wensch des volks, en in dien zin, waarin van ouds het volk invloed had op de regering, namelijk zijdelings. Herstel van de Staten-Generaal en Provinciaal, herstel van het Huis van oranje in vroegere of soortgelijke waardigheden, wering van den terugkeer eener ongeschikt bevondene federalistische vereeniging, en handhaving der reeds vroeger geschiede gelijkstelling van alle bestaande Godsdienstgezindten, was de wensch der Natie. Ten gevalle der talrijkste en te voren alleen heerschende gezindheid, werd echter bepaald, dat de Souvereine Vorst van de Hervormde Godsdienst moest wezen. De opdragt van onbepaald gezag aan willem VI was of eene beleefdheid, of eene onvoorzigtigheid. Wij gelooven het eerste. In elk geval, de Prins

{==210==} {>>pagina-aanduiding<<}
begreep de behoeften des Lands. Hij wilde de Souvereiniteit niet aanvaarden, dan onder waarborg eener Grondwet. Die Grondwet werd aangenomen, zoo wel door den Vorst als de Vertegenwoordigers, en verbond dus beide partijen. Zij had meer overeenkomst met den regeringsvorm der Unie, dan de tegenwoordige Staatsregeling: want het gezag van den Vorst werd beperkt door eene Aristocratisch zamengestelde Vertegenwoordiging, zonder dat er eene Eerste Kamer bestond, die den Vorst ondersteunen kon.
De Souvereiniteit, welke de Vorst bekwam, was dus geenszins een Oppermagtig Gezag: want de Staten-Generaal zijn meer dan Raadgevers, meer dan de Raad van State, welks gevoelen de Koning wel hooren, maar niet volgen moet. De Staten-Generaal waren, en zijn nog, Medewetgevers. Te voren wist men niet regt, of men den Erfstadhouder meer als Dienaar van den Staat, dan wel als Eminent Hoofd moest aanmerken. Daar de uitdrukking Souverein Vorst door de omschrijving der magt van dien Vorst een' eng beperkten zin verkreeg, zoo strekt zij alleen om aan te wijzen, dat willem VI willem I geworden was, en boven alle bedenking het Eminente, schoon geenszins het Autocratische Hoofd, maar ook aan de andere zijde geenszins de gehoorzame Dienaar van den Staat was. Het Oppergezag was wezenlijk gedeeld: want en de Vorst en de Vertegenwoordigers hadden gelijk regt tot voordragt van wetten, en beide partijen hadden het veto tegen elkander.
In de Grondwet van 1815 is alles hoofdzakelijk hetzelfde gebleven. De Koning heeft, door de benoeming der Leden van de Eerste Kamer, meerderen invloed; doch men heeft, tot wegneming van duisterheid, in Art. 12 gezegd, niet: de Souvereiniteit, maar: de Kroon is en blijft opgedragen. Men scheen te vreezen, dat het woord Souvereiniteit zou worden opgevat in den Monarchalen zin der Nederlandsche Gedachten. Ons Rijk is eene Monarchie, zegt men: maar men mag met dat woord niet schermen. De Grondwet wijzigt de beteekenis van dat woord. Ons Rijk is een Principatus, geen Regnum in den zin van het Grieksche Tyrannis, hetwelk de ware Monarchie is, de zuivere Alleenheersching. En als wij overwegen, welk eene magt de beide Kamers hebben, dan moet men waarlijk erkennen, dat ons Rijk wel niet eene Démocratie Royale kan genoemd worden, zoo als de Courrier de la Meuse beweerde; maar men zou haar wel als eene

{==211==} {>>pagina-aanduiding<<}
Aristocratie Royale mogen omschrijven, waarin de Koning, nog meer dan te voren de Erfstadhouder, de edele taak vervult, om de Natie tegen de aanmatiging der Aristocraten te beschermen. Volgens de bestaande Grondwet is dus de bestemming van een' Koning der Nederlanden veel verhevener en liberaler, dan die van andere Vorsten.
Inmiddels bestaat de Aristocratie uit de bloem der Natie. Dat de Koning zich niet, in den kring zijner constitutionele attributiën, moet laten dwingen, lijdt geen' twijfel; maar het regeren met de meerderheid is inderdaad zoo verwerpelijk niet, als de Nederlandsche Gedachten beweren. Men versta slechts door de meerderheid niet die der volksmenigte, noch ook der dagbladschrijvers, maar die der Wetgevende Magt, en dus niet die der stemmen in de Tweede Kamer alleen. Waar beide Kamers het eens zijn, daar behoort, naar ons inzien, de Koning zijne meening op te offeren aan den wensch der gegoedste en verlichtste ingezetenen.
Indien, door herhaalde verwerping van het budjet, de tijd ontbreekt, om een nieuw budjet op te maken, dan is de voordragt eener transitoire wet, om de belastingen, tot dat een nieuw budjet zal zijn voorgedragen en aangenomen, te heffen op den vorigen voet, in den geest der Grondwet, die den Koning geene belastingen wil laten heffen, dan met toestemming der Vertegenwoordigers. Zonder voordragt eener transitoire wet belastingen te heffen bij eenvoudig besluit, schijnt ons toe een noodeloos verkrachten der Grondwet te zijn. Dat het budjet niet aangenomen was, geeft daartoe geen' grond: want als de Vertegenwoordigers maar moeten toestemmen, dan is de voordragt eene ijdele formaliteit. Wordt ook de transitoire wet verworpen, dan is dat een weigeren van allen onderstand, en alsdan houden wij den Koning voor bevoegd niet alleen, maar krachtens zijnen eed voor verpligt, om de belastingen, op eigen gezag, te doen heffen.
Zoo wel als de Nederlandsche Gedachten, houden wij de stelling: Point de redressement de griefs, point de subfides, voor oproerig. En indien de verwerpers van het budjet vooraf verklaard hadden, alleen op dien grond de aanneming te weigeren, dan zou zeker de voordragt eener transitoire wet mogen, ofschoon nog niet moeten, nagelaten worden. Indien nu de Nederlandsche Gedachten, bij het ijveren tegen de voordragt eener transitoire wet, niets anders bedoeld hebben, zijn wij het eens. Van de gronden tegen eene transitoire

{==212==} {>>pagina-aanduiding<<}
wet, opgegeven Iste D. bl. 77 en 78, (No. 20 van het Iste D.) vereenigen wij ons dus met den tweeden en derden, maar niet met den eersten grond, dat namelijk zulk eene voordragt inconstitutioneel zou zijn, ten ware zulks (gelijk Z.M. waarschijnlijk gemeend heeft) wierde verstaan met toepassing op de toenmalige omstandigheden, en niet in het algemeen.
Op bl. 167 (No. 27 van het eerste D.) ontkent de Redactie der Nederlandsche Gedachten, dat de Grondwet wederzijds verbindend is, voor zoo ver dat meer beteekent dan wederzijds zedelijk verbindend; omdat er geene Regtbank beslissen kan in het geschil tusschen den Koning en de Natie. Dat laatste is wel waar, en even min de Koning als de Natie kunnen voor eene Regtbank ter verantwoording worden geroepen; maar zoodra ééne der partijen de Grond. wet openlijk verbreekt of volstrekt onuitvoerlijk maakt, verklaart dezelve daardoor den oorlog aan de andere partij, die daardoor geregtigd wordt zich gewapenderhand te verdedigen. Ieder burger is dan verpligt zich te voegen bij de partij, die hem toeschijnt gelijk te hebben. Indien alle onderstand aan het Bestuur geweigerd wordt, dan hebben de Vertegenwoordigers - indien de Grondwet openlijk en opzettelijk vernietigd wordt, zonder dergelijke voorafgaande weigering, dan heeft de Koning haar geschonden.
Doch wat dan? Wij maken hier onderscheid tusschen volkomen en onvolkomen regt. Iedere willekeurige omverwerping der bestaande orde is eene omwenteling, hetzij de Koning, hetzij de Vertegenwoordigers, hetzij een volkshoop zich vergrijpe. Hij, die eene omwenteling begint, moet niet alleen vragen, wat zijn volkomen regt is; maar ook, of hij het Vaderland door zijne onderneming zal kunnen redden? Om die reden houden wij de bewerkers der Poolsche omwenteling, al hadden zij het volkomen regt aan hunne zijde gehad, voor slechte burgers. Vóór men eene omwenteling daarstelt, moet of de vrijheid des gewetens in waarheid geschonden zijn, of de toestand des lands zóó wanhopig zijn geworden, dat elke verandering eene verbetering wordt. Doch de beslissing dier omstandigheden behoort even zeer tot de vierschaar des gewetens, als de vraag, of men, bij de overtuiging van gelijk te hebben, het welzijn van zijn huishouden aan een netelig proces wil wagen; of wel, om een voorbeeld uit de Staatkunde te nemen, of men aan eene

{==213==} {>>pagina-aanduiding<<}
veel magtiger Mogendheid, die ons Vaderland onregt doet, den oorlog zal verklaren, dan wel zich schikken naar den tijd. Doch dit alles maakt geene verandering in de regtsquestie: en wij houden vol tegen de Nederlandsche Gedachten, dat elke Grondwet moet beschouwd worden als een Contrat Synallagmatique.
In het IIde D. No. 1. (24 April 1830) wordt beweerd, dat Nederland een Christenstaat is. Dit ontkennen wij, evenzeer als de stelling van de Jakobijnen en de Ultramon tanen, door beide partijen uit verschillende inzigten voorgestaan, que notre Gouvernement est un Gouvernement athée. Dat de meerderheid der ingezetenen het Christendom belijdt, doet niets ter zake. De Koning zelf behoeft niet eens een Christen te zijn. Noch Joden, noch Deïsten, schoon de laatsten geene gezindheid uitmaken, zijn uitgesloten. Maar de Nederlandsche Gedachten zeggen te regt: De Staat behoort godsdienstig te zijn; de Godsdienst invloed te hebben op wetgeving en bestuur.
Grotius (de jure belli ac pacis, Lib. II. Cap. XX.) merkt aan (schoon alleen ten voordeele der vrijheid van geweten): Veritatem Christianae religionis, quatenus scilicet naturali ac primaevae religioni non pauca superaddit, argumentis mere naturalibus persuaderi non posse, sed niti historia tum resurrectionis Christi, tum miraculorum ab ipso et Apostolis editorum: quae res est facti, olim quidem irrefragabilibus testimoniis probata, sed olim, ita ut et haec quaestio facti sit, et jam perantiqui. Quo magîs fit, ut doctrina haec ab his qui nunc primum eam audiunt (en dit zijn immers alle menschen, op het oogenblik, dat men hun onderwijs begint te geven) penitus in animum admitti nequeat, nisi secretis Dei auxiliis accedentibus, quae sicut quibus dantur non dantur in operis alicujus mercedem, ita si quibus negantur aut minus large conceduntur, id fit ob causas non iniquas illas quidem sed plerumque nobis incognitas. Doch, in hetzelfde Hoofdstuk, een weinig vroeger, zegt de Schrijver: Notandum est, religionem veram, quae omnium aetatum communis est, quatuor praecipue pronuntiatis niti; quorum primum est, Deum esse, et esse unum: secundum, Deum nihil esse eorum quae videntur, sed his aliquid sublimius: tertium, a Deo curari res humanas, et aequissimis arbitriis dijudicari: quartum, eundem Deum opificem esse rerum omnium extra se. Haec quatuor totidem Decalogi praeceptis explicantur.

{==214==} {>>pagina-aanduiding<<}

Daarmede overeenkomstig wordt bij de Grondwet van den Koning, en allen, wien, hetzij volgens de Grondwet, hetzij volgens bijzondere wetten, vóór de aanvaarding van hunnen post een Eed wordt afgenomen, stilzwijgend gevorderd, dat zij gelooven, gelijk voltaire het noemt, à un Dieu rémunérateur et vengeur. Want waarom zou men iemand laten zweren bij een Wezen, van welks bestaan en volmaaktheden hij niet overtuigd was? En, voor zoo ver sommigen met belofte of verklaring volstaan, is dit om bekende gemoedelijke redenen. Die redenen zelve vooronderstellen het aanzijn van God. Het Staatsgebouw rust derhalve op de algemeene Godsdienst, geldende voor alle tijden en plaatsen, en toereikend betoogbaar door de zuivere Rede. In al wat boven dien is, bestaat volledige vrijheid; doch het is den Staat, als zoodanig, onverschillig, wat men denkt over de Goddelijke Openbaring. Nederland is derhalve een Godsdienstige, maar juist niet een Christelijke Staat. Volgens de Grondwet van 1814 was Nederland niet alleen een Christenstaat, maar zelfs kon men de Hervormde Kerkleer als de Godsdienst van den Staat beschouwen: want wie haar niet beleed, kon geen Souvereine Vorst wezen.
Doch wij moeten ons bekorten. De artikelen over de benoembaarheid van den Heer brugmans, de wettigheid der verdrijving van den Jakobijn fontan, de noodwendigheid der aanneming van het tienjarig budjet in de toenmalige omstandigheden, en al wat hier en daar gezegd wordt over het noodzakelijke van de beperking der vrijheid van de drukpers binnen juister afgebakende grenzen, het onmisbare van eenheid en vastheid in het Ministerie, het minder gepaste voor den Koning en hooge Ambtenaren, om zich met alle kleinigheden der administratie te bemoeijen, het voegzame daarentegen eener krachtige werking op het geheel, het dringende eener moedige tegenwerking der Unionistische factie, enz. enz. dat alles heeft ons, behoudens onze afkeuring van deze of gene, naar ons inzien, ultra-monarchale uitdrukking, zeer wel behaagd; en wij wenschen aan de geachte Redactie tijd, lust en krachten, om voort te gaan met het Vaderland nuttig te zijn, al is het dan ook, dat wij voor onszelven anders denken over sommige punten van het Staatsregt.






{==215==} {>>pagina-aanduiding<<}

Hebreeuwsch-Nederduitsch Handwoordenboek, voorafgegaan van eene spraakkunstige Handleiding en eene Lijst van woorden, wier stamwoorden den eerstbeginnende niet wel bekend zijn, en gevolgd van een dubbel Register der Eigennamen, als 1o. mans- en vrouwennamen; 2o. namen van landen, gewesten, steden, dorpen, zeën, rivieren, bergen, heuvels, enz. Door  M. Lemansen  S.J. Mulder.Te Amsterdam, bij van Embden en Comp. en P. den Hengst en Zoon. 1831. In gr. 8vo. XXIV en 710 bl. ƒ 10-:

Sedert lang heeft men, ook bij ons, de meening laten varen, dat de oude talen niet anders, dan door middel of tusschenkomst der Latijnsche, geleerd kunnen worden, en integendeel het gevoelen omhelsd, dat, zoo wel de Grieksche als de Oostersche talen, zich in ieder land, door de landtaal, beter laten verklaren en ophelderen. Ondertusschen en met dat al is bij ons nog niets gedaan, om voor de beoefenaars van de H. Schriften des O.V. den weg te banen, waardoor zij, niet alleen den Hebreeuwschen grondtekst gemakkelijk voor zichzelve kunnen verstaan, maar tevens in de moedertaal, waarin toch de Leeraars van de Godsdienst hunne leerredenen houden, aan anderen ontvouwen. Tot het daarstellen van iets zoo wenschelijks acht Rec. het hier aangekondigde werk bij uitnemendheid geschikt. De Schrijvers (beiden door hunne vroegere schriften genoegzaam bekend, als voor de ondernomene taak volkomen in staat) hebben in dit hun werk veel meer geleverd, dan de nederige titel van Handwoordenboek schijnt te beloven. In de Opdragt aan de Hoogleeraars van der palm en hamaker geven zij een overzigt van de wijze, hoe hetzelve is bearbeid, en Rec. hecht zijne volkomene goedkeuring aan het zoo oordeelkundige, als ware kennis bevorderende plan, volgens welk alle woorden naar de stam- of wortelwoorden (radices) zijn voorgedragen, zoodat van elk stamwoord eerst de werkwoorden, in hunne onderscheidene vormen van vervoeging (species), vervolgens de verschillende, daarvan afgeleide, zelfstandige en bijvoegelijke naamwoorden en bijwoorden, en eindelijk de, daarvan afkomstige, particula of korte taaldeelen behandeld zijn. Zulk eene wijze van behandelen toch verdient verreweg de voorkeur boven de in schijn gemakkelijke, doch in het wezen der zaak verderfelijke manier van elk woord

{==216==} {>>pagina-aanduiding<<}
te buigen onder de letter, met welke het aanvangt. In eene taal, waar zoo vele derivata door de voorgevoegde letters (praefixae), of zoogenaamde litterae heëmanticae, gevormd worden, kan het niet missen, dat het plaatsen der woorden onder de aanvangletters voor alle ware etymologische kennis de deur sluit, en daarenboven den navorscher slechts eene geïsoleerde beteekenis aan de hand geeft, zonder hem te gelijker tijd alle de aanverwante beteekenissen van het stamwoord onder het oog te brengen. Rec. heeft het werk, van dat het te voorschijn is gekomen, tot op den huidigen dag, opzettelijk geraadpleegd en met andere Woordenboeken vergeleken, en het boek nooit ter zijde behoeven te leggen, zonder in zijne nasporing volkomen geslaagd te zijn. - Dit zij genoeg aangaande de algemeene strekking van dit nuttige Woordenboek!
Tot bijzonderheden overgaande, verklaart Rec., bij het gebruik des werks zijne verwachting verre overtroffen te hebben gezien, ten opzigte van de juiste keuze der rijke en toch niet kwistige aanhaling van Schriftuurplaatsen, met derzelver, vaak uiteenloopende, nogtans altijd op gezag steunende, vertalingen. Hierin vooral hebben de Schrijvers getoond, ware eclectici te zijn. Geene partijdigheid wordt er aangetroffen, waar de gevoelens der Rabbijnen van die der Christelijke Geleerden verschillen. Waar zij gemeend hebben, een beslissend gevoelen te moeten uiten, hebben zij hunne redenen bijgebragt; en waar de verschillende meeningen, ieder in het bijzonder, op gronden schijnen te berusten, zijn dezelven getrouwelijk opgegeven, om den Lezer eene vrije keuze over te laten. Inzonderheid vond Rec. zich bevredigd door de zorgvuldigheid, waarmede de Schrijvers met opzet alle moeijelijke plaatsen des O.V. hebben aangehaald: hierin immers ligt een voldingend bewijs, dat zij geene moeite, geene inspanning van den geest ontzien hebben, om hun werk zoo volledig te maken, als iemand in redelijkheid wenschen kan. De voorafgaande Lijst is nuttig, niet alleen voor mingeoefenden, om hun, in twijfelachtige gevallen, het stamwoord te doen kennen, maar ook voor meerkundigen ter opheldering van onregelmatige woorden. Het werk wordt wijders besloten met een dubbel Register der Eigennamen, waardoor op de afleiding van vele, ook die in hedendaagsche talen nog in zwang zijn, een helder licht verspreid wordt.

{==217==} {>>pagina-aanduiding<<}

Dit alles bij elkander genomen, gevoegd bij het bevallige uiterlijk van eene zuivere letter, van goed papier en van eene keurige typographische uitvoering, moge tot aanbeveling strekken van dit Woordenboek. Alleenlijk acht Rec., na zoo veel tot lof gezegd te hebben, zich ten slotte verpligt, om aan te merken, dat de vier eerste letters min of meer het voorkomen hebben van met eenige overhaasting te zijn bearbeid. Mogt dan dit, in waarheid aanprijzenswaardige, werk in zoo vele handen komen, om spoedig eene tweede oplage te doen wenschen, zoo worde deze wenk, den Schrijveren hier gegeven, door hen herdacht, ten einde ook in de eerste letters die zelfde beknoptheid van stijl te brengen, welke in het verdere gedeelte des werks zoo veel bijdraagt ter verhooging van deszelfs waarde.
Gaarne zou Rec. het een of ander tot proeve hebben bijgebragt; doch de inrigting en het bestek van dit Tijdschrift gedoogden zulks niet. Ieder beoefenaar der Hebreeuwsche taal schaffe zich dit Woordenboek aan: bij deszelfs gebruik zal hij zich niet teleurgesteld vinden, en aan de bovenstaande gunstige beoordeeling gereedelijk zijn zegel hechten.




Handboek der Hoogduitsche Letterkunde, bevattende eene Bloemlezing uit de beste Hoogduitsche Schrijvers, van de vroegste tijden af, tijdrekenkundig gerangschikt, met Levensberigten der Dichters, enz. Door  N.G. van Kampen,IIIde en IVde Stuk. Te Haarlem, bij de Erven F. Bohn. 1829, 30. In gr. 8vo. Te zamen 582 bl. ƒ 5-30.

Wij moeten verschooning vragen van dit derde en vierde deel des werks (*) zoo lang te hebben laten liggen. Het is wel waar, de Auteur heeft ons nog langer laten wachten - namelijk van 1823 en 25, toen de eerste deelen verschenen, tot 1829 en 30, in welke eindelijk deze zijn voor den dag gekomen. En mogt het ook schijnen, dat dit middel van verdediging wel tegen zijn Ed., maar niet tegen het Publiek gold, zoo hebben wij hier toch weder eene kleine tegenbetuiging: want de Heer van kampen zegt, (en hij verdient geloof; immers, wie heeft ooit reden gehad, zich over zijne traagheid te beklagen?) dat, na het verschijnen van

{==218==} {>>pagina-aanduiding<<}
het dichterlijk gedeelte, het debiet niet aanmoedigend genoeg scheen, om het proza-gedeelte (dat hij slechts voorwaardelijk beloofd had) te laten volgen. Hoe het zij, noch des Schrijvers, noch der kooperen achterlijkheid heeft de onze veroorzaakt: immers, behalve dat ons, als goede Christenen, geenerlei wraak betaamt, zoo komt die vooral niet te pas, als de lieden zich beteren; gelijk hier het toenemend vertier, volgens 's mans eigene woorden, gereedelijk tot het voortzetten van den arbeid had doen besluiten. Och neen, de schuld ligt wel aan ons: zulk een boek, als dit, uit een aantal stukjes van verschillenden aard bestaande, is zoo geschikt, om insgelijks bij stukjes gelezen - zulk eene verzameling van velerlei lekkers, om al proevende genuttigd te worden, dat de Recensent bijna als van zelve zijne eigenlijke rol vergeet, en, bij toeval eenigen tijd verhinderd eens weêr te snoepen, de geheele trommel in den loop laat.
Nu, na zoo lang een tijdsverloop zullen wij dan ook niet uitvoerig zijn. Bij de verschijning der eerste deelen hebben wij ons over het nuttige en aangename van zulk een boekwerk, over den man, aan wien de vervaardiging zoo wél was toevertrouwd, over het gelukkige in keus en behandeling genoegzaam uitgelaten. En wij twijfelen niet, of, naarmate de poëzij meer bekend is geworden, zal ook het verlangen naar dit proza-gedeelte van zelve meerder wakker geworden zijn, en ons in het koopen lang hebben vooruitgesneld. Dus alleen dit: de Schrijver is op dezelfde wijze als voormaals te werk gegaan. Zijn eerste tijdvak loopt van de vroegste tijden tot op luther; zijn tweede, van luther tot haller, 1520-1730; zijn derde, van dezen tot lessing, 1735-1765; zijn vierde, tot göthe en schiller, 1765-1785; zijn vijfde, van daar tot op onze tijden, 1775-1829; en dit laatste alleen vult het gansche, meest uitgebreide, vierde deel.
‘Bij hetgeen bij de Dichters gezegd is (dus lezen wij in de voorrede) heb ik niets te voegen, dan dat de leerling, die zich eene orde ter lezing voorstellen wil, die van het gemakkelijke tot het meer moeijelijke overgaat, wél zal doen, van weder met haller te beginnen, en dan voort te lezen tot lessing; daarna de stukken uit luther te nemen, en vervolgens van lessing tot het einde; waarna hij, des verkiezende, de oude stukken vóór en na luther kan beoefenen, die eigenlijk meer voor den

{==219==} {>>pagina-aanduiding<<}
liefhebber der oude Duitsche taal (waartoe ook de onze behoort) zijn opgenomen, dan voor leerlingen van het nieuwere Duitsch. - De oogst was hier onoverzienlijk: ik hoop, dat mijne keuze’ enz.
Wat de Verzamelaar hier bepaaldelijk zegt, draagt onze goedkeuring geheel weg. Doch, wat men ook van een' Recensent (een ander ding dan een Censor) somtijds vergen moge, Steller dezes acht zich niet alleen geenszins boven den Lector (thans Professor, maar niet in het Hoogduitsch) in kennis van de Hoogduitsche Letterkunde verheven, en dus ook geenszins volkomen bevoegd, om aan te wijzen, waar hij, in het algemeen, de gelukkigste keuze gedaan heeft, of nog eene betere had kunnen doen; maar hij betuigt integendeel gaarne, met menigen onbekende door hem bekend gemaakt, met menigen bekende vooral nog beter bekend geworden te zijn, en inzonderheid in de historie van menigeen dat genoegen gesmaakt te hebben, hetwelk ons de verschijning op eene vergadering van geleerden (wat anders gewijzigd) pleegt te verschaffen - namelijk den man te leeren kennen, wiens geschrijf ons belang inboezemde.
Staaltjes te geven, is wat moeijelijk, omdat het overgenomene Hoogduitsch is en des mans eigen stijl te over bekend. Maar, den liefhebber eener onderhoudende lectuur durven wij, in het bijzonder, niet slechts in het eerstgenoemde, maar ook in de geschiedenis van zoo vele, meer of min welgeslaagde, vernusten overvloedige uitspanning beloven. Waarlijk, men kan een aardig bibliotheekje van Duitsche werken bezitten, zonder zoo veel tot leerzaam vermaak verzameld te hebben, als dit ééne werk van vier deeltjes oplevert.

In laudem Principis Arausiaci, auctore j.p. van geest, Med. Doct. in pago Hondsholredijk. 4o. 2 p. ƒ :-25.

Dit Latijnsche dichtstuk van dertig regels in Heroïsche dichtmaat, zonder vermelding van drukker of uitgever, ons toegezonden, bewijst, dat de Heer Med. Doctor van geest de Latijnsche lier tracht te tokkelen. Den Prins van Oranje wordt de welverdiende lof ook hier weder toegebragt. Ons hindert echter vers 4, hetwelk buitendien prozaïsch en zwak is:

{==220==} {>>pagina-aanduiding<<}


    Ī;llūst=r̄is P̄rin=cēps fŭĭt´Ār̄au=s̄iăcŭs ´hērōs. 

    De eerste a in Ărāŭsĭa of Ărāŭs̄io is kort, voor zoo ver wij weten, en het woord valt, zonder tot de uitzonderingen te behooren, voor zoo ver de i vóór de a betreft, onder den regel: Vocalis ante vocalem brevis est. Zoodat het is Ărāus̆iăcŭs, waarvan de laatste lang wordt, als het volgende woord met een' medeklinker begint. Zoo wij het wèl hebben, leze men dan vs. 4 liever aldus, al is het wat stroef; tot antwoord op de vraag: Quis fuit &c.

    Prīncep̄s=´il̄le īli=us̄trĭs Ă;r=āus̆iăc=ūs f̆ŭt´ H̄erōs. 

Vs. 6 worde de punt achter veterum in eene comma, en de hoofdletter van Fuerint in eene gewone f veranderd, alsmede achter clara een sluitteeken gezet. Mediiis en radicantia zijn door den Schrijver, in ons exemplaar, reeds in mediis en radiantia veranderd, als ook Ipse ergens in Ipsi. Achter pax optima mulcet moet een punt gezet worden, en die achter conjuge vitae worden weggenomen. Postfata, in den laatsten regel, moet post fata zijn. De drukproeven waren dus niet naauwkeurig nagezien.




Tafereel eener Ontvlugting van drie Scheveningsche Visschers, met een bootje uit Engeland naar Holland, in Januarij van den jare 1781. Door  C. Gébel.Te 's Gravenhage, bij J.P. Beekman, Hz. 1831. In gr. 8vo. VIII, 32bl. ƒ 1-80.

De stoute daad, die het onderwerp van dit dichtstuk uitmaakt, zal welligt aan sommigen onzer Lezers en Lezeressen bekend zijn uit de, in populaire naïveteit nog niet overtroffene, Economische Liedjes der Jufvrouwen wolff en deken. Voor de zoodanigen, die zich niet in dat geval bevinden, noch zich kunnen herinneren ooit iets van deze gebeurtenis gehoord of gelezen te hebbben, moge het volgende volstaan. Arie dijkhuizen, cornelis spaans en michiel pronk, op den 25 December des jaars 1780 met eene pink van Scheveningen afgevaren, kwamen den volgenden dag te Sools in Engeland; doch werden, straks na hunne aankomst, in beslag genomen, en, ofschoon nog geen dadelijke oorlog bestond, in verzekerde bewaring gesteld. Middelen beramende, om, zoo mogelijk, de gevangenis, waarmede men hen be-
{==221==} {>>pagina-aanduiding<<}
dreigde, te ontgaan, gelukte het hun, op zaturdag den 6 Januarij 1781, een klein bootje magtig te worden, en namen zij het kloek besluit, in eenen donkeren avond, met den voorraad van slechts één brood, ter waarde van zes stuivers, eene kruik water, een kompas, een' haak, eene lijn, een ankertje, drie paar kleine riemen en een' pijlstok, de hoogst gevaarlijke vlugt over zee met dat bootje te ondernemen. Na, met inspanning van ongeloofelijke krachten en voorbeeldelooze volharding, de grootste gevaren doorgestaan, en vierenveertig uren op den onmetelijken plas gezworven te hebben, bereikten zij eindelijk den vaderlandschen oever, en keerden, onder vreugdegejuich, naar Scheveningen weder.
Het dichtstuk is op den 6 Januarij 1831, den vijftigsten verjaardag dier zeldzame en belangwekkende gebeurtenis, te 's Hage, en voorts elders, voorgelezen; terwijl die voorlezing, gelijk ook de openlijke uitgave, voornamelijk geschied is met het liefdadig oogmerk, om voor twee dier brave zeelieden, welke nog in leven zijn, (cornelis spaans en michiel pronk) eenige ondersteuning te verwerven in hunnen behoeftigen ouderdom.
In een bevallig en uitlokkend gewaad is dit beschrijvend gedicht, welks uitgave door velen werd verlangd, te voorschijn getreden. De titel prijkt met een fraai vignet, naar eene teekening van schotel, door bendorp gegraveerd, voorstellende hetgeen in de volgende regelen op bladz. 17 wordt beschreven:

Een golf slaat in de boot! - het mastje schokt en kraakt, 
En ploft ter neer; de schoot knapt af; de doeken scheuren, 
En naauwlijks kan de hulk zich uit het water beuren. 
Men plast door 't wankend hol; men grijpt van 't hoofd den hoed, 
Of schudt den hoosblok los, en schopt hem van den voet, 
En schept het water uit. - Een handbreed staat het leven, 
Langs 't kokend schuim der zee, aan 't boord der boot geschreven. 

Of het innerlijke aan het uitwendige beantwoordt, vraagt gij, Lezer? Rec. schroomt niet, wat hem betreft, daarop volmondig: ja! te zeggen. Hij is geen vriend van lange dichtstukken, vooral niet in dezen zangerigen tijd, waarin hij, juist wel niet zijne landgenooten wat prozaïscher, maar de vaderlandsche drukpers wat armer aan rijmwerk, en wat rijker aan goeden, stevigen prozakost wenschte. Doch hij

{==222==} {>>pagina-aanduiding<<}
erkent, dit gedicht van het begin tot het einde met belangstelling en genoegen gelezen te hebben. Men vindt er, ja, gebreken, hier en daar zwakke plaatsen in; doch het is ook vrij van dat zwellende, brommende en hoogdravende, dat ons in zoo vele zangen onzer dagen stuit. De Dichter boeit en kluistert ons aan zijn bevallig, natuurlijk, eenvoudigschoon en treffend verhaal. Hij neemt ons dadelijk in voor het onderwerp van zijnen zang en voor de brave zeelieden, wier stoutmoedige daad hij schetst. Na eerst de doodsche natuur, het wintertooneel op strand en duin fiksch geschilderd te hebben, gaat hij dus voort:

Er zat een visschrental te Sools, aan Britsche stranden, 
Van roer en zeil beroofd, gekneld in 's vijands banden, 
Gebukt in diep gepeins, bij 's wachters naauwziend oog, 
Of starende op de vaan, die kronklend zich bewoog, 
En treurig wees naar 't land, waarvoor hun boezems gloeiden, 
Hun Vaderland, waaraan zij 't harte naauwer boeiden, 
Hoe meer het Britsch geweld, door listige eigenbaat, 
Tot hoon van Neêrlands vlag, de kielen van den Staat, 
De handelvloten nam van Oost- en Westerlanden, 
En 't al, bij vriendenschijn, den vijand viel in handen. 

Al hooger rijst onze belangstelling bij hun koen besluit, bij de toebereidselen tot den togt, bij de afreis zelve; en wanneer dan, aan het einde der lange haven, één hunner de vaart stuit, en, den arm om een' paal geslagen, zijne makkers aanspoort om het opzet nog eens te wegen, ‘eer 't los gaat op den vloed,’ maar het antwoord ontvangt in het eenparig geroep: ‘Steek af, steek af van land!’ - hoe drukt dan de Dichter het gevoel van ons hart uit, als hij zingt:

Daar gaat de boot van wal! - Duikt, duikt, wordt glad, o bareni 
Nooit heeft een kleiner hulk uw' breeden rug bevaren 
Met stouter vracht. - Zwijgt, winden! zwijgt! dat slechts een 
Een labberkoeltje blaze, en, op de bange vlugt, zucht, 
Het kieltje leide en voer' naar Neêrlands dierbre stranden! 
Slaat, wolken! slaat uw' schoot, uw' zwangren schoot in banden! 
Geen hagel klettre neêr, - voer ze in uw dundoek meê! 
Geen jagtsneeuw stuive u voor - en drijft een bootje op zee! 

Nu volgen wij de reizigers op hunnen hagchelijken togt

{==223==} {>>pagina-aanduiding<<}
met afwisselende aandoening. Wij deelen in hunne vreugde, als zij het mutsje zwaaijen en den Brit belagchen om zijne spijt en juichen op de stroomen. Ons gebed klimt met het hunne op tot God, den leidsman in gevaren, als het rijzend zonlicht hun hart verhest tot de ongeziene bron van licht, en hun lofzang al rollend langs de baren klinkt. Angstige vrees beklemt ons gemoed, als zij in de verte drie schepen ontdekken, en het mastje wordt neêrgestreken, om door deze niet gezien te worden; maar vooral, wanneer zij, dit gevaar gelukkig ontkomen, straks door een' hevigen storm overvallen worden, en, niets dan den dood voor oogen hebbende, zich tot den gewigtigen overstap bereiden. Maat - de storm bedaart. Zij grijpen moed.

‘Op, mannen! houdt niet stil, 
Al zijn de handen raauw! - roeit voort, om 's Hemels wil!..... 
Als u de riem ontzinkt, (dus laat er één zich hooren) 
Dan is 't met ons gedaan, dan zijn wij wis verloren.’ 
En ijlings springt hij op; staat eensklaps op den rand 
Van 't boord; kijkt midlerwijl vooruit, en roept: ‘'k zie land! 
'k Zie land!’ - Elk overeind - ‘waar, waar toch?’ en zij turen; 
De boot wendt om en om, want niemand zit te sturen: 
‘Ja - 't is een torenspits!’ - maar die 't gezigt ontvliedt, 
Door 't zwellen van een' traan, die 't dankbaar oog ontschiet. 

Wien daarbij het oog mede niet vochtig wordt, voor dien heeft de Dichter eigenlijk niet gezongen, en claudius zou hem zeggen: Druk dan maar niet, om een' traan voort te brengen; spaar uw kunstwater; leg liever het boek met drooge oogen uit de handen, en lees wat in den Vro lijken Tijdkorter of Boeren-Almanak!
Wie is de Maker van dit Gedicht? Cornelis gébel, Smid te Scheveningen! Wie zou in eene smidse op dat nederig zeedorp eene dichterlijke lier gezocht hebben? Lezer! zoo gij te Scheveningen komt, bezoek dan dat paar oude Zeelieden eens, zoo ze nog in leven zijn, en treed ook even de woning van gébel binnen! Gij zult er - wel geen dichterlijke lier - maar een eenvoudig, braaf, bescheiden Man vinden. Druk hem eens hartelijk de hand: ze is blank, maar zijn gemoed nog blanker.












Lied der Leidsche Studenten, enz. Door  H. Tollens, C.z.Te Amsterdam, bij M. Westerman en Zoon. 6 Bl. ƒ :-25.

{==224==} {>>pagina-aanduiding<<}


Aan de Volken, Lierzang, door m. westerman. Te Amsterdam, bij M. Westerman en Zoon. 8 Bl. ƒ :-25.

November 1813 herdacht. Dichtstuk, door l. van den broek. Te Rotterdam, bij A.F.H. Smit. 11 Bl. ƒ :-30.

Onze Leus, Vaderlandsch Dichtstuk, door j. van harderwijk, r.z. Te Rotterdam, bij Mensing en van Westreenen. 6 Bl. ƒ :-20.

Juichtoon en Zegezang bij den plegtigen intogt der Studenten van Groningen en Franeker, enz. Door f.c. de greuve, Hoogleeraar aan de Hoogeschool van Groningen. Te Groningen, bij W. van Boekeren. 16 Bl. ƒ :-30.

Dankbetuiging aan de Groningsche Jufferschap, enz. Door a.w. engelen. Te Groningen, bij W. van Boekeren. 8 Bl. ƒ :-20.

Hollands aloude roem treffelijk gehandhaafd, enz. Zegezang. Te Amsterdam, bij J.J. Wijchers. 13 Bl. ƒ :-20.

Bij het maken van pluksel voor de gekwetsten, enz. Door v. herdingh, l. zoon. Te Leyden, bij L. Herdingh en Zoon. 11 Bl. ƒ :-30.

Hulde aan den onvergetelijken Zeeheld j.c.j. van speyk, enz. Door p.j.k. thomson. Te Zierikzee, bij J. van de Velde Olivier. VI en 13 bl. ƒ :-15 c.

Daar tijd- en plaatsgebrek ons verbieden, in eene eigenlijk gezegde kritiek te treden der menigvuldige dichtstukjes op de tijdsomstandigheden, of daarmede eenigermate in verband staande, zoo zij het genoeg van de hier aangekondigde gedichten in het algemeen loffelijke melding te maken. Boven de anderen munten echter uit de met regt beroemde tollens (*), en na hem de Heeren westerman,

{==225==} {>>pagina-aanduiding<<}
van den broek, de greuve en van engelen. In het anders verdienstelijk stuk van den Heer van harderwijk hindert ons de dooreenmenging of liever opvolging van Trippelende, daarna van Jambische, en eindelijk van een' enkelen Trochaïschen regel, in dezelfde strophe, en zulks in de vier eerste en in het laatste couplet. Bilderdijk heeft reeds tegen het dooreenmengen van Trippelverzen, met Jambische of Trochaïsche in ééne strooph, gewaarschuwd; en te regt, wegens den verschillenden tact in de zamenstelling van verzen in twee-, buiten die in drie-grepige voetmaat, zoodat vādĕr=lānd, in tweegrepige voeten, vādĕrlan̆d wordt in de driegrepigen, b.v. Het vādĕrlan̄d zal zegepralen, en: Het vāder̆lan̆d jubelt en dankt. Wanneer men van de Jambische in de Trochaïsche maat, in één couplet, overgaat, behoort de voorafgaande Jambische regel slepend, en dus met een Trochaïsch eindslot te zijn: b.v. Als̆ on̄ze dappren zegeprālen̆, Juīchen̆ wij met blijden mond. Daarentegen, gaat men van de Trochaïsche in de Jambische maat over, dan zal best de voorafgaande Trochaïsche regel staande, en dus met een Jambisch eindslot zijn: b.v. Vluḡtĕn wij! de dondĕr rōlt Ver̆vāarlijk door de lucht. Wanneer terentius, in zijne Blijspelen, van Jambische tot Trochaïsche verzen overgaat, of omgekeerd, neemt hij die harmonische opvolging doorgaans, zoo niet altijd, in acht. Aldus ook zingt horatius: Non̄ 
ĕbur neque aurĕum̄ Mĕā renidet in domo lacunar. Echter: geen regel zonder uitzondering!
Het vers van den Heer thomson is eene waardige hulde aan van speyk. Eenige hardheden in de versificatie, vooral met die dubbele t t, zal men hem wel vergeven. Hij zij echter keuriger in het vervolg!
Ook de andere hier aangekondigde gedichten hebben, bij eenige gebreken, toch veel goeds.





Zelfopoffering van  J.C.J. van Speyk,plegtig gevierd door het Koninklijk Instituut voor de Marine, den 9 van Lentemaand 1831. Te Leeuwarden, bij G.T.N. Suringar. In gr. 8vo. VI, 50 bl. ƒ :-70.

Proeve over de verschillende Regeringsvormen, in derzelver

{==226==} {>>pagina-aanduiding<<}
betrekking tot het maatschappelijk geluk, door Mr. s.i.z. wiselius. Te Leiden, bij S. en J. Luchtmans. 1831. In gr. 8vo. XXII, 86 Bl. ƒ 1-10 c.

Over het nieuwe voorstel betrekkelijk de verbanning van karel X en zijne Familie, enz. Naar het Fransch van de chateaubriand. Te Amsterdam, bij J.C. van Kesteren. 1832. In gr. 8vo. VIII, 124 Bl. ƒ 1-25.

Deux Lettres relatives à l'état actuel de la Hollande. à Amsterdam, chez Diederichs Frères. Nov. 1831. 8vo. 24 pag. ƒ :-40.

Deux Lettres sur les affaires de France et d' Angleterre, etc. Déc. 1831. à Amsterdam, chez Diederichs Frères. 8vo. 15 pag. ƒ :-25.

Bedenkingen ten aanzien van de Hollandsche Grenzen, enz. Door a.j. van lier. Te Utrecht, bij S. Alter. 1831. In gr. 8vo. 14 Bl. ƒ :-15 c.

Inderdaad, met smaak en waardigheid is van speyk's zelfopoffering door het Koninklijk Instituut der Marine gevierd. Voortreffelijk is de Redevoering van den Hoogleeraar lauts; stout en krachtig is de Lierzang van den Lector beeloo.
Wat de Proeve van den Heer Mr. wiselius betreft, deze dagteekent zich reeds van het jaar 1793, en wordt thans, met slechts geringe en den gang noch de voorstelling der denkbeelden veranderende wijziging, door den diepdenkenden Schrijver uitgegeven. Men vindt hier onderscheid gemaakt tusschen Grondmagt en Oppermagt. De eerste wordt aan de volksmenigte, als uit wier boezem alle gezag ontspruit, de laatste aan de Regeringen toegekend, als die het gezag in handen krijgen. De wijze van verdeeling en de meerdere of mindere beperking dier Oppermagt stellen het verschil tusschen de onderscheidene Regeringsvormen daar, wier deugden en gebreken vervolgens worden onderzocht. De Mono-Aristo-Demokratie, of den Regeringsvorm, waarin het Monarchaal, het Aristokratisch en het Demokratisch beginsel, door wederkeerigen invloed, zamenwerken tot de regeling der openbare belangen, houdt de Schrijver voor den

{==227==} {>>pagina-aanduiding<<}
besten: en wij voor ons stemmen, gelijk meest alle Nederlanders, gaarne met hem in. Dit doen wij ook, waar hij de gebreken zelfs van zulk een Staatsbestuur aanwijst; en wie zal hem geen gelijk geven, wanneer hij verder aantoont, hoe Godsdienst en Zedelijkheid de steunpilaren van den Staat zijn, en hoe, waar deze zijn weggenomen, ook de beste Regeringsvormen den val des Vaderlands niet verhoeden kunnen? - Eere hebbe de Schrijver, die in jeugdigen leeftijd, en in een jaar als 1793, reeds zóó dacht en schreef, dat hij in 1832 nog, wat de hoofdzaak aangaat, algemeenen bijval te wachten heeft! - Trouwens, wiselius heeft ook reeds de staatkundige verlichting der Nederlanders onderzocht gehad: en al verschilde men hier of daar met hem van gevoelen, wat heeft hij, ook over dat moeijelijk onderwerp, veel behartigenswaardigs en onwedersprekelijks gezegd!
En zoo komen wij thans tot het werkje van den beroemden chateaubriand over het nieuwe voorstel tot verbanning der bourbons. Men kent den fraaijen, schoon wel eens te opgesmukten, stijl van dien Schrijver. Hij verloochent ook in dit geschrift noch zijn talent, noch zijn karakter, noch zijnen volksaard. Hij is Franschman. Uit dat oogpunt moet hij beschouwd worden, vooral omdat hij voor Franschen schreef. Bijna niets kunnen dezen hem tegenwerpen, zoo krachtig en consequent is zijn betoog. Het verzwegen hoofdoogmerk is eene aanbeveling van hendrik V: wij gelooven, dat chateaubriand gelijk heeft. Om ons van de termen van den Heer wiselius te bedienen: verplaatsing der Oppermagt kan niet wettig geschieden, zonder bewilliging der Grondmagt. De Natie is in de verkiezing van lodewyk philips niet gekend. Hij schijnt ons dus slechts een overweldiger, en hendrik V heeft eene wettige aanspraak.
Ongemeen bevallen ons de Brieven, in het Fransch van een' ongenoemden, zoo over den tegenwoordigen staat van Holland, als over dien van Engeland en Frankrijk; doch de stelling, dat een vreemd volk geen regt heeft zich te bemoeijen met de omwentelingen bij een ander volk, stemmen wij slechts in zoo verre toe, als die omwentelingen de veiligheid van andere volken niet bedreigen.
Het vlugschrift van den Heer van lier over de Hollandsche grenzen is beneden de kritiek. Onder anderen staat er bl. 8: Axel en Hulst zijn de voornaamste plaatsen, en

{==228==} {>>pagina-aanduiding<<}
maken uit het 4de (NB.) en 5de distrikt van Zeeland; waarvan deze (Axel dus van het 4de) de hoofdplaatsen zijn. Ex ungue leonem! sed ohe! jam satis est.




[Ingezonden]

Den Heere Redactenr der Vaderlandsche Letteroefeningen.
Amsterdam, 5 Maart 1832.

Wel Ed. Heer!

Het was mij eene aangename verrassing, in het laatst uitgekomen No. III van uw Tijdschrift, mijne Bedenkingen over de Nederlandsche Financiën zoo gunstig te zien beoordeeld.
Ik hoop, dat mij niet ten kwade zal worden geduid, dat ik twee aanmerkingen, die mij voorkomen niet juist te zijn, kortelijk beantwoord.
De eerste aanmerking geldt onze schuld. Ik heb daarover gesproken, alsof zij geheel ten onzen laste was. - Ik kon, dunkt mij, niet wel anders. In ons toch duurt het Koningrijk der Nederlanden voort, en zoo lang er niet bepaald is, wat voor onze rekening en wat voor die van België komen zal, moet, bij eene opgave der Nederlandsche schuld, die schuld in haar geheel worden opgenomen. Zoo lang eene Compagnieschap niet heeft geliquideerd, en aan de Compagnons nog niet is aangewezen, wat ieders aandeel in lasten en baten wezen zal, staat immers de schuld nog ten name van de firma. En door mijn boekje zal toch de schuld evenmin geheel voor onze rekening komen, als het protest van mijnen Recensent het zon kunnen beletten.
De tweede aanmerking betreft de aanhaling der werken van den Graaf van hogendorp en den Heer elink sterk: beide werken zijn mij zeer goed bekend; maar die werken nemen niets weg van de waarheid van mijn gezegde op bl. 23: dat de Schrijvers over Staat-huishoudkunde schaars iets over belastingen hebben gezegd.
Indien ik gezegd had staas-huishoudkundige Schrijvers, dan zou de aanmerking juist zijn: want daar oe behooren beide Heeren: beiden hebben behandeld dat gedeelte der staat huishoudkundige wetgeving, hetwelk belastingen betreft; maar daarom zijn zij nog geene Schrijvers over Staat-huishoudkunde. Ik heb die uitdrukking met opzet gebezigd, omdat ik bedoelde de Schrijvers, die de wetenschap in haren geheelen omvang behandeld hebben, en niet diegenen, welke een deel van de staat-huishoudkundige wetgeving behandelden. (*)
Indien de schets, die meer moeite gekost heeft, dan men oppervlakkig zou denken, door mij werd uitgebreid, dan zon ik, tot de uitgave daarvan, mijn antwoord op genoemde aanmerkingen hebben teruggehouden; maar daar kan niets van komen: mijn boekje is niet te beurt gevallen een onthaal, dat mij en mijne bijzondere vrienden, de Uitgevers, strekken kan tot aanmoediging, om het te vervolgen; - na de uitgave heb ik er nooit overhooren spreken, en uw Tijdschrift is 't eenige, dat er van heeft gewaagd. Ik heb dus het plan, om die kleine schets uit te breiden, reeds lang laten varen, en wil den tijd, mij van beroepsbezigheden overgelaten, liever aan meer aangenamen arbeid, dan ontmoedigende bespiegelingen over geldmiddelen, besteden.
Ik heb de eer te zijn
Uw Ed. zeer dv. Dienaar, De Schrijver van de Bedenkingen over de Nederlandsche Financiën.
Meng. No. III. bl. 100. reg. 23. lees: ten onregte.
- 133. - 9. -: het (of uw) lijf.
- No. V. - 232. laatste reg. Iees: Nadat.


{==229==} {>>pagina-aanduiding<<}

Boekbeschouwing.




Bijbeloefeningen over den Brief van Paulus aan de Epheziërs. 236 Bl. ƒ 2-20. - Philippiërs. 146 Bl. ƒ 1-40. - Kolossers. 140 Bl. ƒ 1-40. - Thessalonicensen. 278 Bl. ƒ 2-50. Door  H. van Heyningen,Predikant te Meppel. Te Rotterdam, bij de Wed. J. Allart. 1830, 31. In gr. 8vo.

Na hetgeen door ons bij onderscheidene Bijbeloefeningen des bij uitstek werkzamen mans gezegd is, zal het nu niet noodig zijn, uitvoerig verslag te geven van deze stukken, waarin de Brieven van paulus aan de Epheziërs, Philippiërs, Kolossers en Thessalonicensen, even als andere Bijbelschriften vroeger, behandeld worden.
De Inleiding tot den Brief aan de Epheziêrs handhaaft voldoende de echtheid diens Briefs tegen de bedenkingen, welke nu en dan gemaakt zijn. De Brief schijnt aan Christenen geschreven van Heidensche afkomst. Bij de minst aandachtige lezing valt dit in het oog. Te Epheze mogen dan ook Joden het Christendom hebben aangenomen; aan hen schrijft paulus niet. De Gemeente, in de leerschool van zekeren tyrannus door den Apostel onderwezen, Hand. XIX: 9, bleef, sedert hare stichting, van de Synagoge verwijderd, en daarom ook op eenigen afstand van de uit Joodsche ouders geboren Christenen. Deze beide wil de Apostel tot één brengen. Dit geeft den sleutel ter opheldering van den geheelen Brief. Toen wij ten minste dien Brief voor de Gemeente in Bijbeloefeningen hebben behandeld, vonden wij alles, door middel van die opmerking, duidelijk en gemakkelijk te verklaren. Het denkbeeld, door den Prof. kist met een ander oogmerk zoo gepast aangegrepen, nopens onderscheidene vergaderingen van Christenen,

{==230==} {>>pagina-aanduiding<<}
vooral in groote steden, stelt in staat, om den Brief tegen bedenkingen te handhaven en voldoende te verklaren. De stichting der Gemeente te Epheze strekt voor dit denkbeeld tot voldoenden grondslag. Dit heeft van heyningen over het hoofd gezien. Het vinde dus hier eene voegzame plaats.
Op de verklaring van den Brief zelven vinden wij anders weinig aan te merken. Alleen vestige men de aandacht op H. I: 3. ‘Die ons gezegend heeft. Door ons verstaat de Apostel in de eerste plaats zich zelven, maar niet zich zelven alleen, in het algemeen de Christenen uit de Joden en uit de Heidenen in tegenoverstelling van dezen,’ (de Joden?) ‘inzonderheid van de eersten’ (de Christenen uit de Joden). Men ziet, dat van heyningen zich hier niet duidelijk uitdrukt. Hij ziet op deze plaats iets, maar op verre na niet alles, omdat hij schijnt voorbijgezien te hebben, dat paulus zijnen Brief schreef aan Christenen van Heidenschen oorsprong. H. I: 1-12 bedoelt paulus, zoo dikwerf hij het woord ons (ἡμεῖς) bezigt, Christenen uit de Joden, zoo als hij zelf er één was, maar wier voorregten als Jood dan ook worden opgenoemd, bijzonder Gods genadig voornemen, van vóór de grondlegging der wereld, om Joden vroeger dan andere volken te zegenen door den Messias. Vs. 13 komt hij op de Christenen van Heidenschen oorsprong, aan wie hij schreef. Hunnen toestand vermeldt hij H. I: 13-II: 2. Hij bezigt daar telkens het voornaamwoord gij (ὑμεῖς). Vervolgens gaat hij voort, H. II: 3, en gewaagt nu van beiderlei Christenen, zoo als hij duidelijk aanwijst door wij allen (ἡμεῖς πάντες). Zoo heeft de Brief natuurlijken gang, en leidt de Epheziërs op tot eendragt en liefde. Dit denkbeeld ga de Lezer na in den Brief zelven, en hij zal, hieraan twijfelen wij niet, dit voortreffelijk
geschrift van paulus beter verstaan. Ons bestek verbiedt ons verdere uiteenzetting onzer denkbeelden.
‘Paulus had te Philippi eene Gemeente gesticht.

{==231==} {>>pagina-aanduiding<<}
Zij was de eerste Christelijke Gemeente van ons werelddeel,’ (Ja, door een' Apostel gesticht; anders was, geloof ik, Rome ouder Gemeente, dan Philippi.) ‘en daar werden dus de gronden gelegd tot eene uitbreiding van de Christelijke Godsdienst, waarin ook wij ons verheugen en waarvan wij de heerlijke vruchten plukken.’ Naar ons oordeel was Rome hiertoe in elk opzigt van meer nut dan Philippi, hetwelk aan Antiochië als moederkerk scheen onderworpen geweest te zijn; Philippi, eene eerste voorname stad (πρώτη πόλις, zonder lidwoord) van dat gedeelte van Macedonië, en eene volkplanting, Romeinsche kolonie, welke als zoodanig Romeinsche instellingen en regten (*) bezat. Als zoodanig werkte Philippi in de Provinciën, en bevorderde ongemeen de uitbreiding van het Christendom vooral in die streken. Men vindt dus hier Christenen van Heidensche afkomst. Ook van Joodsche? Dit is niet zoo zeker. Er was ten minste, zoo als het scheen, geene Synagoge. En aan de rivier buiten de stad werden slechts vrouwen gevonden, Hand. XVI:
13. Romeinsche vrouwen, welke zoo niet als mannen werden afgeschrikt, vièrden, gelijk men weet, ook elders gaarne Joodsche Sabbathen. De waarschuwing tegen Joden in den Brief kon wel plaats hebben, zonder dat er te Philippi één Christen van Joodsche afkomst was.
De Eerw. van heyningen, onderstellende, dat de Gemeente te Philippi zich uit Joden en Heidenen gevormd had, (bl. 1, 2) geeft van H. I: 15-18 eene, naar ons inzien, zeer ongelukkige verklaring, omdat hij (bl. 25) zich voorstelt, in 's Apostels tegenstanders te Rome, geene Christenen van Joodsche afkomst, maar

{==232==} {>>pagina-aanduiding<<}
Joden. ‘Ook dezen,’ schrijst hij daar, ‘predikten Christus, den Messias, verklaarden op hunne wijze de Messiaansche voorspellingen; maar deden zulks uit nijd en twistgierigheid, om tegen Paulus zich te verzetten, en de Joden in de overtuiging te bevestigen, dat Jezus, dien Paulus predikte, niet de Christus was.’ Deze gedrongene verklaring moest wel volgen uit zijn niet gegrond vermoeden, dat te Philippi zich zulke Joodschgezinde Christenen bevonden, als zich overal tegenstanders van den Apostel betoond hadden. Veel natuurlijker wordt alles, wanneer wij die tweederlei predikers van christus ons voorstellen als beide van Joodsche afkomst, maar in denkbeelden zoo zeer van elkander verschillende, dat de een met paulus, en de ander tegen hem, over den christus, en wel over jezus van Nazareth als zoodanig, het woord voerden. Sommigen prediken ook wel Christus uit nijd en twist, maar sommigen ook met welgevallen. Die het nu uit twist (doen), verkondigen Christus niet zuiver, omdat hun doel is, tot mijne banden verdriet te voegen. Maar die het uit liefde (doen, verkondigen Christus), omdat zij weten, dat op mij de verdediging van het Evangelie rust. Wat dan hiervan zij, op elke wijze, hetzij onder voorwendsel, hetzij in waarheid, Christus wordt toch verkondigd.
De afgebroken stijl in het oorspronkelijke is door ons op deze wijze in de vertaling naar den aard van het Grieksch aangevuld, en maakt ook de verplaatsing van vs. 16, 17 overbodig, schoon hierin verschilt griesbach met anderen, die hem zijn gevolgd. Deze eenvoudige en, zoo als taalkundigen kunnen zien, gegronde opvatting is met het gevoelen van van heyningen volstrekt niet overeen te brengen. De Gemeente te Kolosse, waarschijnlijk door epafras, niet door paulus gesticht, (H. II: 1) stond met die van Laodicéa in betrekking, waardoor de brieven, door beide van paulus ontvangen, wederkeerig met nut konden gelezen worden. Men ontkent gewoonlijk, dat paulus,

{==233==} {>>pagina-aanduiding<<}
H. IV: 16, eenen brief door hem geschreven bedoelt. Maar een brief, te Laodicéa ontvangen, moest van daar of gehaald of ontboden worden. De tegenstelling vordert die opvatting, en taalkunde weêrspreekt dezelve niet. Van heyningen heeft dit, bl. 136, 137, regt goed ontwikkeld. Er waren te Kolosse eenigen, zoo als het scheen Joden, die de Gemeente, als van Heidenschen oorsprong, dwingen wilden tot Joodsche gebruiken en plegtigheden. Van heyningen denkt aan Esseërs; maar als men josephus (A.J. L. XIII. C.V.L. XVIII. C.I. et de B.J. L. II. C. VIII.) naslaat, vindt men die mannen van josephus te Kolosse niet. Wijsgeerige wargeesten kunnen wel, al komen zij niet van ééne school, in eenige punten overeenkomen. Ophelderende Inleidingen zijn ook vóór Bijbeloefeningen nuttig. Men putte evenwel liever uit het Boek of den Brief zelven, waarover Bijbeloefening geschieden zal. Hieruit verklaart zich veel, zoo niet alles. Wat van elders gehaald wordt, voldoet zelden. Ook in de Bijbeloefening over dezen Brief merkten wij hier en daar iets op, wat met Bijbelsche uitlegkunde weinig strookt. Om slechts één staaltje te noemen, sta hier, wat bl. 28 ter verklaring van H. I: 20 wordt gezegd: ‘Hemel en aarde noemen ook wij dikwerf om den versten afstand aan te duiden; zoo doet het paulus ook hier.(?) Door ons met zich zelven te verzoenen, wil God alle menschen, hoever dan ook van elkander verwijderd, - - vereenigen,’ enz. Het raadplegen van vs. 16 zou hier alles duidelijk hebben gemaakt. Alwat in den Hemel en op aarde is wordt niet aangewezen. Het zienlijke en onzienlijke wordt, zoo het schijnt, verklaard als
aanwijzende het geestenrijk en de zinnenwereld. Met raadpleging van het verband wordt ook deze voor zoo moeijelijk gehouden tekst gemakkelijk opgehelderd. Hemellingen en Aardbewoners worden bedoeld. Na vrede op aarde onder de volken door het bloed zijnes kruises gesticht te hebben, brengt Hij, in wien daarom elke volheid, volkomenheid, woont, Hemel en aarde

{==234==} {>>pagina-aanduiding<<}
tot elkander. Exegese moet ook van Bijbeloefeningen de ziel zijn. Slechts de bewijzen, niet de grond, moeten naar de vatbaarheid der hoorders of lezers geschikt wezen. Daarom blijft het altijd zoo moeijelijk, Bijbeloefeningen te houden, die het licht kunnen verdragen.
Te Thessalonika had paulus met goed gevolg het Evangelie gepredikt. Hierom moest hij van daar vlugten, en vernam naderhand van silas en timotheus den gunstigen uitslag, als verre boven zijne verwachting. ‘Deswege kon hij niet nalaten aan die Gemeente zijne blijdschap en zijne dankbaarheid daarover te betuigen, tot standvastigheid in het door hen aangenomen geloof hen op te wekken, hen te vertroosten van wege de verdrukkingen, aan welke zij om des geloofs wille waren blootgesteld, hen te vermanen tot heiligmaking, de vrucht des geloofs, het eenige kenmerk van deszelfs echtheid, en het krachtigste middel, om deszelfs standvastigheid te schoren, en hen teregt te wijzen omtrent de toekomst des Heeren, van welke hier en daar in de Gemeente verkeerde denkbeelden gekoesterd werden.’ Met eenige bekorting gaven wij de Inleiding op tot den eersten Brief aan de Thessalonicensen, en stemmen met het aangevoerde volkomen in. Den tweeden Brief schreef de Apostel met oogmerk, om hun het misverstand te ontnemen nopens hetgeen hij in den eersten geschreven had over de luisterrijke wederkomst des Heeren, welke zij zich als op handen voorstelden. Ook zocht hij de pogingen te verijdelen der verleiders, welke de Gemeente verontrusteden. ‘Zij ontzagen (zich) daarbij niet, van den naam des Apostels zich te bedienen en op zijn gezag zich te beroepen, maar zij waagden het zelfs, eenen door hen verdichten brief aan hem toe te schrijven, waarin deze kort aanstaande komst des Heeren verzekerd werd.’ - Zulke algemeene opgaven, uit de Brieven zelve ontleend, achten wij voor ongeletterden, voor welke toch deze Bijbeloefeningen bestemd zijn, zeer nuttig; vooral wanneer de plaatsen worden aangehaald, die

{==235==} {>>pagina-aanduiding<<}
dan, verklaard en opgehelderd, in de Bijbeloefening zelve met vrucht kunnen worden nageslagen. Op deze wijze gaat, al weten wij geene namen van dwaalleeraars of sekten, er een licht op, hetwelk niet altijd even duidelijk schijnt, bij het raadplegen van hetgeen lukas verhaalt, in de Handelingen der Apostelen Hoofdst. XVII: 1-9 geeft wel opheldering voor de beide Brieven aan de Thessalonicensen, om den boozen aard der Joden te Thessalonika te leeren kennen. Doch, als men, hetgeen lukas van een' enkelen oploop verhaalt, ook op datgene toepast, wat paulus vermeldt, 1 Br. II: 14, dan geraakt men op den doolweg, welken zelfs beroemde Uitleggers uit overijling zijn ingeslagen. De Apostel bedoelt zekeriijk gestadige mishandeling der Christenen uit de Joden, door de ongeloovige Joden, daarom genoemd, niet συμπολιτῶν, maar συμφυλετῶν. Het slot van dat vers is dus te vertalen: ‘omdat ook gij hetzelfde ondervonden hebt van eigene stamgenooten, als zij van de hunnen’ (τῶν ἰδίων voor Ιὀυδαίων). Goed gebruikt, heldert het tweede boek van lukas veel op. Doch het is minder geschiedenis, dan wel geschiedkundig betoog, bij hetwelk het verhaal van alle bijzonderheden geen volstrekt vereischte is. Eene noodige opmerking voor uitlegkundige en tevens oordeelkundige behandeling der Brieven, vooral van paulus. Daar reeds meer dan eens het werk des Schrijvers is beoordeeld, geldt van ieder stuk afzonderlijk, wat telkens met
verandering in verschillende beoordeelingen door ons is aangemerkt. Het werk blijft zich volkomen gelijk, en zal, wanneer het geheel voltooid is, nuttig blijven voor hen, die niet ex officio van Bijbelverklaring hun werk maken. Voor zulken heeft van heyningen zijn plan ondernomen, en tot dusverre gelukkig volbragt. Doch die deze en de andere Bijbeloefeningen van den Schrijver als stereotypen behandelen, en, tegen hunne roeping in, eigene oefeningen in den Bijbel staken, zulken mogen uit onze aanmerkingen tot hun onderrigt het een en ander ontleenen, dat hen kan aanzetten, om zelve te

{==236==} {>>pagina-aanduiding<<}
zoeken, en hetgeen van heyningen voor anderen zocht en vond voor zich niet voetstoots over te nemen. Ziedaar het eenige oogmerk van onze bedenkingen over deze in hare soort, voor den ongeletterden, allernuttigste Bijbeloefeningen.




Verhandeling over de Broederschap van  G. Groote,en over den invloed der Fraterhuizen op den wetenschappelijken en godsdienstigen toestand voornamelijk van de Nederlanden, na de XIVde Eeuw. Door  G.H.M. Delprat,Leeraar bij de Walsche Gemeente te Rotterdam. (Uitgegeven door het Provinciaal Utrechtsche Genootschap van Kunsten en Wetenschappen.) Te Utrecht, bij J. Altheer. In gr. 8vo. VIII, 318 bl.

Ofschoon de Broederschap, bekend onder den naam van Fratres vitae communis of Fratres in commune viventes, oorspronkelijk ingesteld door gerard groote of gerardus van deventer, in de laatste helft der XIVde Eeuw, door vele vaderlandsche en andere Schrijvers met verdienden lof vermeld is, bestond er echter tot dusverre geen volledig, veelmin oordeelkundig werk over deze, voor haren tijd, zoo belangrijke instelling. Onze Geschiedschrijvers brandt en wagenaar gaan haar met stilzwijgen voorbij. Anderen gewagen slechts ter loops van haar bestaan. Boxhorn, en naderhand de groote mosheim, hadden wel het voornemen opgevat, om de Geschiedenis dezer Broederschap opzettelijk te behandelen, doch geen van hun beiden heeft hetzelve volvoerd.
Er kon dan wel geen geschikter onderwerp voor eene Historische Prijsvraag zijn, dan juist dit. Op voorstel van den geleerden w.c. ackersdijk, schreef het Utrechtsch Genootschap dezelve uit, in 1827 en vervolgens. De Heer delprat, die reeds vroeger, en wel

{==237==} {>>pagina-aanduiding<<}
in 1823, eenige belangrijke bijzonderheden omtrent g. groote had medegedeeld, (in het Mengelwerk van den Rec. der Rec.) ondernam de beantwoording. Het was voorzeker geene gemakkelijke, en misschien ook geene aangename taak, om uit de menigte van onbewerkte bouwstoffen, welke de Middeleeuwsche Literatuur opleverde, den oorsprong en de lotgevallen der Broederschap en van het groot aantal hunner bijzondere Fraterhuizen op te delven. Doch het is den Heere delprat gelukt, uit den ruwen klomp een bevallig geheel te vormen: en niemand zal zich na de lezing dezer Verhandeling verwonderen, dat het Utrechtsch Genootschap dezelve met haar Eermetaal heeft bekroond.
Na eene zeer gepaste Inleiding, gaat de Schrijver over tot zijn onderwerp, 't welk in de drie volgende Hoofdstukken is afgehandeld:
I. Geschiedkundig verslag, omtrent den oorsprong, de uitbreiding en de lotgevallen der Broederschap, bekend onder den naam van Broeders van het gemeene leven (bl. 11-188). In dit Hoofdstuk behandelt de Schrijver het leven van g. groote (geb. 1340 te Deventer en aldaar in 1384 overleden); de beginselen der School te Deventer; de Fraterhuizen, achtervolgens opgerigt te Deventer, Zwolle, Amersfoord, Hoorn, Delft, Hattem, 's Hertogenbosch, Doesburg, Gent, Gouda, Groningen, Harderwijk, Geeraartsbergen (Grammont), Brussel, Utrecht, Nijmegen, Antwerpen, Leuven, Luik, Mechelen, Kamerijk, Wijnoxbergen en Ootmarssum. Voorts nog een aantal Fraterhuizen, buiten de Nederlanden gelegen, als te Emmerik, Munster, Keulen, Wezel, Osnabrug, Kulm, Hervorden, Hildesheim, enz. Eindelijk nog het klooster te Windesheim bij Zwolle, de vruchtbare moeder der Windesheimsche kloosters, van welke men er in de laatste helft der 15de Eeuw 120 telde, waarvan dat van S. Agnetenberg bij Zwolle, als de verblijfplaats van den beroemden thomas a kempis, het meest bekende is.
II. Innerlijke inrigting, wetten en werkkring der Broe-
{==238==} {>>pagina-aanduiding<<}
derschap (bl. 188-218). Hier wordt gehandeld over het gemeenschappelijk leven der Broeders; het bestuur en de innerlijke huishouding der Fraterhuizen; de werkzaamheden der Broeders, hunne leermethode, hun wijsgeerig stelsel en openbaar volksonderwijs.
III. Invloed der Broederschap op den wetenschappelijken en godsdienstigen toestand der XVde en XVIde Eeuwen (bl. 219-265). In dit Hoofdstuk betoogt de Schrijver, dat de Fraterhuizen geene bloot letterkundige stichtingen waren: hij toont aan, dat de opkomst en bloei van vele Scholen middellijk door de Fraterhuizen bevorderd is, en wijst daarna hunne onmiddellijke verdiensten aan omtrent het lagere Schoolwezen. Voorts handelt hij over de eigenaardige wijze van beoefening der taal en dichtkunde bij de Leermeesters uit de Fraterhuizen, en ten slotte over den invloed derzelven op de godsdienstige volksverlichting. Uit al het gezegde trekt hij het volgende Besluit: dat, ofschoon deze inrigting in het midden der XVIde Eeuw begon te kwijnen en de werkkring der Broeders een einde nam, (in Noord-Nederland door het opkomen der Hervorming, en in de Zuidelijke Nederlanden iets later door het indringen der Jezuiten) de invloed van hun aanwezen zich echter ver boven den tijd van hun bloei en aanzien uitstrekt. ‘Het zaad, dat zij voor de belangen van het onderwijs en tot verbetering van het volkskarakter uitstrooiden, bragt vruchten voort, die onder de onvergankelijke behooren, en aan wier werking wij het, althans gedeeltelijk, te danken hebben, dat de scholastieke nevels, die de Parijsche en andere Zuidelijke Hoogescholen, nog jaren lang na het ontstaan van een beter licht, tot onvruchtbare strijdplaatsen voor dorre en smakelooze woorden-wetenschap verlaagd hielden, onze gewesten minder mogten besmetten. Alzoo mag men het inderdaad daarvoor houden, dat, hetgeen Italië voor het Zuidelijk Europa was, Nederland in vele opzigten voor de meer Noordelijke gewesten van datzelfde werelddeel geweest is.’

{==239==} {>>pagina-aanduiding<<}

Een twintigtal belangrijke Bijlagen en een Bijvoegsel besluiten deze doorwrochte Verhandeling, welke wij met het grootste genoegen gelezen en herlezen hebben. De Schrijver heeft zijn onderwerp weten te verlevendigen door eenen fraaijen stijl en vooral door belangrijke uitweidingen, waartoe hem de invloed der Broederschap op de beschaving onzer Landgenooten en die der toenmalige Wijsbegeerte op de Broederschap zelve gereede aanleiding gaven. Zoo wijst hij op den bekenden strijd, in de XIV de Eeuw tusschen de Realisten en Nominalisten gevoerd. Hij toont aan, dat g. groote en de Fraterhuizen de leer der Nominalisten omhelsden, en wijst op eene nieuwe en waarlijk treffende wijze aan, welke gevolgen dit gehad heeft, en uit den aard der zake ook hebben moest, op de beschaving van ons Vaderland.
Op eene bekroonde Verhandeling, welke, zoo ten aanzien van haar geheel, als van hare bijzondere deelen, den toets der kundigste beoordeelaars heeft doorgestaan, zal men hier geene aanmerkingen verwachten. En, inderdaad, zij behoort onder die stukken, welke hun eigen bewijs met zich brengen. Allerwegen beroept zich de Schrijver, tot staving zijner gezegden, op gelijktijdige en geloofwaardige Schrijvers, welke met echt kritische naauwkeurigheid worden aangewezen, en het doorslaandst blijk opleveren van des Schrijvers uitgebreide geschied- en letterkundige kennis. Wij wenschen dit uitmuntend stuk in handen van allen, die prijs stellen op nieuwe bijdragen voor den roem van Oud-Nederland.




J.a. hermes, Handboek, geschikt tot een Godsdienstig Lees- en Onderwijsboek, voor alle Standen, maar inzonderheid voor de beschaafde Jeugd van alle Christelijke Kerkgenootschappen. Door  J.M.L. Roll,Leeraar bij de Evangeliesche Luthersche Gemeente te Amsterdam. Te Amsterdam, bij J.C. van Kesteren en C. Schaares. 1830. In gr. 8vo. XIV, 391 bl. ƒ 3-:


{==240==} {>>pagina-aanduiding<<}

De menigte der stnkjes van den dag, wier aankondiging spoed vereischte, heeft weleens de beoordeeling van werken van blijvende waarde doen vertragen. Dit was onder anderen het geval met het door Ds. roll vertaalde of omgewerkte en bekorte Handboek van hermes. Trouwens het werk, dat hier wordt aangeboden, is niet geheel nieuw, en buiten twijfel reeds lang in handen van velen onzer landgenooten. Dit uittreksel uit het grootere, zoo gunstig onder ons bekende, Handboek van hermes verscheen voor het eerst ten jare 1815 in het licht, doch zonder naam van den vervaardiger. Nu echter blijkt uit de Voorrede, dat de Weleerw. roll, hiertoe aangezocht door Ds. goede, deze taak had op zich genomen.
Het werk beantwoordt aan den titel. Wij kunnen den geheelen Inhoud niet afschrijven, maar zullen slechts de voornaamste punten opgeven. Hoofdstuk I behelst voorloopige overdenkingen over God, de wereld, den mensch, en over de Goddelijke Openbaring; H. II. Grondwaarheden van het Christendom; H. III. Overdenkingen over de Zedeleer van Jezus, en H. IV. Nadere aanwijzing ter veiliger en gemakkelijker beoefening van het Christendom; voor alle Christenen in het gemeen, en voor ieder, naar zijnen verschillenden stand, beroep en ouderdom, in het bijzonder. Met volle ruimte durven wij dit nuttig Handboek aanprijzen, welks gebruik buiten twijfel, onder den Goddelijken zegen, veel nut zal stichten. Moge eene tweede uitgave noodig worden, en de Heer roll dan lust gevoelen, om datgene te verbeteren, waarop, gelijk hij in de Voorrede erkent, vroeger door andere beoordeelaars gegronde aanmerkingen gemaakt zijn geworden! Doch ook zoodanig, als het werk thans is, kan men hetzelve veilig der beschaafde jeugd in handen geven. Meer gevorderden in jaren zullen het insgelijks met nut en genoegen lezen. - Uitdrukkingen, als: een uittreksel dunkte mijnen vriend (bl. IV) en beschikkingen, die mij dunkten (bl. 53)

{==241==} {>>pagina-aanduiding<<}
hebben wij met de uiterste bevreemding opgemerkt. - De letter van den druk is zeer gesleten.

Proeve eener geschied- en oordeelkundige Inleiding in de beide Hoofdkatechismi der Evangelische Kerk. Uit het Hoogduitsch van  J.C.W. Augusti.Te Groningen, bij W. Zuidema. In gr. 8vo. 213 Bl. ƒ 1-80.

Dit boek bevat meer, dan de titel beloost. Hetzelve heeft vier Afdeelingen. De eerste, van bl. 1-44, over den toestand van het katechetisch onderwijs in de oude Kerk, tot op het tijdperk der Hervorming, is niet de minst belangrijke. De tweede loopt over het ontstaan, de inrigting en invoering der beide Katechismi van Dr. m. luther. De derde behelst eene Geschiedenis van den Heidelbergschen Katechismus. De vierde, eindelijk, is eene proeve van vergelijking der beide Katechismi.
De Schrijver geeft zijne bronnen op, en behandelt zijn onderwerp met onpartijdige waarheidsliefde. Men vindt hier in een kort bestek veel bijeenverzameld aangaande twee leerboeken, die veel nut gesticht hebben, en, wanneer men tijden en omstandigheden in aanmerking neemt, beide grootelijks lof verdienen. Over het gebruik van den Heidelbergschen Katechismus in ons Vaderland had de Schrijver naauwkeuriger kunnen zijn. Ook zou Rec. deszelfs gevoelen, wat aangaat de noodzakelijkheid, om beide de Evangelische gezindheden (gezindten) te vereenigen, niet zoo onbepaald toestemmen.
Den ongenoemden Vertaler, die overigens zijne taak vrij goed verrigt heeft, zij herinnerd, dat het hier meermalen voorkomende woord opvallend, in den zin van het Hoogd. auffallend, in onze taal niet gebruikelijk is. Ook vindt men bl. 69 eenen provincialismus, waar openslaagt staat, in plaats van openslaat. Voor Zweybrücken en Julich zegt men bij ons gewoonlijk Tweebruggen en Gulik. Wanneer de Lutherschen en Her-
{==242==} {>>pagina-aanduiding<<}
vormden, bl. 208, de beide Geresormeerde Gezindheden genoemd worden, ligt er eenige onduidelijkheid in de uitdrukking; beter ware hier de benaming van Protestantsche Gezindten. - Deze en andere onnaauwkeurigheden verminderen echter geenszins de waarde van het werk.




Christelijke raad en troost in donkere dagen. Een woord uit het hart tot het hart van allen, die goeden raad en troost noodig hebben en ontvangen willen. Door  J. Corstius,Leeraar bij de Hervormde Gemeente te Amsterdam. Te Amsterdam, bij G.J.A. Beijerinck. 1832. In gr. 8vo. 130 Bl. ƒ 1-30.

De Eerw. corstius, aangezocht door zijnen vriend beijerinck tot het leveren van iets ter geruststelling, bij de nadering en mogelijke verschijning der gevreesde Cholera, heeft, om onderscheidene redenen, gemeend, liever eene poging te moeten doen tot meer algemeene vermaning en vertroosting onder de waarschuwende en ontrustende teekenen van den hoogstmerkwaardigen tijd, dien wij beleven. Deze poging, welke ieder gewis liever gewaagd ziet, dan het voldoen aan bovengemeld aanzoek, komt ons voor zeer goed geslaagd te zijn.
Ziehier de onderwerpen: I. Gods leiding, hoe donker ook, is altijd weldadig. II. Het vertrouwen op God. III. De vreugde der Godsdienst gaat in aardschen tegenspoed niet verloren. IV. Moed en standvastigheid. V. De Christelijke hoop, door lijdzaamheid onderhouden, en door het geloof gesterkt. VI. De heldere en bemoedigende zijde van Gods oordeelen. VII. Welke moet de vrucht zijn van Gods langmoedigheid? VIII. Beteugeling en bestuur van de zucht tot klagen. IX. Bij het vooruitzigt van krankheid en dood. X. Zelfbeproeving op het krankbed.
Corstius weet juist den toon te treffen, die in dergelijke schriften heerschen moet, en zal, onder Gods zegen, menigeen, die lezen en hooren wil, ook met dit

{==243==} {>>pagina-aanduiding<<}
stukje eene uitnemende dienst bewijzen. Al is het, zoo als hij schrijft, dat de Lezer niets nieuws van hem zal leeren, zonder leering en troost zal dit boekje niet gebruikt worden. Bij raad en troost is nieuwheid niet altijd aanbeveling. Wat de proef moet doorstaan, bij zoo veel als dreigt en valt, heeft, even als oude wijn, meer sterkte en kracht, hoe langer het met vrucht is aangewend. Oude, beproefde raad en troost geldt in onzen tijd, ja altijd, meer, dan hetgeen nieuw is. Dit vindt met name zijne toepassing op het zeer algemeene onder IX en X.
Wij bevelen dan ook ruimschoots dit hartelijk en voortreffelijk woord allen aan, die goeden raad en troost noodig hebben en ontvangen willen.




Bij dragen tot bevordering van de kennis enz. der Cholera, door  F. van der Breggen, C.z N.IIde Stuk. Te Amsterdam, bij de Gebr. Diederichs. 1831. In gr. 8vo. Met Voorrede en Bijvoegsels, 318 Bl. ƒ 1-90.

De Hoogleeraar van der breggen gaat voort, in dit 2de Stuk zijner Bijdragen, zijne landgenooten met het elders uitgegevene betreffende de Cholera bekend te maken. Men heeft hier in de eerste plaats bijdragen tot de al of niet besmettelijkheid der Oostindische Cholera. Op eene uiteenzetting van de begrippen van epidemie, contagium, enz. en daaruit afgeleide praktische gevolgtrekkingen, volgt:
Een verslag nopens den staat der Cholera in Rusland, medegedeeld door Dr. albers, waarin de ziekte als eene verlamming van het hart beschouwd wordt. De verspreiding der smetstof door menschen wordt aangenomen, die door koopwaren ontkend; afzondering en afsluiting der zieken van gezonden als een met zekerheid vrijwarend middel ter onderdrukking der ziekte voorgesteld.
Over de Cholera in het Gevangenhuis van Perm, door den Inspecteur groll.

{==244==} {>>pagina-aanduiding<<}

Onderzoek nopens de besmettelijkheid der Cholera met betrekking tot koopwaren, goederen, meubelen, enz. (op last der Russische Regering bewerkstelligd) leidende tot het besluit, dat op plaatsen, waar de Cholera geheerscht heeft, de koopwaren niet zullen berookt worden.
Slotberigt, uitgebragt door de, ten jare 1823 bij gelegenheid van het uitbreken der Cholera in Astrakan, te St. Petersburg zamengestelde en, na het toenmalig verdwijnen der ziekte, ten jare 1824 weder ontbondene Geneeskundige Commissie. - Welk een volzin!...(Aanneming van het contagium en maatregelen dien ten gevolge voorgedragen.)
Beschrijving van de behandeling der Cholera, zoo als die is aangewend geworden in de Saratowsche bezittingen, door den Geneesheer bij de Saratowsche Factorij, Dr. muller, Hofraad enz. De smetstof bestreden, baden en warme stovingen enz. aangeprezen, ook wrijvingen, opwekkende prikkels en dergelijke.)
Berigt nopens den Braakloop, sedert Aug. 1817 epidemisch geheerscht hebbende in Hindostan en op het Indisch Schiereiland (met goedkeuring der Regering bekend gemaakt te Bombay, 1819). Beschrijving van de verspreiding en toevallen der ziekte in Indië. Geneeswijs door aderlatingen, zoeten kwik, laudan., ol. Ricini.
Over de verschijnselen, het verloop, den uitgang enz. der Epidemische Cholera, door Dr. scot, Secretaris van het Gezondheidsbestuur te Madras. Uitvoerige ontvouwing der verschijnselen; iets over de diagnosis, prognosis; meer over de kuur. Warme en stoombaden voldeden niet; meer, drooge warmte en huidprikkels. Verbinding van tart. emet. of ol. Ricin. met opium; infus. fol. senn. met gentiaan of gember; aloë-tinctuur met mirre en benzoë; verkoelende zure dranken.
Nadere bijdrage tot de geschiedenis van den voortgang der besmettelijke Cholera. Een kort historisch verslag van den oorsprong, loop en voortgang der ziekte door de Oostindiën, en van daar door Syrië en Perzië naar Aziatisch Rusland en Europa. Die loop was meerma-
{==245==} {>>pagina-aanduiding<<}
len tegen de windstreken in, volgende naauwkeurig de groote wegen van onderlinge gemeenschap der volken.
Bijdragen tot de letterkundige geschiedenis der Cholera. Opgaaf van schriften, daaromtrent in 't licht gegeven, met bijzondere vermelding van wedekind's werk: über die Cholera, en vergelijking van de Aziatische met de gewone Cholera. Beschouwing der eerste, als eene ontstekingachtige prikkeling van maag en dunne darmen. (De ziekte is van een' contagieuzen aard.) Behandeling door bloedontlasting in den aanvang der ziekte, slijmachtige dranken, opium en de bekende uitwendige middelen; voorts kamfer, kwik, bovenal de oplossing van plenck, warme baden van sublimaat. De kwik werkt hier op eene dierlijk-scheikundige wijze door verbetering der ziektestof.
Uit deze korte inhoudsopgaaf blijkt op nieuw de vlijt van den geleerden Verzamelaar in het bijeenbrengen van belangrijke stukken, deze Epidemie betreffende. Het zij ons geoorloofd, alleen onze vroegere aanmerking te herhalen, dat door eene meer geregelde schikking der stukken het gebruik dezer Bijdragen aanmerkelijk bevorderd zou geweest zijn; alsmede, dat een index ongaarne gemist wordt. Aan deze laatste behoefte is eenigermate voldaan in de later uitgegevene Bijvoegsels, daar de Schrijver door eene ernstige ziekte belet werd, de zorg over de uitgave op zich te nemen. Behalve eenige algemeene praktische aanmerkingen, waaraan wij grootendeels gaarne ons zegel hechten, behelzen deze Bijvoegsels aanvulling der Litteratuur, met bijzondere ontvouwing van harless' werk over de Cholera, met wien van der breggen in zoo verre schijnt overeen te stemmen, dat hij meer aan eene aandoening van de zenuwen des onderbuiks, dan aan eene primaire ontmenging van het bloed, de ziekte toeschrijft, en in overeenstemming daarmede, op het voetspoor van zijnen ambtgenoot vrolik, de ammonia aanbeveelt. Laatstelijk geeft de Hoogleeraar zijn gevoelen betreffende de besmettelijkheid der Cholera op, dezelve beschouwende als betrekkelijk, afhangende

{==246==} {>>pagina-aanduiding<<}
van velerlei omstandigheden, zich mededeelende door den dampkring en onmiddellijke aanraking. (Die door goederen blijft steeds onbeslist en twijfelachtig.)
Den Hooggeleerden Verzamelaar dezer Bijdragen, welke met dit 2de Stuk geëindigd zijn, onzen dank betuigende voor de daaraan bestede vlijt, eindigen wij met den vurigen wensch, dat ons dierbaar Vaderland ook dit jaar en, kan het zijn, voor altijd van deze gevreesde Epidemie moge bevrijd blijven!




Leerboek voor scheikundige Werktuigkunde, door  G.J. Mulder.Isten Deels 1ste Stuk. Te Rotterdam, bij M. Wijt en Zonen. 1832. In gr. 8vo. 28 en 181 bl. en 5 Platen. ƒ 3-:

Onze landgenooten ontvangen hier het begin van een wijdloopig en veelomvattend werk, tot welks volvoering wij den ijverigen Schrijver gezondheid, lust en krachten toewenschen. Wij kunnen over den aard van dit Leerboek eenigermate uit dit begin oordeelen; deszelfs geheele plan blijkt gedeeltelijk uit de Voorrede en uit een bij het werk gevoegd Prospectus van de Uitgevers. Wij zeggen gedeeltelijk; want geheel duidelijk is het ons niet, welk plan de Schrijver zich heeft voorgesteld. Hij leert ons toch niet alleen de werktuigen kennen, maar behandelt ook de hoofdstukken der wetenschap, waartoe die werktuigen behooren, min of meer uitvoerig; zoo vinden wij bij den areometer b.v. tafels over het soortelijk gewigt van vloeistoffen en vaste ligchamen. De Schrijver verschoont zich hieromtrent in de Voorrede met te zeggen, dat hij een' titel vóór een boek, niet een boek achter een' titel heeft geschreven. Wij kunnen dezen vernuftigen inval wel laten gelden voor hetgeen dezelve is, maar vragen den geleerden Schrijver alleen, of hij een plan het boek of een boek het plan wil laten voorafgaan? En, zoo hij getuigt niet alles op den titel geplaatst te hebben, wat hij geven wilde, omdat hij

{==247==} {>>pagina-aanduiding<<}
dan niet wist, wat et op te zetten (Voorr. bl. 27), volgt hier immers uit, dat hij niet wist, wat hij geven wilde, hetgeen wij van hem toch niet denken kunnen. Wij hebben, dit alles daargelaten, eene bedenking aangaande den titel, en twijfelen, of het juist zij, te schrijven Leerboek voor scheikundige Werktuigkunde, daar een boek toch voor lezers en niet voor eene of andere wetenschap geschreven wordt. Hij noemt het zelf in den aanvang der Voorrede een Leerboek over scheikundige Werktuigkunde, en deze titel komt ons zekerlijk gepaster voor.
Doch wij bemerken, dat wij al ligt te veel zouden toegeven aan aanmerkingen, waartoe ons de herhaalde lezing der Voorrede eenige aanleiding kan gegeven hebben. Wij willen het niet ontkennen, die Voorrede bevalt ons slechts ten halve; en om de menigvuldige goede wenken en heldere inzigten, die wij er in opmerkten, doet het ons leed, dat de Schrijver zich niet meer op een' vasten, geregelden gang zijner denkbeelden in dezelve heeft toegelegd, en zich door bijzondere bedenkingen heeft laten brengen tot uitweidingen, wier bedoeling door hen, die met deze bijzonderheden onbekend zijn, niet regt kan begrepen worden.
Het stuk, dat voor ons ligt, bevat, behalve de Voorrede, slechts twee Hoofdstukken, waarvan het eerste handelt over de werktuigen om te meten en te wegen. Hetzelve heeft vijf Afdeelingen, waarvan de eerste over de balans, de tweede over maten en gewigten, de derde over geneeskundig gewigt, de vierde over het wegen, en de vijfde over de maten en het meten handelt. Het tweede Hoofdstuk handelt over werktuigen, om het soortelijk gewigt der ligchamen te bepalen. Dit Hoofdstuk heeft drie Afdeelingen, en handelt daarin geleidelijk (1) over het soortelijk gewigt der druipbare vloeistoffen, (2) over dat der vaste ligchamen, en (3) over dat der gazsoorten. Een, zeer onderhoudend geschreven, geschiedkundig artikel over den luchtbol is hier als aanhangsel bijgevoegd. Alles is met veel orde, eenvoudig en doorgaans bevattelijk

{==248==} {>>pagina-aanduiding<<}
voorgedragen, en toont genoegzaam, hoe de Schrijver met zijn onderwerp en met de nieuwste scheikundige litteratuur bekend is, en met hoeveel gezond oordeel hij zijn vak behandelt. Onder het doorlezen hebben wij op enkele punten eenige bedenkingen gemaakt, wier minder of meerder gewigt wij aan de beoordeeling des Schrijvers onderwerpen.
Op bl. 19 lezen wij, dat waterdampen, die in de lucht zweven, het gewigt van een volumen lucht vermeerderen. Dit zal den Schrijver ontsnapt zijn, daar het hem, die blijken geeft zoo zeer met de natuurkunde bekend te zijn, niet onbekend kan wezen, dat een volumen waterdamp bij dezelfde spanning ligter is dan een even groot volumen lucht.
Bl. 32. reg. 4. v.o. ‘Het geheel werd nu mètre genoemd, hetwelk in onze taal door het woord meter zeer goed kan overgebragt worden, en beiden van het Grieksche woord maat afkomstig zijn.’ Deze zin is envolledig. Doch in allen gevalle komt het ons voor, dat de Heer mulder heeft willen schrijven, ‘door het woord maat zeer goed’ enz., en dat men in plaats van ‘het Grieksche woord maat’ het Grieksche woord meter moet lezen.
Op bl. 65 komt eene bepaling voor van capillariteit, die onnaauwkeurig is. ‘Er is,’ zegt de Schrijver, ‘een vermogen der vaste ligchamen, om elkander aan te trekken. Dit noemt men capillariteit(?),’ enz. - en een weinig verder: ‘Hierdoor staan vele vloeistoffen in van onderen opene buizen altijd hooger, dan in zulke vaten,’ enz. - Vooreerst zouden wij hier vragen, in welke vaten, want dat ‘zulke’ moet op iets voorafgaands slaan; ten andere, wat de bijvoeging ‘van onderen opene’ beteekent, daar in van onderen geslotene vaten de vloeistof volstrekt niet dringen kan. Dit moet blijkbaar ‘van boven opene’ zijn. Doch deze geheele zinsnede draagt blijken van overhaasting. Hieraan is, zoo wij ons niet bedriegen, ook de duistere zinsnede op bl. 74 toe te schrijven, waarvan wij de bedoeling

{==249==} {>>pagina-aanduiding<<}
wel verstaan, maar die wij twijfelen, of wel door iemand, die de zaak voor het eerst leert, zal begrepen worden: ‘Men nam hiertoe het punt van grootste digtheid des waters; doch daar dit nooit juist gedurende eenigen tijd te houden is, zoo brengt men die herleiding aan de bepaling van ieder soortelijk gewigt, door vergelijking met het water bepaald aan, die voor den warmtegraad, waarin de bepaling geschiedt, noodzakelijk is.’
Bij de vermelding van het ongelukkige uiteinde van den luchtreiziger pilatre desrosiers (bl. 169) had de inrigting zijner luchtballonnen niet onaangeroerd moeten blijven, waarin hij de twee soorten verbond, en de bovenste met waterstofgaz vulde, terwijl de onderste met verwarmde lucht was gevuld. C'était établir un fourneau sous un magasin à poudre, zegt biot.
Zoo wij deze kleine aanmerkingen niet terughouden, zal de verdienstelijke Schrijver zulks niet aan zucht om te berispen toeschrijven, maar er alleen een bewijs in zien, dat wij belang in zijne onderneming stellen. (Deze belangstelling noopt ons ook, den wensch niet te onderdrukken, dat hij zich moeite geve tot loutering van zijnen stijl, welke hier en daar minder keurig is. Aan het woord aangeven, op hetwelk de Schrijver bijzonder gesteld schijnt te zijn, kan Rec. zich slecht gewennen; men behoeft immers dien Germanismus niet, om het goed Hollandsche opgeven, aanwijzen enz., naar gelange de zin zulks vereischt, te vervangen?) Wij begrijpen ligtelijk, hoe moeijelijk hem die arbeid bij zijne beroepsbezigheden als praktiserend Geneesheer vallen moet; en wij achten de volharding niet gering, die er toe vereischt wordt, om, te midden van zoo vele andere werkzaamheden, een werk van dergelijken omvang ten einde te brengen. Maar in die volharding zal, zoo wij ons niet bedriegen, de Schrijver niet te kort schieten. De stemming, die wij bij hem op vele plaatsen van dit Leerboek bespeuren, vooral in hetgeen hij zoo schoon zegt over het belang van het naauwkeurig nagaan der werk-
{==250==} {>>pagina-aanduiding<<}
tuigen, (Voorr. bl. 21, 22) is er ons borg voor. Het is eene edele, goede stemming; het is liefde voor de wetenschap, liefde voor kennis en waarheid, die alle bezwaren weet te overwinnen en haar doel eenmaal zeker bereikt. Aan zoo gestemde menschen reiken wij gaarne de hand, al verschillen wij ook eens in sommige opzigten van hen, en rekenen het ons tot eer, als wij het den voortreffelijken charles bonnet mogen nazeggen: Aux amis de la vérité qui sont aussi les miens.

Tafereelen van Brazilië, door  C.A. Fischer.Naar het Hoogduitsch. Te Haarlem, bij de Wed. A. Loosjes, Pz. In gr. 8vo. 253 Bl. ƒ 2-40.

Wij etkennen, dat dit boek ons in den vloed der nieuw uitkomende geschriften ontsnapt, en eerst nu weder in handen gekomen is, zonder dit eigenlijk verdiend te hebben, daar het een onderhoudend, hoezeer dan ook oppervlakkig en weinig aaneengeschakeld, geschrist is. Hoe veel is er ook, sedert den tijd der uitgave, in dat land voorgevallen! Toen nog aan Portugal verbonden, of eigenlijk hoofdland; naderhand daarvan afgescheiden, onder den trotschen titel van Keizerrijk, en thans, na den eersten Keizer verdreven te hebben, naauwelijks eene geregelde Republiek (hoewel nog altijd een kind den Keizertitel draagt), maar aan regeringloosheid ter prooije; waar de Mulatten de Blanken, gelijk de Zwarten de Mulatten bedreigen; waar de vreemde kooplieden elk oogenblik voor plundering en moord te vreezen hebben. Dit is het gevolg der (quasi) vrijheid. gelijkheid en broederschap, dat veelhoofdige monster, 't welk sedert 1789 de wereld onophoudelijk bestookt, en, schoon in 1815 voor eene poos naar de Hel teruggedrongen, in 1830 met nieuwe kracht uit de opgebrokene straten van Parijs is verrezen, om Europa zoo wel als Amerika op nieuw ten verderve te strekken, en in jammeren de gelijktijdige Cholera ver te overtreffen.
Wanneer men er thans op rekenen mag, dat Brazilië voor den handel der wereld eerlang verloren zal zijn, (want wie zal zich in een land wagen, waar opgeruide Negers met de toorts der Furiën rondwaren?) zoo is het toch niet onbe-
{==251==} {>>pagina-aanduiding<<}
langrijk, te weten, waartoe het, ook bij eene slechts middelmatige, zelfs bij eene slechte Regering, (maar toch eene Regering) in staat zou zijn. En dit vindt men voor weinig kosten in dit welgeschreven boekdeeltje bijeen, waarbij blijkbaar de reizen van mawe en koster en van den Prins van Neuwied voor het Noorden, Zuiden en midden gebruikt zijn.
Jammer, dat men eigenlijk niets over de zoo belangrijke binnenlanden hier vindt, dan eenige berigten over Minas Geraës (het goud- en diamantenland), maar niets over Gojaz, Cujaba en Matto Grosso (waaromtrent toch mawe reeds stof bood), niets over Para, en slechts zeer weinig over de oudere en nieuwere inlandsche stammen, de weleer zoo woeste, doch door de Jezuiten tot beschaafde menschen gevormde Tupinambas, zeer weinig over de latere Botocoedos, enz. Niet alleen de berigten van den Prins van Neuwied boden hier ruime stof aan, (wij gelooven, dat de latere reis van spix en martius den Schrijver slechts uit een tijdschrift gedeeltelijk bekend was) maar de uitmuntende History of Brazil van southey had kunnen worden geraadpleegd omtrent die vroegere stammen, en de verdiensten der Jezuiten ten aanzien derzelven. Doch 't geen voor de hand ligt, de Zeekust, is zeer goed behandeld, en de voornaamste bijzonderheden zijn daarvan opgeteekend, hoewel men eene betere en meer geregelde orde had mogen verwachten. Waarom die kust niet geregeld van het Zuiden naar het Noorden, of omgekeerd, geschetst, en zulke vreemde sprongen van Rio Janeiro oostwaarts (drie tot vier maanden reizens ver) naar Minas Geraës, dan weder zuidwaarts naar St. Catharine en de verdere zuidelijke streken, vervolgens noordwaarts naar Porto Seguro, Bahia en Pernambuco gemaakt? Of men zou moeten zeggen, dat Rio Janeiro als het middelpunt beschouwd wordt, en men daaruit beurtelings naar de onderscheidene wereldstreken uitstappen doet. Tusschen de
beschrijvingen dier steden komen dan zedeschilderingen der verschillende volksstammen, of beschrijvingen van voorwerpen uit de Natuurlijke Historie, voor, alles in eene bonte mengeling, zekerlijk om aan lezers, die weinig lust tot gezette lectuur hebben, een groot aantal rustpunten te verschaffen.
Jammer, dat het boek blijkbaar met overhaasting geschreven is, en dat daardoor eenige tegenstrijdigheden in hetzelve geslopen zijn. Zoo staat op bl. 13: ‘Jonge mannen, (waarom niet jonge lieden?) die gaarn op de citer spelen, laten

{==252==} {>>pagina-aanduiding<<}
aan eenige vingers der regterhand de nagels groeijen; vandaar het belagchelijke misverstand, alsof dit een teeken van den hoogeren stand ware.’ En op bl. 77: ‘Een ander teeken, waardoor zich de aanzienlijke stand onderscheidt, zijn gewoonlijk de lange nagels aan duimen en wijsvingers. Men laat dezelve anderhalf duim lang groeijen, en spitst ze eenigzins driehoekig toe. De mans gebruiken ze bij het guitarspelen.’ Blijkbaar is dit uit twee verschillende Schrijvers genomen, zonder dat men dezelve vergeleken of het ondercheid opgemerkt he eft. Vanwaar komt, om 's Hemels wil, de paradoxe, dat men de Heidens of Zigeuners, (Spaansch Ciganos) dië naar alle waarschijnlijkheid in de vijftiende Eeuw uit Indostan in Europa gekomen zijn, voor ouder dan de Joden moet achten? Bl. 112 zegt de Schrijver: ‘Dus heeft zich, naast de Joden, nog in alle werelddeelen een tweede Oostersche volk staande gehouden, hetwelk ongetwijfeld veel ouder dan dit is.’ Het schijnt, dat de Heer fischer op de Joden gebeten is; ten minste maken wij zulks op uit de volgende bijtende vergelijking tusschen de Joden en Heidens (bl. 113): ‘Heidens en Joden; welk een onderscheid! Dáár niets dan armoede, hier millionarissen in menigte; dáár slechts samilieverbindtenissen, hier eene verbindtenis door de gansche wereld; dáár verachting, ja zelfs vervolging, hier aanzien en een wezenlijk burgerregt; dáár gaauwdieverij en lange vingers, hier niets dan handelgeluk en handelgenie; dáár in de laatste Eeuw alles verdwenen, hier
een Jodenstaat op de puinhoopen van het Christendom.’ Zoo ver is het toch nog niet gekomen, al neemt de Heilige Vader dan ook geld bij de Joden op, en al wil de in België heerschende Hierarchie ons dan ook beoorlogen (volgens den Heer van alphen) met Fransche bajonetten en Joodsch geld!
Zonderling luidt het op bl. 210 ‘De Sertanejo's’ (bewoners der hooge en dorre binnenlanden van Brazilië) ‘zijn goede, welredenerende, gastvrije, opregte en moedige menschen, als wier eenig gebrek men slechts eene hevige ijverzucht en eene onverzoenlijke wraakgierigheid kan noemen. Hieruit ontstaan meestal de veelvuldige moorden, die geen Sertanejo, helaas! voor zonde houdt.’ De Hemel beware ons voor omgang met zulke goede menschen, die den moord niet voor zonde houden, en daarbij wat driftig vallen! Daarbij geldt het, volgens den Schrijver, bij die goede en NB. opregte

{==253==} {>>pagina-aanduiding<<}
lieden voor ‘een bewijs van bekwaamheid, iemand in den koophandel om den tuin te leiden.’ Nu, wie dat kwalijk neemt, die is ook een ongemakkelijk Heer, en verdient het, als de goede menschen hem maar in eens uit den weg ruimen!
Eene zonderlinge drukfout willen wij liefst op rekening van den Vertaler zetten. In de Hoogduitsche letter, waarmede de Miniaturgemälde (waaruit dit afzonderlijke Tasereel getrokken is) worden gedrukt, gelijkt de N veel naar eene R; dus heeft de Vertaler die daarvoor aangezien, en overal, in plaats van Nossa Senhora de Conceiçao (O.L.V. der ontvankenis), Rosza Senhora gezet, daar hij de Hoogduitsche ss ook, naar de gewone misvatting, met eene sz spellen wilde. Eens staat er zelfs Roszo (bl. 131). Met de eigennamen zijn in 't algemeen vele fouten gemaakt.
Het verwondert ons, dat de Vertaler, bij de nog al uitvoerige schildering van het Kapiteinschap Pernambuco (niet Fernambuc), hoegenaamd geene melding maakt van onze oude volkplanting in Brazilië, die juist hier haren hoofdzetel had; van Graaf jan maurits van nassau, van de with, van jol, gezegd houtebeen, van schuppen en andere wakkere krijgslieden, van de uitnemende natuuronderzoekers piso en marcgraff en den bouwkunstenaar post. Maar misschien wist de Vertaler daar zelf niet van? Ja! dan is het erger. Wij zouden echter liefst zulke Vertalers van wetenschappelijke werken hebben, die wat van de Vaderlandsche Geschiedenis en 's lands ouden roem in bijzonderheden wisten. Over 't algemeen heeft de vertaling ook hier en daar te veel eene Hoogduitsche kleur. Met dat alles is het boek onderhoudend en nuttig, en kan tot ligte lectuur veel beter dienen, dan menige, op zijn minst nuttelooze, Roman.





Nederlandsche Zeereizen. In het laatst der XVI, XVII en het begin der XVIIIde Eeuw. Naar de oorspronkelijke Journalen of gelijktijdige berigten, op nieuw uitgegeven en met eenige aanteekeningen en de noodige ophelderingen vermeerderd. Door  R.G. Benneten  J. van Wijk, Rldz.III Deeltjes. Te Dordrecht, bij J. de Vos en Comp. In kl. 8vo. 587 Bl. ƒ 4-90.

Wij kondigen hier aan eene regt vaderlandsche onderneming. Vroegere ontdekkingen door Nederlanders vielen naderhand

{==254==} {>>pagina-aanduiding<<}
anderen ten deel, die of uit nijd, dat ons volk hun in roem voorging, of uit schaamte over gemaakten buit, al het Nederlandsche wegvaagden, en nu hunne namen en taal dáár plaatsen, waar, maar met grooter roem, aan ons kleine vaderland zoo veel werd toegewijd. Na zoo vele slooppartijen doet het goed aan het Nederlandsche hart, niet ‘dat men aan het Staten-eiland de gunst bewezen heeft, om het deszelfs oorspronkelijken Hollandschen naam te laten behouden,’ maar dat er, onder al de bemoeijingen der groote vijanden van het Nederlandsch, ‘daar nog Hollandsch in vele huisgezinnen gesproken wordt.’ (*) Zou het dan niet aangenaam wezen, onze voorouders zelve te hooren, bij het vermelden hunner daden en togten, al past nu meestal op dezelve het bekende, met eenige verandering:

Sic vos, ast aliis, mellificastis apes? (†) 

De verzamelaars en uitgevers dezer Nederlandsche Zeereizen, bonnet en van wijk, ondervonden, bij het beantwoorden eener opgegevene Prijsvraag, hoe zeldzaam de reisbeschrijvingen onzer oude zeelieden geworden waren, en hoe moeijelijk het ware, dezelve te bekomen. Na hiertoe opgewekt te zijn en velerlei aanmoediging ontvangen te hebben, besloten zij handen aan het werk te slaan, en eenige oude reisbeschrijvingen uit te geven, vooral van zulke reizen, die tevens tot nieuwe ontdekkingen hebben gediend, waarop slechts de reis van houtman, als de eerste der Nederlanders om de Kaap naar de Indiën, eene uitzondering maakt. Eene uitzondering evenwel daarom vooral van belang, omdat onze voorouders tot dien togt geene aanwijzing vonden bij Portugezen, die hun vijandig waren, en dat telkens toonden; en omdat zij slechts aangespoord werden, door de rooverijen en mishandelingen der toenmaals zoo magtige Spanjaarden, om in de verte te zoeken, wat geene nabijheid hun leveren kon. Ons wordt dus aangeboden. I. Voyage of Scheepvaart van jan huyghen linschoten, benoorden om, door de engte van Nassau of Waaigat, enz. Eerste Reis, Iste D. bl. 1-146. Tweede Reis, bl. 147-256. In de ja-
{==255==} {>>pagina-aanduiding<<}
ren 1594, 1595. - II. Korte Aanteekeningen uit de eerste Reis van willem barendsz. IIde D. bl. 1-12. ‘Deze bekwame zeeman had den 29 Junij 1594 bij Kilduin de andere schepen verlaten, (I. bl. 13) en was eerst den 15 Augustus weder bij dezelve gekomen,’ (bl. 114.) Op het verhaal van barendsz beroept zich linschoten, Iste D. bl. 115. Het is uitgegeven in Waarachtige Beschryvinghe van drie Seylagiën, enz. door
gerrit de veer van Amsterdam, 1598. - III. Derde Zeilaadje benoorden om naar de Koningrijken Cathay en China in den jare 1596, bl. 13-173. Deze Reis van 16 Mei 1596 tot 29 October 1597 is voor den Nederlander onvergetelijk door de beroemde overwintering op Nova-Zembla. Gerrit de veer heeft deze Reis beschreven. - IV. Mislukte Togt van henry hudson door het Noordoosten naar China. IIIde D. bl. 1-19. Deze hudson stond in dienst der Amsterdamsche bewindhebbers, en werd ten jare 1609 als schipper en koopman met het bevel vereerd van het jagt de Halve Maan, ook wel genoemd de Goede Hoop. Ontdekking der Hudsons-Rivier, Nieuw-Nederland. Bouwing van Nieuw-Amsterdam, thans New-Tork. Hierbij is gevoegd een kort verslag der overige togten, bijzonder door de Engelschen in de laatste jaren, tot het vinden van eenen Noordwester-doortogt, vergeleken met de vroegere reizen der Nederlanders. - V. De eerste Togt der Nederlanders met vier schepen naar de Oost-Indiën, onder het bevel van cornelis houtman, bl. 20-158, van den 2 April 1595 tot 5 Augustus 1597.
Ons oordeel mag niet gaan over het geleverde in deze Deeltjes, dan voor zoo verre in aanmerking komt, of de gedane keus (op welke wij niets te zeggen hebben), of de wijze, op welke ons alles geleverd wordt.
Bl. 7, Iste D. zeggen de Uitgevers: ‘Wij hebben gemeend de taal onzer voorouders zoo veel mogelijk verstaanbaar te moeten maken, zonder echter aan dezelve eene verhevenheid van stijl te geven, die het veelal naieve en waarlijk oorspronkelijke geheel zoude doen verdwijnen; met één woord, wij meenden onzen ouden zeelieden, zoo veel de verandering der taal toeliet, hunne eigene taal te moeten doen behouden, ten einde hen altijd in deze hunne reizen weder te doen herkennen.’ In hoe verre de Uitgevers dit plan zijn gevolgd, kunnen wij in alle deelen niet nagaan. Bij gebrek aan de oorspronkelijke Reisbeschrijvingen gaat dit

{==256==} {>>pagina-aanduiding<<}
moeijelijk. Ook de Heeren bennet en van wijk ontwaarden de moeijelijkheid om dezelve te bekomen, en hebben, na de bekendmaking van hun plan, door de toezending van min bekende Reizen, hulp en ondersteuning ontvangen van de Heeren jacobus koning, Mr. j. scheltema, Baron collot d'escury van heinenoord, van asch van wijk, de jong van rodenburg, van ackersdijk en anderen. Ons, wier hoofdstudie geenszins is land- en volkenkunde volgens oude en nieuwe reisbeschrijvingen, staat van dat alles niets ten dienst, en wij moeten dus alleen naar en over het geleverde ons oordeel rigten.
Over het algemeen laat zich hier alles zeer gemakkelijk lezen, en bijna alles draagt het kenmerk, dat, ook bij vernieuwing der taal, toch behouden is die eenvoudige en alle kenmerken van waarheid dragende schrijfwijze, welke door geene verhevenheid van stijl of welsprekende voordragt zoekt te schitteren. De oorspronkelijke Schrijvers verklaren zich tot zoo iets onbekwaam. Maar al wie onbedorven van smaak is, zal zich aan deze regt vaderlandsche verhaalwijze laten boeijen, waarin het nut wel niet van vermaak ontbloot is, maar toch altijd de bovenhand blijft behouden.
Uit eene enkele plaats schijnt evenwel te blijken, dat de Uitgevers iets meer hebben gedaan, dan de verouderde taal scheen te eischen. In het IIde D. bl. 77 vindt men deze aanteekening: ‘Dit gedeelte van het oorspronkelijke Journaal is met eene bijzondere letter gedrukt, ten blijke van het belang, dat het wederzien der zon voor onze reizigers had; wij hebben daarom ook gemeend het geheele verhaal van de veer hier te moeten overnemen.’ Er is dus ook verkort? Dit is niet kwaad, als het geschiedt door zulke mannen, als bennet en van wijk zijn. Op diezelfde bladzijde moet het woord toenmalige zekerlijk ter meerdere onderscheiding dus voorkomen: ‘Daar dit strijdt tegen de gevoelens van alle onde en (toenmalige) nieuwe Schrijvers.’
‘Wij hebben gemeend,’ dus gaan de Uitgevers voort, ‘de aanteekeningen niet te veel te moeten vermenigvuldigen en alzoo het werk te uitgebreid te maken. Vooral meenden wij ons te moeten bepalen tot het ophelderen van verouderde zeetermen en van die opgaven, welke door de aanzienlijke vorderingen in de Aardrijks- en Natuurkunde thans beter konden verklaard worden.’ Deze aanteekeningen, als van bekwame handen, maken dit werkje voor iederen lezer hoogst-
{==257==} {>>pagina-aanduiding<<}
beiangrijk. Nu en dan vindt men ook andere aanteekeningen, die echter niet ongepast zijn; b.v. IIIde D. bl. 67 de vraag: ‘zoude ook de angst hier niet de voorwerpen vergroot hebben?’ In den tekst wordt verhaald, dat men de Samojeden (van het kleinste menschenras) voor groote en sterke menschen had aangezien. Uit ontsteltenis had men niets van derzelver kleeding bemerkt. Moeijelijk valt het echter, altijd zoo veel jaren vroeger te leven, als bij het maken van aanteekeningen noodig is, om niet uit lateren leeftijd tot vroegeren te besluiten. Den kundigen Verzamelaars willen wij daarom in bedenking geven, of niet hunne aanteekening, Iste D. bl. 62, van dien aard is. Van linschoten vermeldt, ‘dat er op den uitersten hoek, aan de zuidzijde van dit eiland, wel drie- of vierhonderd groote en kleine Afgoden stonden, ruw en lomp van hout gesneden,’ enz. Daarop wordt aangemerkt: ‘De Schrijver geeft hier zijne eigene gedachte op, welke wel niet meer dan als gissing kan opgenomen worden. Het is bekend, dat de Samojeden hunne Huisgoden hebben,’ enz. Hadden zou hier beter voegen dan hebben. Kon niet naderhand, door menigvuldiger bezoek, bij welke nu en dan zulke openlijk gevondene beel. den werden weggevoerd, (zoo als, volgens bl. 87, één zelfs naar Enkhuizen voor de verzameling van
paludanus, vergelijk ook bl. 202) meerdere zorg den Samojeed zijn aangeraden, om zijne Goden thuis te houden? Van dien aard komt ons de aanteekening IIIde D bl. 60 voor. Ook daar te lande bleef niet alles bij het oude, vergelijk bl. 64.
Van eenig belang oordeelen wij het, stil te staan bij de aanteekening, IIde D. bl. 115. Daar wordt aangemerkt, ‘dat, in de echte opgaaf van de veer, alleen de naam van barendsz met kapitale letters gedrukt is, waardoor het ons voorkomt, dat men hem voor den eigenlijken scheepsbevelhebber moet houden,’ enz. Ligt misschien dit onderscheidende of in de naauwe betrekking van barendsz tot zijnen vriend gerrit (de veer)? (zie bl. 117, 120) of in het treurig verlies van dezen kundigen zeeman voor allen (bl. 120), zoo kort na die onderteekening, na zeven dagen? of om dadelijk in het oog te doen vallen, dat barendsz, hoewel eerst niet tot de afreize nog gezind, (den 9 Mei, bl. 99) echter, hoe ziek hij ook was, het algemeen besluit ter afreize onderteekend beeft?
De overwintering van Nederlanders op Nova-Zembla, door

{==258==} {>>pagina-aanduiding<<}
tollens verheerlijkt, is, met die van van der brugge en zes andere Nederlanders in de Noordbaai op Spitsbergen in 1633, zonder voorbeeld in de Geschiedenis. Daarom vinde hier nog, tot wegneming van moeijelijkheid, dit weinige eene plaats! Er bestaat namelijk verschil in de namen van eenigen der manschap. Het besluit ter afreize hadden onderteekend jacob heemskerk, willem barendsz., pieter pietersz. vos, gerrit de veer, Meester hans vos, lenaert hendriksz., laurens willemsz., pietercornelisz., jacob jansz. sterrenburch, jacob jansz. schiedam, jan reiniersz. Zie bl. 114, 115, IIde D. Met uitzondering van willem barendsz. kwamen deze onderteekenaars allen behouden in het vaderland. De namen van dezen worden aan het slot opgegeven; doch met dit verschil, dat jacob jansz. schiedam genoemd wordt met den bijnaam hoogwoud, jan reiniersz. met den naam van buysen. Behalve dezen komen onder de teruggekeerden nog voor jan hillebrandszoon en jacob evertsz. De beide laatsten hebben op den 13 Junij 1597 het gemeenschappelijk besluit ter afreize niet geteekend. Deze onderteekening is insgelijks niet gedaan door klaas andriesz., welligt wegens ziekte; want even als barendsz. stierf ook hij, den 20sten Junij daaraanvolgende. Het volk was tot dien togt uitgekozen; doch die keus had voornamelijk, zoo niet geheel, op het oog den ongehuwden staat, opdat geen trek naar huis belemmering zou veroorzaken. En zoo weinigen uit den zeemansstand, in 1597, waren buiten staat te teekenen! Zou over het algemeen de groote Natie in onzen tijd hierin nog wel zoo verre zijn als deze Nederlanders toen? Merk dit op, servile pecus
imitatorum!
De Uitgevers hebben vooral bij de zoogenoemde inwerpen of invoegsels, de beschrijving der bijzondere landen of streken op den aardbol bevattende, dezelve, nu geheel verouderd zijnde, thans naar de nieuwere berigten veranderd. Ook dit verhoogt de waarde van dit werkje. Zou het evenwel niet goed geweest zijn, dat, vooral bij geheel veranderde invoegsels, voor den lezer de afwijking van het oorspronkelijke verhaal meer algemeen aangewezen ware geweest, dan nu het geval is? Met ingetrokken regel, zoo als b.v. IIIde D. bl. 138, 139, zouden die veranderingen en verbeteringen dadelijk in het oog vallen. Nu is dit, bl. 76, 77 en vooral bl. 82-87, niet zoo daidelijk.

{==259==} {>>pagina-aanduiding<<}
Achter het derde Deeltje is gevoegd eene Kaart van het Noorden. Deze zal meer welkom zijn, dan dezelve in tweeën gesplitst, en bij elk Deeltje gedeeltelijk gevoegd.
Mogen de Heeren bennet en van wijk bij het vaderlandsch publiek aanmoediging, en bij bezitters van oude reisverhalen, journalen of bijzondere aanteekeningen welwillendheid ter mededeeling van dezelve erlangen, om nog meer bij te dragen tot handhaving van de eer onzer voorvaderen, tot de waardering van hunne wezenlijke verdiensten, en tot meerdere opwekking van liefde en achting voor onzen geboortegrond!

Ansichten des Politischen Zustandes von Europa, nebst einer Geschichte von der Belgischen Revolution bis April 1831, von K.P. Obersten von schepeler. Haag, bey Gebrüder Hartmann. 1831. Gr. 8vo. IV und 430 S. ƒ 4-:

Dit boek behelst in de eerste plaats eene wijsgeerige en geschiedkundige beschouwing van den staatkundigen toestand van Europa, sedert de eerste Fransche omwenteling tot op onzen tijd; en ten tweede, eene geschiedenis van den Belgischen opstand tot de maand April 1831. Het eerste gedeelte onderscheidt zich voordeelig van zoo vele politieke brochures, waarvan vooral Frankrijk het vaderland is, welke, in eenen fraaijen stijl ingekleed en met alle de sieraden der welsprekendheid opgeschikt, ons meestal schoonklinkende redeneringen opdischen, gebouwd op valsche stellingen, of op Modespreuken van onbepaalden zin; - tooverklanken, met welke men de wufte menigte, of de vurige jeugd, tegen alle orde in de Maatschappij, tegen alle gevestigd gezag tracht op te winden. De Schrijver van het aangekondigde werk toont van eenen geheel anderen geest bezield te zijn. Zijne redeneringen zijn niet op ijdele woorden of verwarde begrippen, maar op daadzaken gegrond. Hij toont eene naauwkeurige kennis van den toestand der onderscheidene Rijken en Staten van Europa te bezitten. Hieruit ontleent hij de voorbeelden en de bewijzen voor zijne stellingen, welke alzoo, op de ondervinding en de werkelijkheid gegrond, noch woordenpraal, noch drogredenen noodig hebben, om bij den Lezer ingang te vinden. Wat des Schrijvers bijzondere denkwijze betreft, hij schijnt ons toe tot die partij te be-
{==260==} {>>pagina-aanduiding<<}
hooren, in welke men alle nijvere en rustige burgers, alle huisvaders, allen, die iets te verliezen hebben, zoude meenen te moeten aantreffen; dat is, tot de voorstanders eener redelijke vrijheid, zoo verre dezelve met de orde in de Maatschappij en met de klem van het gevestigd gezag gepaard kan gaan, maar verder niet. Voor de leer der Volkssouvereiniteit, voor de onschendbaarheid der drukpers, voor het heilig regt van oproer, en dergelijken verhevenen onzin meer, verwachte men dus hier geene sophismen: integendeel, wij bevelen het boek met volle ruimte allen aan, die prijs stellen op heldere
inzigten en op redeneringen van een gezond verstand, dat met de noodige kennis is toegerust, om over deze en dergelijke onderwerpen grondig en overtuigend te oordeelen.
Het tweede gedeelte van dit werk (S. 137-430) bevat, gelijk wij zeiden, eene geschiedenis van den Belgischen opstand tot April 1831. Misschien is het nog te vroeg, om over dit belangrijk onderwerp een klassiek werk te kunnen schrijven; doch de tijdgenoot verdient reeds lof, wanneer hij voor de vergetelheid bewaart, hetgeen anders in den oceaan der dagbladen zou bedolven blijven, en bouwstoffen opzamelt voor den nakomeling, die, op een verhevener standpunt geplaatst van het Respice finem zal kunnen gebruik maken. Zoo veel is zeker, dat dit werk reeds zoo veel geeft als men thans met billijkheid vorderen kan; dat is, eene geheel aaneengeschakelde geschiedenis van de oorzaken, drijfveren, beginselen en voortgang van den Belgischen opstand, die met groote zorgvuldigheid bewerkt en daarbij in een' zeer goeden historischen stijl voorgedragen is.
In enkele bijzonderheden schijnt de Schrijver niet wel onderrigt geweest te zijn, b.v. wanneer hij bl. 211 zegt, dat de Graaf van bylandt en de Generaal wauthier voor eenen krijgsraad gebragt zijn. Dit is, zoo wij vermeenen, niet geschied. Wel heeft de Graaf van bylandt, gelijk de Schrijver daarna zegt, eene verantwoording van zijn gedrag in het licht gegeven, tegen welke onderscheidene geschriften en artikelen in de Nieuwspapieren verschenen zijn; doch hierbij is het gebleven. - Zoo zijn ook de omstandigheden van den stouten en gevaarvollen intogt van den Kroonprins, alleen van eenige Adjudanten vergezeld, binnen het oproerige Brussel, niet met die uitvoerigheid opgegeven, welke het gewigt dezer edele en moedige poging vorderde. Juist

{==261==} {>>pagina-aanduiding<<}
de Memorie van den Graaf van bylandt, welke wij zoo even aanhaalden, behelst hieromtrent aan het slot een aantal merkwaardige bijzonderheden, welke wij elders nog nlet aantroffen.
Het is te bejammeren, dat dit boek ontsierd wordt door eene ontzettende menigte drukfeilen. De afstand, waarin de Schrijver van de drukpers was, schijnt hiertoe aanleiding te hebben gegeven, en hij heeft getracht, door eene compresse Lijst van Druckfehler, vier bladzijden groot, hieraan zoo veel mogelijk te gemoet te komen. Doch er blijft nog stof over voor een aanzienlijk toevoegsel. Dit is echter buiten de schuld van den Schrijver, wiens werk wel waardig was in onze taal overgezet te worden. Wij verheugen ons echter, dat het in 't Hoogduitsch in het licht verschenen is, overtuigd dat het bij onze Duitsche naburen veel zal kunnen bijdragen tot wegneming van zoo vele verkeerde oordeelvellingen over de oorzaken van den roekeloozen en onzinnigen Belgischen opstand.




Koorzang, ter gelegeheid van het tweehonderdjarig bestaan van de Doorluchtige School te Amsterdam [door Mr. j. van lennep]. Te Amsterdam, bij P. Meijer Warnars. in gr. 8vo. 3 Bl. ƒ :-10.

Een Amsterdamsche Winteravond in 1632. Geschiedkundig Tasereel, in twee Bedrijven. Door Mr. j. van lennep, Secretaris van Curatoren der Doorluchtige School. Te Amsterdam, bij P. Meijer Warnars. 1832. In kl. 8vo. 50 bl. ƒ :-40.

Nederlandsche Legenden, in Rijm gebracht door Mr. j. van lennep. (De Strijd met Vlaanderen.) Iste Deel. Te Amsterdam, bij P. Meijer Warnars. 1831. In gr. 8vo. 185 Bl. ƒ 3-60.

Het Beleg van Corinthe. Uit het Engelsch van Lord byron. Door Mr. j. van Lennep. Te Amsterdam, bij P. Meijer Warnars. 1831. In gr. 8vo. 59 Bl. ƒ 1-30.

In den Koorzang, ter gelegheid van het tweehonderdjarig

{==262==} {>>pagina-aanduiding<<}
bestaan van de Doorluchtige School te Amsterdam, handhaaft de Heer van lennep zijnen welverkregenen roem als Dichter.
Minder bevalt ons zijn geschiedkundig tafereel in twee bedrijven, voorstellende een' Amsterdamschen winteravond in 1632. Te Amsterdam kon het, als gelegenheidsstukje, behagen; maar overal elders moet een stukje in twee bedrijven, in welke beide niets bedreven wordt, misvallen. Dit is niet alleen het oordeel van Recensent, maar ook dat van tooneelkunstenaars van beroep. - Wat alledaagsche vrouw b.v. is die Mevrouw hooft! Eene wat meer beschaafde, maar anders eveneens gestemde vrouw als martha de harde in den Roman Willem Levend. Ware zij nu even koddig, dan zou zij nog als karrikatuur gelukt zijn; doch thans is zij noch door waardigheid belangwekkend, noch door potsigheid lachverwekkend; welk laatste evenwel even min zou behaagd hebben. - Hoe kunnen de verzen van hooft, in zulk eene verouderde taal, aan een gemengd publiek, dat er niet eens den zin van vatten kan, tegenwoordig bevallen? Dit geldt ook eenigermate van die van vondel en anderen. Wij zeggen dit echter niet van vondel's bijschrift op vossius. Alleen is het hinderlijk, dat het in 's mans tegenwoordigheid door hooft wordt gereciteerd, op het oogenblik als hij, vossius namelijk, inkomt, en als middel om hem aan tesselschade kenbaar te maken; en zulks in een stukje, dat alles in het dagelijksche leven voorstelt, en waar men dus den gewonen gezelschapstoon niet verlaten mag, welks geheel moderne inkleeding bovendien al te zeer contrasteert met den alouden dichttrant. Intusschen willen wij over deze en eenige andere zwarigheden niet kibbelen. Erger schijnt het ons, dat die eigen zoo te regt opgehemelde vossius geen woord tot zijnen hem zoo vleijend ontvangenden gastheer hooft, noch tot tesselschade of iemand anders, spreekt. Met
reael kan het naauwelijks door den beugel. Maar Professor vossius voor eene stomme rol te kiezen, die natuurlijk door een' figurant wordt vervuld! Dit begrijpen wij niet. - De Heer van lennep heeft zoo veel talent. Waarom bepaalt hij zich, in zijnen tooneelarbeid, tot stukjes van voorbijgaande waarde? Waarom levert hij ons niet een Blijspel in den smaak van molière, een Tooneelstuk in dien van kotzebue, een Treur- of een Historiespel, het zij in den Klassischen, het zij in den Romantischen

{==263==} {>>pagina-aanduiding<<}
smaak? Hij zal zelf wel weten, welke soort en welke manier hem het beste van de hand gaan; het zij slechts iets blijvends, iets meer dan een paar grappige Gelegenheidsstukjes, of dan een Tafereel zonder intrigue! - Maar neen! iets blijvends? Ja! dit heeft de Heer van lennep ook reeds voor het tooneel vervaardigd. De Roem van twintig Eeuwen heeft ook zijnen roem gevestigd: en behaagt het hem Opera's te maken, ook deze zijn ons in zoo verre welkom.
Wij zeiden, dat de Heer van lennep veel talent heest. Dit wordt algemeen erkend; en indien er nog iemand aan twijfelen mogt, hij leze niet bij voorkeur dezen Amsterdamschen Winteravond, maar liever of den Roem van twintig Eeuwen, of het hier aangekondigde Deel der Nederlandsche Legenden. Het laatstgenoemde werk is, in een uitmuntend en zinrijk gedicht, aan vondel toegewijd. Na eene lezenswaardige Aanteekening, volgt de Inleiding tot den eersten Zang, waarbij die Zang den Heere van der hoop wordt opgedragen. Zoo geschiedt het ook met den tweeden Zang, aan den Heere Mr. van 's gravenweert, en met den derden, aan Jonkheer Mr. j.c. de jonge. Achter elken Zang zijn eenige belangrijke Aanteekeningen geplaatst, deze laatste natuurlijk in proza; de Inleidingen zijn alle in dichtmaat, en die voor den derden Zang neemt zelfs eene hooge vlugt. Wat nu den inhoud dier Zangen zelve betreft:
In den eersten Zang ankert een schip, dat op de reede van Dieppe ter koopvaardij was uitgerust, voor Westerschouwen. Een deel der manschap treedt aan wal, en daaronder een kramer met een zonderling en schrikinboezemend voorkomen. Hij vraagt aan zekeren oene, een' vischersmaat, die elk zijne diensten aanbood, den weg naar Zierikzee. Dit weigert hem de arme oene, die wel een' brief zou durven medenemen, maar geenen kramer geleiden durft, daar dit beiden in gevaar zou brengen, om door de rondom stroopende Vlamingen onder Graaf gwy (of guy), die op Zierikzee aanrukten, vermoord te worden; doch hij biedt aan, den vreemdeling naar het slot van haemstede te geleiden. De zoon der vrouw van dat slot, witte van haemstede, was naar Daiveland getrokken, ten einde, onder oostervant's opperbevel, de Vlamingen te bestrijden; maar op het slot waren haemstede's vrouw, agneta van der sluyze, (volgens het berigt, hetwelk de Dichter, vooral om aesthetische

{==264==} {>>pagina-aanduiding<<}
redenen, volgt, weleer heimelijk gehuwd geweest met floris V van Holland) en (bedienden enz. niet medegerekend) Jonkvrouw hadewy van borselen, verloosd aan witte van haemstede. De onbekende kramer worde eerst bij de huisbedienden geplaatst, welken zijne stroesheid ongevallig was; maar toen eene bediende, baerte genaamd, een lied op Hollands vlag zong, toen stemde hij, wien zulks in Zeeland bevreemdde, mede in het reserein, en schonk aan de dienstmaagd een sierlijk kruis van uitlandsch hout, dat zoo geurig als lenterozen riekte en met goud was ingelegd. Den volgenden dag werd hij aan de Burgvrouw voorgesield, en verried onwillekeurig zijne bekendheid met de zaken van Holland en de familiebetrekking van deszeifs Edelen. Ook bejammert hij het verraad van renesse, die tot de Vlamingen was overgegaan. Met verzwijging van zijnen naam, meldt hij, met opzet eenigzins onvolledig, zijne lotgevallen, en hoe hij (na den afgezant van Graaf floris naar Engeland verzeld te hebben tot handhaving der regten van floris op de kroon van Schotland) vervolgens vreemde Heeren had gediend, doch op de maar van den oorlog, door gwy van Vlaanderen berokkend, uit Frankrijk vertrokken was, om een graf in Holland te zoeken. Alvorens hij echter zich tot den krijg mogt aangorden, had hij een' duren, maar geheimen pligt te Zierikzee te vervullen. Onverwacht hoort men den hoorn schallen, de paarden trappelen, en witte van haemstede, gevolgd door een' paadje, snelt in. Roerend is het hier voorgestelde tooneel. Haemstede verhaalt de nederlaag der Hollanders in Duiveland,
en hoe weldra Zierikzee zal belegerd worden door de Vlamingen. Hij zelf wil naar Voorne wijken, en zijne moeder aldaar in veiligheid brengen; maar zijner bruid biedt hij eene schuilplaats in Vere bij haren broeder aan, die zich mer gwy verdragen had. Hadewy wil echter haren bruidegom met zijne moeder volgen; en alzoo zouden zij allen naar Voorne trekken, waar gerard, Burggraaf van Zeeland, na het verlies van zijn gezag in Zeeland, onafhankelijk regeerde, en zich onzijdig hield in den twist tusschen Holland en Vlaanderen. De vreemdeling was, vóór deze afspraak, naar zijne kamer geleid.
Den volgenden dag (leert ons de tweede Zang) wordt de geheimzinnige vreemdeling voorloopig in de Ridderzaal geleid. Aldaar raakt hij een kruiszwaard aan, en ontstelt op

{==265==} {>>pagina-aanduiding<<}
het zien van den in 't staal gegriften naam van floris. Eensklaps schiet een oude dog op hem toe. Met moeite wordt de dog gebonden en weggevoerd door twee dienaars, die, op last van hadewy, welke met den paadje was ingesneld, in tijds verschenen waren. Het was de eenige hond van floris V, welks leven men te voren had kunnen redden. Hadewy zingt eene Romance: de Doggen van Graaf floris. Doch hier is eene schrijf- of drukfout in het vierde couplet. Wegens de maat van al de vorige en volgende coupletten, moeten de vier eerste regels, in plaats van:

Vergeefs! geen hulp zou baten. 
Het schelmstuk is volbracht: 
Van al zijn volk verlaten, 
Ligt Hollands Graaf geslacht. 

aldus gelezen worden:

Vergeefs! geen hulp zou baten. 
Van al zijn volk verlaten, 
Ligt Hollands Graaf geslacht. 
Het schelmstuk is volbracht! 

waarop dan volgen de vier laatste regels:

Doch wie ook, bij zijn leven, 
Lafhartig hem verliet, 
Zijn honden zijn gebleven: 
Hun liefde wankte niet. 

Doch waarom is de titel der Romance: De doggen van Graaf floris? De overgebleven hond schijnt de eenige dog te zijn geweest: de anderen waren, volgens de Romance zelve, hazewinden, en die worden in 't Hollandsch nimmer doggen genoemd. - De onbekende, die zijn geheim aan haemstede nog niet wil ontdekken, stelt hem echter een kistje met edel. gesteenten ter hand, en belooft hem, eindelijk, mogelijk reeds spoedig, zijn geheim te zullen openbaren. Inmiddels zou haemstede het kistje bewaren. De onbekende neemt alleen de reis aan naar Zierikzee; daar komt hij met een aantal vlugtelingen binnen. Men is bezig met het maken van versperringen. De onbekende snelt naar het Konvent of den zoogenaamden Tempel der Tempelieren. De tempel is

{==266==} {>>pagina-aanduiding<<}
open. Alles is ledig. In de kapel alleen is alles in behoorlijke orde; maar geen sterveling is ergens te zien. De onbekende wil vertrekken, maar hoort de vesperklok luiden. Hij begeeft zich naar het belfort, en ontdekt er een' grijsaard. Het was juist de man, dien hij zocht, zijn halsvriend beaumont; maar deszelfs kracht en schoonheid waren verdwenen.

Toch sprak de vreemdling: ‘mijn Beaumont! 
Hoe dank ik God, dat ik u vond.’ 

‘Stil!’ fluistert beaumont, en gaat voort met klokluiden

De kramer roept met ongeduld: 
‘En waarom zelf een taak vervuld, 
Geschikter voor een slechten leek? 
Waar zijn, waar zijn de broeders? spreek!’ 
 
De grijze ridder knikt hem toe 
En lagcht, en spreekt geen woord, 
En trekt, als werd hij nimmer moê, 
Volijvrig aan de koord, 
En lagcht nog eens, en keert zich om, 
En mompelt langzaam: dom ding dom! 
 
Dan eindlijk zwijgt het klokgebom, enz. 

Nu wenkt de Ridder den onbekende hem te volgen. Beaumont gordt het staatsiekleed aan in de sakristij, begeeft zich in de kerk, en zingt met halfgesmoorden klank het gewone dank- en vesperlied, knielt, murmelt de kerkgebeden, rijst op, gaat heen, en ontdoet zich van het pleeggewaad. Hij geleidt den vreemdeling naar de eetzaal, haalt twee tinnen kroezen en een beschimmeld brood, en zegt: ‘Zit neêr, mijn broedren! zit en eet!’ De vreemdeling betuigt hem zijne verwondering. Beaumont schijnt te willen luisteren. De vreemdeling (denkelijk gijsbrecht van aemstel) bekent zijne wroeging over zijn deel aan den moord van floris V, verhaalt zijne vlugt naar vreemde kusten, zijne volgende omzwervingen, zijnen strijd tegen de Sarracenen, zijne pelgrimaadje naar het heilig graf, en de vergiffenis, die hem een kluizenaar aankondigde, zoo hij ging herstellen, wat nog te herstellen was. Hij verzoekt dan ook nu van beaumont zeker parkement terug, waarvan het lot des Graafschaps afhing. Maar -

{==267==} {>>pagina-aanduiding<<}


De zinnen van den Tempelheer 
Zijn voor geen reden vatbaar meer. 

Nu zoekt de vreemdeling ten minste te vernemen, waar de andere Ridders zijn. Bij herhaling antwoordt beaumont: ‘Stil! stil! zij slapen;’ schuift zijnen zetel bij, en zingt op doffen toon:

Vraagt gij, waar mijn ridders zijn, 
Waar mijn ridders zijn gebleven? 
Zeo wakker in 't veld en zoo blij op 't festijn? 
Waar mijn ridders zijn gebleven? 
In de kerkkapel hierneven 
Klonk nog straks hun vroome beê: 
Miserere, Domine. 
 
Vraagt gij, waar mijn ridders zijn, 
Waar mijn ridders zijn gebleven? 
Zij leêgden de kelken vol schuimenden wijn: 
't Vrolijk lied was aangeheven; 
Doch de moord had hen omgeven. 
't Heilloos staal verliet de scheê. 
Miserere, Domine. 
 
Vraagt gij, waar mijn ridders zijn, 
Waar mijn ridders zijn gebleven? 
De dood waarde rond op het bloedig sestijn. 
Allen, allen moesten sneven. 
God moog 't gruwelstuk vergeven, 
En schenk hun zijn eeuwgen vreê, 
Miserere, Domine. 

De kramer is verbaasd, dat men hier het voorbeeld van Frankrijk gevolgd heeft, en vraagt, hoe beaumont alleen gespaard is? Deze valt in eene vlaag van krankzinnigheid, gaat in zijne verbeelding met de moordenaars strijden, en zijgt afgemat neder in zijnen stoel. Terwijl de kramer als verpletterd staat, dringt eene bende den tempel in. De hoofdman vergunt den kramer, den nacht nog in de tempelpoort door te brengen; maar de kerk moet in eene vesting, de kapel in een tuighuis veranderd worden. De krankzinnige ziet onverschillig om zich been, spreekt een kort gebed, en gaat met vasten tred de zaal uit naar zijne cel. Den vol-
{==268==} {>>pagina-aanduiding<<}
genden morgen hoopte de onbekende hem weder te vinden. Vergeefs! voor zonneöpgang had beaumont het klooster verlaten, en was de stad in allerijl uitgesneld. Alleenlijk had de onbekende vernomen, dat beaumont, wegens zijne krankzinnigheid, tijdens den moord der Tempelieren gespaard was, en hij sedert, elken morgen, door eene vriendenhand verzorgd was geworden, zoo lang hij zich in het klooster bevond. Thans echter was aile hoop, om hem weder te vinden, verloren.
De derde Zang verplaatst ons dadelijk op het eiland Voorne, hetwelk zich in een' staat van gewapende onzijdigheid bevond, en waar alles blijde en gelukkig was. Gastvij en met een' fraaijen welkomstzang wordt haemstede met de zijnen ontvangen. De Heer van Voorne, wiens kostuum en gevolg, in de manier van walter scott, beschreven worden, rent hem te gemoet. Voorne toont aan haemstede zijnen hof, boomgaard, valkenhof, paardenstal enz. Men moet dit alles lezen. Eindelijk gaat men aan het avondmaal. Aldaar verhaalt de Heer van Voorne onder anderen, hoe hij niet ligtelijk buwen zal, of hij zou zekere maagd moeten wedervinden, die zoodanig gesluijerd was, dat hij nimmer haren blik had aanschouwd, ja zelfs, die nooit een woord had willen spreken; maar die, alzoo onkenbaar, hem, toen hij zwaar gewond was geworden, in Utrecht had helpen verplegen. Een grijsaard was bij de maagd geweest; doch toen hij, gerard van voorne, hersteld was, waren grijsaard en maagd verdwenen. Echter zou hij in gevaar geraken, zijnen eed te vergeten, indien hij dikwijls in het gezelschap ware van eene schoone als hadewy. ‘Gij moet,’ riep lagchend haemstede uit, ‘die scherts met mijn verloofde staken,’ enz. Maar inmiddels verbleekt het meisje, enz. en zij wordt naar het slaapsalet weggevoerd. Den volgenden dag komt een aantal Ridders het burgplein opgereden. Allen komen eene schuilplaats zoeken; de broeder van hadewy is onder dat getal. Bij het middagmaal heft de zanger frank een luchtig lied aan tot lof van den vrede en den wijn, waarin de koddige tegenstelling van jan gerrits, die ten oorlog toog, en zijn' broeder willem, die te huis bleef,
eindigt met dit couplet:

Jan Gerrits bracht van d'oorlog t'huis, 
Nu afgestreên en oud, 
Één arm, één been - en één oog naar ik meen, 
Veel roem, maar luttel goud. 

{==269==} {>>pagina-aanduiding<<}

Maar Willem zijn broeder bleef frisch en gezond, 
Schatrijk, en als een ton zoo rond. 
Wie zou dwaas den krijg begeeren, wie het schittrend krijgsgewoel, 
Als hij rustig wijn kan drinken, neêrgedoken in zijn stoel? 

Doch de zanger gerbrand antwoordt weldra met een vaderlandsch lied, dat dus eindigt:

Ja! tot den strijd! - nog meer, ten zege! Ziet! zij wijken! 
En zee en land zijn overdekt met lijken. 
Triomf! triomf! de vijand keert, 
Ziet! Holland overwint: de Vlaming is verneêrd. 

Dit veroorzaakte eenigen twist. Onderscheidene Edelen voeren achtervolgens het woord. Maar de moed der meeste Edelen is bezweken. Alleen haemstede's paadje, wiens naam insgelijks nog een geheim is, wil den strijd weder aanknoopen met de Vlamingen. Witte van haemstede benoemt hem tot bevelhebber van Zierikzee, waarhenen hij zich welhaast zou moeten begeven. Haemstede zelf zou zien Haarlem te behouden, en de Vriezen, Kennemers en Waterlanders onder zijne banieren te vereenigen. Hij zou over zee en duin met een klein getal dapperen er henen snellen. Dordrecht bleef intusschen door den braven putten tegen de Brabanders verdedigd. Overigens waren Holland en Zeeland thans in de magt der Vlamingen en Brabanders.
Aldus eindigt dit Deel. Wij verlangen naar het vervolg, en hopen, dat de Heer van lennep alsdan wat meer op de geslachten der naamwoorden en op de spelling zal letten. Zoo als hij te werk gaat, is het zoo min goed volgens bilderdijk, als volgens weiland en siegenbeek.
Wat nu het laatste, hier aangekondigde dichtwerk aangaat, dit is het Beleg van Corinthe, een dichterlijk verhaal van Lord byron. Het schetst de verovering van Corinthe door de Turken, onder het opperbevel van den Vizier comourgi, aangevoerd door den Renegaat alp, op de Venetianen, aangevoerd door minotti, ten jare 1715. Ook hier heest de Heer van lennep zich uitmuntend gekweten. Het verhaal is regt belangwekkend. De dochter van minotti was bevorens verloofd geweest aan alp. Hare schim verschijnt hem, den nacht vóór de bestorming van Corinthe. Hij meent, dat zij nog in leven is, en slechts schielijk ver-
{==270==} {>>pagina-aanduiding<<}
dwenen. In den strijd met minotti verneemt hij van dezen zelven de schrikkelijke waarheid. De voorspelling van de schim wordt vervuld. Alp sneuvelt onbekeerd. De Turken wreken hem vreeselijk. Corinthe bezwijkt. Minotti, eindelijk alleen nog vechtende, sleekt den brand in het kruid, en de vijanden van het kruis sneven met hem.




Het Geheim der Vrijmetselarij opengelegd, door  P.G. Witsen Geysbeek.Te Amsterdam, bij L. van Es. 1831. In gr. 8vo. XV en 79 bl. ƒ 1-25.

Er komen tegenwoordig zoo vele vlugschriften uit, dat men, van alles geene notitie kunnende nemen, zich van zelf tot datgene bepaalt, wat door deszelfs titel of schrijver het meest de nieuwsgierigheid opwekt. Dit was nu juist, wat ons betreft, het geval niet met een stukje van g. bruining, over de Vrijmetselarij, in het jaar 1831 gedrukt te 's Gravenhage, bij van langenhuysen. Wij willen niet ontkennen, dat het onderwerp op zichzelf belangrijk is. Maar ieder ding heeft zijnen tijd; en nu, terwijl de meeste leden van iedere soort van bijzondere Genootschappen zich zoo schoon vereenigen tot bereiking van een en hetzelsde edele doel, de handhaving der vaderlandsche eer en onafhankelijkheid, nu hadden wij niet veel lust, om bruining te hooren uitvaren tegen de Vrijmetselarij. De Schrijver van het thans aangekondigde werk: Het Geheim der Vrijmetselarij opengelegd, verschilt van ons in gevoelen, en acht naauwkeuriger kennisneming van het boekje van Ds. bruining noodig. Hij gelooft, dat het aan eenvoudige, ligtgeloovige Hollandsche Christenmenschen, die alwat een Geestelijke zegt of schrijft voor waarheid houden, kwaad zal doen. Of zulke eenvoudige Christenmenschen het den Schrijver vriendelijk zullen afnemen, dat hij in zijn maçonniek gebed den invloed des Geestes inroept; dat hij de woorden van jezus, Jo. XII: 36, op zijn onderwerp toepast: Terwijl gij het licht hebt, gelooft in het licht, opdat gij kinderen des lichts moogt zijn, daaraan twijfelen wij echter. De Christenmenschen zijn hier te lande over het geheel zoo eenvoudig niet, of het is door sterk regenen voor hen uitgelekt, dat een schijn van vroomheid wel eens gebezigd wordt, om alle verdenkingen te doen verdwijnen; en wij gelooven niet, dat zulke
uitdrukkingen

{==271==} {>>pagina-aanduiding<<}
hier derzelver doel zullen bereiken. Bij de gewone wijze van beoordeelen van hen, voor wie witsen geysbeek zijn werk bestemt, kan men der Broederschap zeker geene slechtere dienst bewijzen, dan dat men den schijn aanneemt, dat zij eene geheime Godsdienstige Sekte is. De vijf Redevoeringen, uit welke, na eene vrij uitgebreide Voorrede, het werk bestaat, leerden ons niets nieuws. Witsen geysbeek zegt, wel is waar, dat de Vrijmetselarij ‘eene onafgebrokene voortzetting is der geheime gezelschappen uit de Grijze aloudheid,’ sprekende daar van ‘de Mysterien van Eleusis, Athene, Crotone, de scholen van Pythagoras, Socrates, Anaxagoras, Zeno, Plato en andere verlichte wijsgeeren;’ maar anderen, even zoo wel Broeders als witsen geysbeek, schertsen daar zelve mede, en bekennen, dat eenige dweepers in hun midden aanleiding hebben gegeven tot de beschuldiging, dat de Vrijmetselaars den oorsprong hunner vereeniging gaarne zouden willen verschuiven tot vóór den eersten dag der Wereldschepping! Wanneer de profanen vertellen, dat de Vrijmetselaars in hunne vergaderingen den navel van hunnen Grootmeester kussen, of den Duivel aanbidden, dan vertellen zij zotte sprookjes. Die hen beschuldigen, dat zij aan geen Duivel gelooven, doen welligt gelijk de Lasteraar bij kotzebue. Maar hetgeen de Broeders, gelijk witsen geysbeek in dit boekje, van hun geheim ten beste geven, is van weinig beter alooi dan de afgesneden staart van den hond van alcibiades, waarmede zij het profane publiek zich laten amuseren. Maar, maakt de arbeid van witsen geysbeek hierop geene uitzondering? De man is immers ‘onbesproken van gedrag en zeden, een goed burger en huisvader.’ Hij geeft zich zelf dit getuigenis. Voor hen, die den Schrijver als zoodanig kennen, heeft dit
getuigenis, maar juist ook alleen daarom, genoegzaam gezag. Met ons, die den man niet kennen, is dit het geval niet. Maar, en dit zou veel afdoen, witsen geysbeek zegt ook nog van zich zelf, in de Voorrede van zijn werk, dat hij als openbaar Schrijver de achting van het publiek geniet. Zeldzaam hoort men in de letterkundige wereld iemand zich zelf dit getuigenis geven; en daarenboven, wat verstaat de man door het publiek? Horatius onderscheidt reeds

quibus est equus, et pater, et res: 
- fricti ciceris - et nucis emptor. 


{==272==} {>>pagina-aanduiding<<}

De matroos, die op het schip van cook den doedelzak bespeelde, werd, als een andere orpheus, door de Zuidzee- eilanders bijna vergood. Indien die man zich sedert had aangekondigd als een toonkunstenaar, die de achting van het publiek genoot, zou men hem in dat geval wel ten onregte van bespottelijke verwaandheid beschuldigd hebben?




De Eed, of de gesluijerde Onbekende. Door  T. Gottfriedi.Te Amsterdam, bij J.C. van Kesteren. 1831. In gr. 8vo. 276 Bl. ƒ 2-75.

Het grootste gedeelte der uit het Hoogduitsch overgebragte romans en verhalen mag onder de prulschriften gerangschikt worden. Om zuiver oorspronkelijke verhalen te schrijven, moet men eigene vinding leveren. De Schrijver stelde dit werk te zamen in eenige uren van uitspanning, gedurende den laatstverloopen winter. Daar hij echter bij de zamenstelling van dit verhaal aan geene uitgave dacht, zoo heest hij zijne pen aan geene wetten en regelen geboeid. Eene geheele omwerking van hetzelve, vóór de uitgave, ware derhalve noodzakelijk geweest; maar hiertoe ontbrak den Schrijver tijd en lust. Nogtans besloot hij, hetzelve uit te geven. Ziet daar de verklaring van iemand, die als Schrijver voor het eerst optreedt, en die eene goede en geene oppervlakkige beoordeeling van zijn werk verwacht! De Schrijver dreigt zelss, dat, indien de beoordeelingen niet aan zijne verwachtingen beantwoorden, hij dezelve, als der overdenking en betrachting geheel onwaardig, koel en volmaakt onverschillig bij zich zal laten nederglijden. Daar echter zulk een luchtig en schielijk opgetimmerd stuk den toets eener diep doordachte beoordeeling, naar ons inzien, niet noodig heeft, en ook niet verdient, zullen wij ons deze koolheid en onverschilligheid van den Schrijver met even gelijke koelheid en onverschilligheid getroosten.
Theodoor Felszenburg wordt, twaalf jaren oud zijnde, op het Gymnasium te Hamburg besteld. Na vier jaren tijds, kende de vlugge knaap Ovidius, Horatius, Cicero, Virgilius, Seneca, Homerus en meer andere schriften der Ouden; in hunne Godenleer, zeden en gebruiken is hij zoo goed als te huis. In de schilderkunst levert hij meesterstukken. Reeds is hij, als een schoon jongeling, gevaarlijk voor de andere kunne, en Theodoor, nu ja, mogt, ofschoon in alle

{==273==} {>>pagina-aanduiding<<}
eer en deugd, wel gaarne vrouwen zien. Zijn vader evenwel had hem eene leelijke kool gestoofd, en had hem, door eene beloste en plegtigen eed, reeds vóór zijne geboorte, bestemd voor den geestelijken stand. De man was zeer fanatiek Roomschgezind (waarlijk iets zeldzaams onder de Hamburgsche Overheidspersonen). Maar in Theodoor zaten geene priesterharen. Hij liet het zich, wel is waar, welgevallen, om, met eene beurs met honderd Louis d'or en een inkomen van tweehonderd daalders iedere maand, naar Parijs gezonden te worden; doch, in plaats van in de theologie te studeren, viel Theodoor met de geheele borst op de schilderkunst, en toen hij begon te bemerken, dat zijn vader met alle geweld een pastoor of monnik van hem wil maken, vlugt hij naar Italië, en geneert zich daar met schilderen. Zijn vader, na te vergeess getracht te hebben om zijne verblijsplaats te ontdekken, onterft den ongehoorzamen zoon, en sterft kort daarop. Theodoor geraakt te Rome bekend met een schoon meisje van Duitsche afkomst, en verwerft hare liefde. Naderhand blijkt het, dat zij zijne nicht is, aan welke zijn vader bij uitersten wil zijne geheele bezitting had gemaakt. Door haar te huwen, geraakt Theodoor dus weder in het bezit van zijn vaderlijk vermogen, en keert met zijne vrouw naar Duitschland terug.
Van de vier, zoogenaamde, hoofdstrekkingen des verhaals bestaan er twee in het aantoonen van de wijze leiding der Goddelijke Voorzienigheid, en het aansporen tot vertrouwen op die Voorzienigheid, zelfs in de benardste omstandigheden. Wij zouden echter geen' jongeling aanraden, om, in het vertrouwen op die Voorzienigheid, zich het gedrag van Theodoor ter navoiging voor te stellen. De Schrijver belooft, dat hij zich in het vervolg beter op datgeen zal toeleggen, wat hij nu meer verzuimde en verwaarloosd heeft. Wij hopen, dat hij, wanneer hij ooit ‘een onderwerp uit de vaderlandsche geschiedenis’ ter behandeling neemt, zich zal wachten voor het voortbrengen van wartaal, gelijk het antwoord op de vraag: ‘Wat is schoonheid? - Schoonheid is het welbehagen, dat de uiterlijke omtrek, de aangename indruk, of de gedaante van iets in ons te weeg brengt.’ De stijl is op vele plaatsen langwijlig. Vooral is dit het geval bij de beschrijving der uitwendige gedaante en kleeding van de in het verhaal voorkomende vrouwen. Zeer gezwollen is ook de beschrijving van het zwichten van den winter voor de

{==274==} {>>pagina-aanduiding<<}
lentezon, hetwelk hier als een volslagen plukharen wordt voorgesteld. De winter verdedigt zich met eene blinkende verschansing, en N.B. met een wit doodkleed. De zon hakt daar overal gaten en scheuren in, tot dat de winter aan den haal gaat. Hij komt echter nog tweemalen met dreigementen terug; maar de zon rukt als overwinnares steeds voorwaarts, zoodat de winter eindelijk geheel de baan moet ruimen. Op deze wijze gaat het verhaal, eene geheele bladzijde vol, door. Onder de hier voorkomende bijvoegelijke naamwoorden trokken onze aandacht tot zich: kennisrijk, hart en ongeregt, zoo als ook de spreekwijze: dit gezelschap kwam en deden. Op de correctie valt niet te roemen; en wat zullen wij zeggen van de aanhalingen van vreemde woorden en spreekwijzen, zoo als: respontie, variëtas de lictat, de omnia aliquid de toto nihil? Wij hopen door het aangevoerde onze lezers te hebben in staat gesteld om zelve te oordeelen.




Mijn Reiszak. Ontmoetingen, bijgewoonde tooneelen en aangeteekende gevallen op kleine togtjes door Holland en België, enz. Door  G.H. Nagel.Te Amsterdam, bij H. Frijlink. 1831. In gr. 8vo. 288 Bl. ƒ 2-90.

De Heer nagel, reeds vroeger bekend door de berigten over zijne reizen naar en door meer verafgelegene streken, deelt onder dezen titel het een en ander mede, hem overgekomen en door hem bijgewoond in het vaderland zelf of in deszelfs nabijheid. De Schrijver heeft, hetgeen hij hier levert, onder veertien Hoofdstukken gebragt, van welke sommigen echter, bij wijze van episoden, meer dan één verhaal behelzen. Wij meenen, ten einde den lezer eenig denkbeeld te geven van den inhoud, dezelven onder de volgende rubrieken te kunnen brengen. Reisavonturen: Het Kasteel van Buren; De oude Zeeman; Uitstapje van Gent naar Duinkerken, en het Gezelschap in de Diligence. Plaatsbeschrijvingen: Bezoek op Slavante; Mijne wandeling naar Weert. Volksoverleveringen: De gevaarlijke Heide; Bruce's land; De Helsche Stoel. Schildering van Volkszeden en Karakter: De kermis te Ghistelles; Een nacht in de trekschuit. Vertellingen en militaire Anekdoten: Grootvaders koets; De eerste wacht; De oude Kapitein.

{==275==} {>>pagina-aanduiding<<}

De hier voorkomende stukken zijn nu eens van een' ernstigen, dan weder van een' meer vrolijken aard, allen echter in een' onderhoudenden stijl geschreven. De lezer oordeele uit het volgende, hetwelk wij overnemen uit het verhaal van eenen Franschen paruikmaker, aangaande zijn wedervaren in de Nederlanden omstreeks het einde der vorige eeuw: ‘Niet verre van mij zat een vrolijk gezelschap van een half dozijn boeren, die uit lange aarde(n) pijpen tabak rookten, hetgeen in Holland eene algemeene gewoonte is. De vloer was rondom hen met pijpenkoppen en stelen bezaaid; want nu en dan brak er een, in de drift van het gesprek, zijne pijp, zonder zich veel om dat verlies te bekommeren, hetgeen hij slechts door eenen vrolijken uitroep van: “Die is er al weer geweest!” (Di isdair ferdom al vere quevese) en eene order aan den waard om eene schoone pijp te kennen gaf. - Eensklaps stond één van het gezelschap op, en vroeg op een' onbeschoften toon, in erbarmelijk Fransch, of ik een patriot of een prinsman was? Ik wist, dat Holland in twee partijen verdeeld was, die elkander bij alle gelegenheden in het haar zaten, en ik vreesde, dat het mijne er niet weinig bij zou lijden, indien ik een verkeerd antwoord gaf, hetgeen echter maar al te ligt mogelijk was, dewijl de staatkundige gevoelens van die Heeren een diep geheim voor mij waren. Niettegenstaande dit gevaar, en mijne volkomene neutraliteit in de politieke geschillen van hun land, antwoordde ik zonder dralen: patriot; doch aan de verschrikkelijke blikken, die mijne examinatoren op mij wierpen, en hunne dreigende bewegingen, maar al te wel ziende, dat ik den bal misgeslagen had, en tegen zulk een ongeval reeds gewapend zijnde, liet ik onmiddellijk, en zonder de minste verlegenheid te toonen, op het woord patriot volgen: “Niks goed,
patriot canaille, ondsvot; orange boven!” Nu daverde de herberg van het gejuich der boeren,’ enz.
‘Op zekeren dag [dit staaltje nog, om deszelfs naïveteit, ten gevalle van den lachlustigen lezer] was ik getuige van eene hevige box-partij tusschen een' karreman en een' lantarenopsteker. Het geschil was in eene kroeg ontstaan, uit de questie, wie van beiden het meest naar de mode gekleed was. De vuisten alleen konden de zaak beslissen, en zonder lang verwijl stonden de kampioenen met opgestroopte hemdsmouwen, te midden eener talrijke menigte nieuwsgierigen, dreigende tegenover elkander. Terwijl zij nu, naar de regelen der kunst, stooten toebragten en afweerden, en het bloed weldra hun gelaat en kleeding verwde, was het der moeite waardig, de gesprekken der toeschouwers te hooren, en met welke woorden van aanmoediging zij de eene of de andere partij zochten te onderschragen. Uit de spreekwijzen, die zij gebruikten, kon men gereedelijk opmaken, welk hun beroep of hunne kostwinning was, en zich eenigzins een denkbeeld vormen van de belangstelling, waarmede het Engelsche volk zoodanige tooneelen aanschouwt. Zoo riep, bij voorbeeld,

{==276==} {>>pagina-aanduiding<<}

Een Matroos. Sla hem zijn stuurboordsoog uit! Nog een schot onder water! Klamp hem ferm aan boord! Geef hem de volle laag!
Een Soldaat. Blijf op uw' post, Jan! Poets hem ter dege! Opgepast! Links gezien! Geef hem geen kwartier!
Een Barbier. Zeep hem goed in! Veeg hem regt langs het vel! Kom, beter aangezet!
Een Schoenmaker. Nog eens ferm op de leest geslagen! Borstel hem goed af! Dat was, bij mijn zolen, raak! Allons, leer om leer!
Een Kleêrmaker. Geef hem laken, jongen! Torn hem zijn falie los! Mik op zijn' vijsden knoop!
Een Slagter. Houd een goed bart! Geef hem op zijn knoken! Klop hem murw! Breek zijn gebeente! Nog een veeg over het kruis! Hij laat de tong al hangen!
Een Smid. Hamer er op, Bram! Lustig geslagen! Laat zijn aanbeeld klinken! Wat blaast hij!
Een Tapper. Kurk zijne oogen op! Toon dat je geest in je lijf hebt! Geef hem nog eens bescheid! Dat was een bitter slokje!
Een Glazenmaker. Verdonker zijn daglicht! Jij bent mijn diamantje! Stop hem ter dege aan alle kanten! Laat de zon door hem heen schijnen!
Een Afslager. Daar gaat hij! Geef hem den laatsten slag!
Een Bakker. Kneed hem goed, Jan! Val niet van de korst af! Wees zoo flaauw niet als een Fransch: broodje!
Een Pluimgraaf. Wees toch geen kuiken, Bram! Pluk hem! Haal hem de ingewanden uit het lijf!
Door deze en dergelijke kreten aangespoord, vochten de kerels als woedende leeuwen, en het duurde een' geruimen tijd, eer de overwinning zich voor een' hunner verklaarde. Eindelijk toch behaalde de karreman de zegepraal, en werd met een luid gejuich door zijne vrienden naar de kroeg geleid, om, niettegenstaande zijn' bebloeden kop, een' vrolijken roes te drinken. De arme overwonnene lantaren-opsteker bleef voor dood liggen, tot dat zijne aanhangers eene kar hadden gehaald, om hem naar huis te transporteren.’
Het komt ons voor, dat deze bladen, die aan betere tijden, volgens het zeggen van den Schrijver, hun bestaan verschuldigd zijn, zeer geschikt zijn, om, naar zijne bedoeling, ‘een enkel lachje te ontlokken aan zorgen, een uurtje verademing aan werkzaamheid te schenken, en eene welgevallige herinnering na te laten in het harte des lezers.’ - Eene gunstige ontvangst bevordere de bereiking van dit doel.

In No. IV. Boekbesch. bl. 183, reg. 8 van onderen, is eene lompe drukfout ingeslopen; daar staat, in het Latijn, Apelles voor Apellem. Bl. 160. reg. 1. lees onbezonnen. - No. V. bl. 207. reg. 9 v.o. lees dagbladen. Bl. 222, reg. 2 v.o. leze men: er drijft een bootje op zee!


{==277==} {>>pagina-aanduiding<<}

Boekbeschouwing.




De Leer des Bijbels, of Bijdragen van en voor Gereformeerde Christenen; bijeenverzameld door  J.J.E.F. Schröter.No. I en II. Te Amsterdam, bij J.H. den Ouden. 1832. In gr. 8vo. Te zamen 132 bl. ƒ 1-20.

Deze Bijdragen moeten dienen, blijkens het Voorberigt voor het eerste Stukje, om in het gebrek aan een echt Gereformeerd en wèlgeschreven Tijdschrift te voorzien. Rec. schroomt niet te verklaren, en hij houdt zich van de toestemming van alle deskundigen verzekerd, dat zij noch het een noch het ander zijn; niet wèl geschreven, want bijkans iedere bladzijde zondigt tegen de eerste regelen van taal en stijl, en evenmin echt Gereformeerd. Echt Dordsch Synodaal, echt Bogermanniaansch, dat lieten wij gelden. Maar de zuivere Gereformeerde en waarachtige leer des Bijbels vindt men voorwaar in deze bladen niet. Meermalen kwamen ons, onder het lezen, de volgende regels te binnen, toepasselijk op alle Hyperorthodoxen, die, in overdreven ijver voor de regtzinnigheid, gaarne de H. Schrijvers zelve zouden verketteren:

Konnten sie streichen die ‘Predigt vom Berge’ - sie würden sie streichen; 
Christus der Herr selbst ist ihnen nicht Christlich genug. 

Reeds het gekozen motto voor het tweede Stukje: vrede, maar niet ten koste der waarheid, toont, dat het den Verzamelaar of de Schrijvers dezer Bijdragen niet om de leer des Bijbels, maar om hun bijzonder leerstelsel te doen is. Reeds dit motto logenstraft den titel. Niet alleen toch is die spreuk nergens in den Bijbel te vinden, maar zij strijdt regtstreeks tegen den Bijbel. Paulus vermaant ons (Eph. IV: 15) de

{==278==} {>>pagina-aanduiding<<}
waarheid te betrachten in de liefde, zoodat aan het onderzoek en de handhaving der waarheid de Christelijke liefde niet wordt opgeofferd. En in het begin van datzelfde Hoofdstuk lezen wij die schoone woorden: Zoo bidde ik u dan, ik de gevangen in den Heere, dat gij wandelt waardiglijk der roepinge, met welke gij geroepen zijt: met alle ootmoedigheid en zachtmoedigheid, met lankmoedigheid, verdragende malkander in liefde; u benaarstigende te behouden de eenigheid des geestes door den band des vredes. Één ligchaam is het en één Geest, gelijkerwijs gij ook geroepen zijt tot ééne hope uwer beroepinge: één Heer, één Geloove, één Doop, één God en Vader van allen, die daar is boven allen, en door allen en in u allen. Maar dezen Apostolischen zin, dezen geest des Bijbels hebben wij met diepe droefheid in deze bladen gemist. Het lust ons niet, en het zou ook waarlijk niet tot stichting onzer Lezeren dienen, alles na te gaan, wat ons in deze Bijdragen wordt opgedischt. Bij één stukje slechts willen wij stilstaan; het moge den heerschenden geest dezer verzameling kenmerken. Men vindt het in No. II van bl. 117-126. Het draagt ten opschrift: een gereformeerd leeraar, in de remonstrantsche kerk predikende, (een Verhaal) en begint aldus: Dominé.....te.....werd onder de hand aangezocht, om eene predikbeurt in de Remonstrantsche kerk waar te nemen: hij gevoelde zich met deze uitnoodiging zeer verlegen. Niet, of hij behoorde wel tot de echte liberalen en verlangde de getrouwe afbrekers der
Gereformeerde leer te volgen, maar het was hem moeijelijk, ja somtijds onmogelijk, door alles heen te breken. Zijn Eerwaarde had eenen bij uitstek vromen Vader gehad; deze had hem, buiten zijne ernstigste vermaningen tegen het opkomende Neologismus en Liberalismus, steeds de leer der Remonstranten, als de verderfelijkste leer voor onze Kerk, afgeschilderd; hij moest, reeds als kind, iederen zondag, de vijf artikelen van de Dordsche Synode opzeggen, vele Canones

{==279==} {>>pagina-aanduiding<<}
van deze vergadering dikwijls overschrijven, om geheel met dezen twist wel onderrigt te zijn. (Welk eene regt Christelijke opvoeding!) Hij onderwees hem dan, hoe de gronden van onze Gereformeerde leer in deze vijf artikelen gelegen waren, en hoe het Arminianismus dus niet ten deele, maar geheel, onze leer tegenstond. Wij moeten hier eene uitweiding maken. De Schrijver of Inzender heeft goedgevonden, hier ter plaatse, in eene noot, de bewuste vijf artikelen summierlijk aldus op te geven: Deze vijf artikelen zijn: 1o. De eeuwige verkiezing, ten gevolge van welke God de Vader sommigen uit de menschen ter zaligheid verkoren heeft, en de overige in haar zonden laat; 2o. dat Jezus Christus voor dezen alleen gestorven is; 3o. dat wij dood in zonden zijn, en onmagtig tot eenig goed; 4o. dat wij door de onmiddellijke en onweêrstaanbare werkingen van den Heiligen Geest moeten wedergeboren worden; 5o. dat geen waar geloovige afvallen kan. Het ware billijk geweest, de vermelding dezer artikelen geheel weg te laten, of die anders in meer bepaalde bewoordingen op te geven, en dan ook de veroordeelde gevoelens der Remonstranten daarnevens te plaatsen. De laatste zijn misschien niet zoo algemeen bekend. Wij willen daarom dit verzuim (onwillekeurig of voorbedacht, dit laten wij daar) hier zoo veel mogelijk vergoeden. De artikelen, vervat in de Remonstrantie, door de aanhangers van arminius, ten jare 1610, aan de Staten van Holland ingeleverd, en vervolgens door de Dordsche Synode verworpen en veroordeeld, geven wij met hunne
eigene woorden op: ‘Ende op dat Uwe Ed. Mog. met een mogen verstaan, wat de Remonstranten van diezelve stoffe gevoelen en leeren, zoo verklaren zij, dat hun gevoelen daarvan is, als volgt: 1o. Dat God door een eeuwig, onveranderlijk besluit, in Jezus Christus zijnen Zone, eer 's werelds grond geleid was, besloten heeft, uit het gevallen zondige menschelijk geslagte, diegenen in Christus, om Christus wille, en door Christus zalig te maken, die door de genade des Heiligen Geestes in

{==280==} {>>pagina-aanduiding<<}
denzelven zijnen Zone Jezus gelooven, en in denzelven geloove en de gehoorzaamheid des geloofs, door dezelve genade, tot den einde toe volharden zouden: en daartegen de onbekeerlijken en ongeloovigen in de zonde en onder den toorn te laten, en te verdoemen, als vreemd van Christus; naar 't woord des H. Evangeliums bij Joannes III: 36. en andere plaatsen der Schrifture meer. 2o. Dat dien volgende Jezus Christus, de Zaligmaker der wereld, voor alle en een ieder mensche gestorven is; alzoo, dat hij ze allen door den dood des kruises de verzoening en de vergeving der zonden verworven heeft; zoo nogtans, dat niemand dezelve vergevinge der zonden dadelijk geniet, dan de Geloovige; mede na 't woord des Evangeliums bij Joannes III: 16 en in den eersten brief van Joannes II: 2. Hij is eene verzoening voor onze zonden: en niet alleen voor de onze, maar ook voor de zonden der geheele wereld. 3o. Dat de mensch het zaligmakende geloof van zich zelven niet heeft, noch uit kracht van zijnen vrijen wille, alzoo hij in den staat der afwijkinge en der zonden niets goeds, dat waarlijk goed is, (gelijk inzonderheid is het zaligmakende geloove) uit en van zich zelven kan denken, willen of doen: maar dat het van nooden is, dat hij van God in Christus door zijnen Heiligen Geest worde herboren en vernieuwd, in verstand, affectie, ofte wille, en alle krachten, opdat hij het ware goed te regt moge verstaan, bedenken, willen en volbrengen, naar 't woord van Christus, Joann. XV: 5. Zonder mij kondt gij niets doen. 4o. Dat deze genade van God is het beginsel, de voortgang en volbrenging van alle goed, ook zoo verre, dat de wedergeboren mensch zelfs, zonder deze voorgaande ofte toekomende, opwekkende, volgende en medewerkende genade, noch het goede denken, willen of doen kan, noch ook eenige verzoekingen ten kwade wederstaan: zoo dat alle goede daden of werkingen, die
men bedenken kan, aan de Genade van God in Christus moeten toegeschreven wor-
{==281==} {>>pagina-aanduiding<<}
den: maar zooveel de maniere van de werkinge derzelver genade aangaat, die is niet onwederstandelijk: want daar staat van velen geschreven, dat zij den Heiligen Geest wederstaan hebben. Handel. VII: 51 en op vele plaatsen. 5o. Dat die in Jezus Christus door een waar geloove zijn ingelijfd, en overzulks zijns levendigmakenden Geestes deelachtig zijn geworden, overvloedige kracht hebben, om tegens den Satan, de zonde, de wereld en hun eigen vleesch te strijden, en de overwinning te verkrijgen: wel verstaande, altijd door den bijstand van de genade des Heiligen Geestes: en dat Jezus Christus hen door zijnen Geest in alle verzoekingen bijstaat, de hand biedt, en indien zij maar alleen ten strijde bereid zijn en zijne hulp begeeren, en in geenen gebreke zijn, staande houdt, alzoo dat ze door geene listigheid noch geweld des Satans verleid, of uit Christus handen konnen getrokken worden, naar 't woord van Christus, Joann. X. Maar of dezelve niet konnen, door nalatigheid, het beginfel van hun wezen in Christus verlaten, de tegenwoordige wereld wederom aannemen, van de heilige leere, hun eenmaal gegeven, afwijken, de goede conscientie verliezen en de genade verwaarloozen, zoude eerst moeten nader uit de Heilige Schrifture onderzocht zijn, eer wij 't zelve met volle verzekeringe onzes gemoeds zouden konnen leeren.’ Over dit vijfde artikel hebben de Remonslranten zich nader verklaard in de Haagsche Conferentie, waarin zij betuigden van gevoelen te zijn, dat die eens waarlijk geloofde, evenwel door zijne eigene schuld en het bedrijven van grouwelijke zonden, tegen de conscientie en voorbedachtelijk gedaan, wel zoo verre van God kan afwijken, dat hij het geloove ganschelijk kan komen te verliezen.
Ziet daar de veroordeelde gevoelens der Remonstranten, die zich voornamelijk tot de wijze van Gods eeuwig raadsbesluit en andere, daarmede verbondene, duistere leerpunten bepaalden, waaromtrent men het bovendien

{==282==} {>>pagina-aanduiding<<}
in de hoofdzaak ééns was, maar in wier uitlegging zij een' verschillende gang met de Contra-Remonstranten hielden, daar de laatsten het leerbegrip van calvijn volgden, terwijl de eersten de gevoelens van zwingli en melanchton omhelsden. Wij mogen thans gerustelijk vragen, of de vader, van wien hier boven in het Verhaal gesproken wordt, regt had met zijnen zoon te onderwijzen, dat het Arminianismus niet ten deele, maar geheel de Gereformeerde leer tegenstond? - Men verschoone dezen uitstap, dien Rec., om meer dan ééne reden, noodeloos noch onbelangrijk keurde. Wij vatten den draad van het afgebroken Verhaal weder op, maar zullen ons verder met de opgave van den hoofdzakelijken inhoud vergenoegen.
Behalve de ernstige lessen van zijnen vader, was er nog iéts anders, dat Dominé prangde. Zijn Eerwaarde had eene tante, hoog van jaren en van eene beproefde Godsvrucht; deze hield niet op te trachten, hem in het spoor van de zuivere leer te houden, en, daar hij van haar erven moest en haar dus dikwerf bezocht, (ei, ei!) zoo moest hij gedurig hare lessen aanhooren. Zij had al een en andermaal opzettelijk hem over het ergerlijke gedrag van sommige leeraars, die er niets in zagen, redevoeringen in de Remonstrantsche Kerk te houden, onderhouden en hem bezworen, zich hiertoe toch nimmer te laten vinden. Doch - om kort te gaan - Dominé bezweek ten laatste voor de verzoeking, spijt de goede oude tante, van welke hij erven moest, en die zich schrikkelijk had uitgesloofd, om dien gruwel te verhoeden. Spijt erfenis en al, liet neef zich overhalen, om in de Remonstrantsche kerk te preken. Maar nu overdenkende wat hij prediken zoude, zag hij zeer wel in, dat, predikte hij, gelijk hij het aan God en de Gemeente beloofd had, hetgeen hij nog somwijlen doen konde, hij de Remonstrantsche Gemeente bedriegen zoude, en predikte hij in den geest der Remonstranten, hij dan trouweloos aan zijnen eed en belofte werd. Let wel! Er valt dus op den Christelijken leerstoel niets an-
{==283==} {>>pagina-aanduiding<<}
ders te behandelen, dan hetgeen den twist tusschen de Remonstranten en Contra-Remonstranten raakt. In de vijf artikelen der Dordsche Synode is het gansche Christendom vervat! Schaamt men zich niet, zulken lasterlijken onzin ten papiere te brengen? Wij weten niet, of wij ons meer bedroeven dan ergeren moeten. Nu werd het hem zeer
benaauwd; hij zag nu in, hoe ligtvaardig hij zijne belofte gegeven had. Om uit deze moeijelijke knelling voor zijne ziel te geraken, kwam hem in den zin, hij had eene preek over de schoonheid der natuur, deze raakte geene gevoelens aan (hoe is alles niet slechts echt Gereformeerd, maar ook wèl geschreven!) en konde zelfs, zoo noodig, in de moskee van den Grooten Heer gepredikt worden, deze zoude hem uit zijne slingering redden; die preek werd dan gezocht, gelezen, goedgekeurd......en eindelijk uitgesproken; want het verdriet ons, al het dwaze en ergerlijke, wat nog volgt, af te schrijven. Wij spoeden ons tot het slot van dit Verhaal, waar Dominees thuiskomst uit de kerk op de volgende wijze wordt beschreven: ‘Zoodra hij zijne wel en net gemeubileerde voorkamer intrad, was het eerste, dat hij zag, jantje, zijn jongste kindje, zijnen lieveling; naauwelijks had deze zijnen Vader gezien, of hij kwam huppelende naar hem toe, al roepende: Vader! lieve Vader! Dadelijk nam hij den kleinen op, kuste hem, en sprak hem toe: “mijn jongen, mijn lieve, is jantje wel zoet geweest?”
Het Kind. Ja, Vader! ter dege, dat kan je aan sientje (*) vragen.
De Vader. Nu dat is goed.
Het Kind. Maar, Vader! waar kom je van daan?
De Vader. Denk eens, lieve jongen, wat dag hebben wij?
Het Kind. Zondag, Vader! uit de kerk.
De Vader. Regt zoo, lieve jantje!

{==284==} {>>pagina-aanduiding<<}

Het Kind. Maar, Vader! uit eene kerk, daar je niet in preêken moogt. (*)
De Vader. Wat zegt gij daar, jantje?
Het Kind. Sientje (†) heeft het mij verteld, en je hebt me altijd gezegd, dat sientje niet jokken kan.
Nu laat hij den kleinen los, wordt onthutst bij de gedachte: uit den mond der zuigelingen hebt Gij U lof bereid! “Mijn eigen kind beschuldigt mij” roept hij uit, en verlaat de kamer om naar zijne studeerkamer te gaan. Jantje liep hem wel na, roepende: “Vader, spelen! Vader, spelen!” maar naar niets werd gehoord. Hij treedt in zijn studeerkamer, slaat de hand voor het hoofd, en roept uit: “Wat heb ik gedaan!” Nu valt hij op zijnen armstoel, en daar zullen wij hem aan zijne overdenkingen, of liever aan zijn berouw en schuldbelijdenis voor God overlaten.’
Dit stuk draagt de onderteekening: Z. 's Gravenhage, Februarij 1832. Wij zullen er geen woord meer bijvoegen, dan alleen, dat ons een exemplaar van deze Bijdragen in handen kwam, waar wij onder dit Verhaal de volgende Bijbelplaatsen met potlood vonden aangehaald: Joannes XIII: 35. Hieraan zullen zij allen bekennen, dat gij mijne discipelen zijt, zoo gij liefde hebt onder elkander. Lukas IX: 55. Maar zich omkeerende, bestrafte hij hen, en zeide: Gij weet niet van hoedanigen geest gij zijt. - Ziet daar leere des Bijbels!
Hetzelfde Stukje, dat dit Verhaal bevat, wordt besloten met eene improvisatie van den Heer w. de clercq, bij het graf van bilderdijk uitgesproken, niet letterlijk met zijne woorden, maar naar den indruk en de herinnering, welke ze achterlieten bij Mr. h.j. koenen, en tot wier mededeeling de Redacteur dezer

{==285==} {>>pagina-aanduiding<<}
Bijdragen zich door vriendelijke bewilliging zag in staat gesteld. Wij kunnen ons verbeelden, hoe de Heeren de clercq en koenen, wier Christelijke stemming des gemoeds, welke ook hunne bijzondere begrippen mogen zijn, wij niet in twijfel trekken, zich zullen geschaamd, misschien van verontwaardiging gegloeid hebben, bij de ontdekking, dat zij zich in zulk een slecht gezelschap bevonden!

Zamenstel der Christelijke Zedekunde, door Dr.  F.V. Reinhard.VIIde en VIIIste Deel. Te Deventer en Franeker, bij A.J. van den Sigtenhorst en G. IJpma. 1830. 31. In gr. 8vo. 703 Bl. ƒ 8-: Bij Inteek. ƒ 6-:

Met deze twee Deelen heeft de Heer molhuysen gelukkig volbragt, wat van de opgenomene taak nog overig was gebleven. Reinhard's werk is, zoo als men weet, niet geheel ten einde gebragt. Het mogt hem niet gebeuren, dit zijn hoofdwerk geheel af te maken, waarnaar hij zoo vurig verlangd heeft. Wat wij van reinhard hebben, heeft hij zelf voor den druk overgeschreven, maar met achterlating der letterkundige aanmerkingen van § 478 tot het einde. Door krankte werd de groote reinhard verhinderd, in de laatste maanden zijns levens zich aan dit zijn werk zoo zeer over te geven, als het hem na aan het harte lag. Het is, ook zoo als het vertaald is, een aandoenlijk gedenkteeken van 's mans ijver en werkzaamheid, zoo lang hij leefde en werken kon, voor de goede zaak des Evangelies. Molhuysen heeft misschien wél gedaan, schoon hij ook door ons vroeger werd aangespoord de ontbrekende litteratuur aan te vullen, met hiernaar niet te luisteren, en hetgeen reinhard geleverd heeft zóó mede te deelen, als hij het gevonden heeft. Missen wij ongaarne hetgeen reinhard verder op zijne wijze, dat is: zeer voortreffelijk, tot luister en sieraad van dit zijn

{==286==} {>>pagina-aanduiding<<}
werk zou hebben gedaan, indien krankte en dood hem dit niet hadden belet, gebruiken wij dankbaar ook hetgeen na den dood van den voortreffelijken man (6 Sept. 1812) door hooger hand beveiligd werd in de voor Wittenberg zoo vreeselijke jaren 1813 en 1814, en wenschen wij Vertaler en Uitgevers geluk met de voltooijing van een werk, dat de droevige gebeurtenissen onzer dagen zekerlijk overleven zal.
Er blijft nu nog over de Bladwijzer, welke niet van reinhard's hand, maar naar zijnen wensch ontworpen en uitgewerkt is door c.f. bartzsch. Het vereischt vlijt en oplettendheid, het vierderlei Register voor deze vertaling in gereedheid te brengen. Met dit laatste Deel zullen wij dan in onze taal een werk bezitten, dat bij de vorige, min naauwkeurige, Nederduitsche uitgaaf reeds zoo algemeen getrokken was, en nu vooral niemands billijke verwachting zal te leur stellen.
De oorspronkelijke uitgaaf is IVter Band, in het jaar 1810, in het VIIde Deel vertaald van Seite 414 tot 744; Vter Band, in 1815, van Seite 1-381, in het VIIIste Deel. Hieruit ziet de Lezer, dat zelfs de Nederduitsche uitgaaf niet meer bladzijden heeft dan de Hoogduitsche. Bij deze voortreffelijkheid is druk en papier zoo als dat gewenscht kan worden, en dat alles tot geen' te hoogen prijs, zelfs buiten inteekening. Die Heeren Boekhandelaars verdienen allen lof.

De Leer van de Protestantsche en Katholieke Kerk onderling vergeleken en getoetst aan de Heilige Schrift. Het Hoogduitsch van  L. Sackreutervrij gevolgd en met eenige Aanteekeningen vermeerderd door  D. Yzenbeek,Leeraar der Doopsgezinde Gemeente te Alkmaar. Te Amsterdam, bij W. Brave, Jun. 1831. In gr. 8vo. XVI en 275 bl. ƒ 1-80.

Wanneer men acht geeft op zekere verschijnselen, valt het geenszins te ontkennen, dat er in onze dagen wel behoefte was aan zoodanig werkje. Onpartijdige verge-
{==287==} {>>pagina-aanduiding<<}
lijking der Protestantsche en Katholieke Kerk kan zeker hare nuttigheid hebben. De Eerw. yzenbeek heeft buiten twijfel met vertaling en omwerking eene wezenlijke dienst gedaan aan velen zijner landgenooten. Maar de opgenomen taak was moeijelijk. Men verwachte dus niet, dat aan beide partijen even zeer genoegen zal gegeven worden. Rec. prijst den geest van gematigdheid, welke dit boek kenmerkt. Al meent men ook hier en daar van Schrijver of Vertaler te moeten verschillen, ieder, die zonder vooroordeel het boek in handen neemt, kan hetzelve lezen, en zal geene reden hebben, om zich te ergeren. Vooraf gaat eene Inleiding, waarin kortelijk wordt gehandeld A. over de Christelijke Kerk, en B. over de Geloofsbelijdenissen of Symbolische boeken, en wel, 1. over die der Roomschkatholieke Kerk, en 2. over die der Protestantsche (Luthersche en Hervormde) Kerk. Voorts vindt men de volgende Afdeelingen: I. over de Kerk; II. over de kenbron der Geloofsleer; III. over de voorwerpen van godsdienstige vereering en aanbidding (vereering der Heiligen, maria-dienst, vereering der Beelden, Reliquien); IV. over de menschen (den mensch), en V. over de Sakramenten, (Doop, Vormsel, H. Avondmaal, Roomsche Mis, Boetedoen, laatste Oliesel, Priesterwijding, Huwelijk.) Men ziet uit deze verkorte opgave, welke onderwerpen behandeld worden. Niet overal is die naauwkeurigheid en juistheid van redenering, waarop het hier zoo zeer aankomt. Op bl. 21 § 23 staat: ‘De Kerk van Christus mag gezegd worden, waar te zijn, wanneer zij met de
grondstellingen der gezonde rede overeenstemt;’ in plaats van grondstellingen der gezonde rede zou Rec. hier liever inhoud der H. Schrift, of van de Schriften des N.V., lezen. De aangehaalde Bijbelplaatsen bewijzen niet allen, wat ze moeten bewijzen. Dat b.v. ieder Christen de H. Schrift mag en moet lezen, beweren de Protestanten met regt tegen de Roomsche Kerk; doch het volgt geenszins uit Matth. XXIV: 14, I Tim. II: 4 en VI: 3-5, bl. 103 te

{==288==} {>>pagina-aanduiding<<}
dien einde bijgebragt. Zoodanige plaatsen, die geene kracht van bewijs hebben, komen er in Afd. II, over de kenbron der Geloofsleer, nog meer voor. De Katholiek kan eenigen derzelven even goed op zijne zoogenaamde traditie toepassen. Dat het Evangelie in de eerste dagen des Christendoms werd voortgeplant, en er reeds verscheidene belangrijke Gemeenten bestonden, eer men schriftelijke oorkonden had, lijdt geenen twijfel; de Roomsche Kerk heeft echter niet de minste reden, om zich te beroepen op eene mondelinge overlevering, die boven het beschreven woord gaat, en leeringen behelst, welke de Protestant in zijnen Bijbel niet kan vinden.
Volgens den titel zoude men verwacht hebben, dat en Protestantsche en Roomschkatholieke Kerkleer aan de H. Schrift getoetst werden; dit is echter niet overal gebeurd. De Schrijver had, als onpartijdig beoordeelaar, ook moeten opgeven, waar, volgens zijne overtuiging, de eerstgenoemde niet met den inhoud des Bijbels overeenkomt. Wat toch is aannemelijker, het in Afd. IV aan de Katholieke Kerk toegeschreven gevoelen, dat de mensch, schoon zwak, niet geheel onbekwaam zij tot volbrenging van het goede, of het harde gevoelen van sommige (geenszins van alle) Protestanten, dat wij, ganschelijk onbekwaam tot eenig goed, geneigd zijn, om God en den naasten te haten? Datgene, wat bl. 142 en 143 als Protestantsche Kerkleer aangaande de regtvaardigmaking of toegerekende geregtigheid wordt voorgedragen, is geenszins het algemeene gevoelen der Lutherschen en Hervormden. De Schrijver had wel met een kort woord mogen herinneren, hoe vroegere begrippen, bij nadere toetsing aan de H. Schrift, allengs gewijzigd zijn geworden.
Men zoude kunnen vragen, of het in tijden van spanning en gisting, als wij beleven, wel raadzaam zij, oude geschillen tusschen Roomsch en Onroomsch op te halen. Wanneer het geschiedt met bescheidenheid, gelijk hier het geval is, ziet Rec. er geene zwarigheid

{==289==} {>>pagina-aanduiding<<}
in. Slechts om blijk van onpartijdigheid te geven, niet om de waarde van het werk te verkleinen, maakte hij eenige aanmerkingen, die echter geenszins de hoofdzaak betreffen. Het boeksken kan nuttig zijn voor menschen, die gaarne in een kort bestek de hoofdpunten van verschil tusschen de Roomsche en Protestantsche Kerk aangewezen zien. Men leze en oordeele, en betrachte de waarheid in liefde.

Een woord, over het zoogenaamde Glaubens-Schild van  L. Sackreuter,Predikant te Darmstadt; vrij gevolgd en onlangs alhier uitgegeven door  D. Yzenbeek,onder den titel van: (zie boven.) Door  A. Boogaerts,R.K. Pastoor te Amsterdam. Te Amsterdam, bij F.E. Wijmans. 1832. In gr. 8vo. 49 Bl. ƒ :-55.

Pastoor boogaerts neemt het den Alkmaarschen Leeraar yzenbeek zeer kwalijk, dat deze eene vrije vertaling of omwerking van het Glaubens-Schild bezorgde. Indien wij eene aanmerking des verdedigers van het Catholicismus, namelijk dat haat de gewoonlijke gezel der zwakke partij in den twist is (bl. 4), op dit zijn tegenschrift mogen toepassen, dan verraadt de man van eersten af de zwakheid zijner zaak. De toon des woords duidt groote verbolgenheid aan. Zoo was Ds. yzenbeek niet voorgegaan. Laat het waar zijn, dat de opgave van sackreuter, of van den Vertaler, geenszins overal de vereischte naauwkeurigheid heeft; de Eerw. boogaerts had met juistheid kunnen aanwijzen, waar zoodanige misslagen begaan worden. Dan zoude hij een nuttig werk verrigt hebben. Hij zegt, dat de goede man (yzenbeek) zich deerlijk bedrogen heeft in zijne meening, toen deze de leerbegrippen der Katholijke Kerk eenvoudig, ordelijk en grondig wilde voordragen. Hij beweert, dat het onwaar, schandelijke logen is, wat door den Predikant hierover werd ge-
{==290==} {>>pagina-aanduiding<<}
schreven, en hij geeft te kennen, dat deze weinige bladzijden zullen dienen, om den onervaren lezer, den mingeoefenden en ter goede trouw zijnde Christen voorloopig op zijne hoede te doen wezen. De Heer Pastoor betuigt, dat het geenszins zijn voornemen is, om met iemand, wie hij ook zijn moge, in pennestrijd te komen; en hij veroorlooft zich hatelijke uitvallen tegen de Protestanten, hen beschuldigende van
bitterheid, sluwheid, list, laster en kwade trouw in het voorstellen of bestrijden der Roomsche Kerkleer! Men zou deze beschuldiging weleens kunnen omkeeren. De Eerw. boogaerts noemt bl. 10 en 11 eenige punten op, waaromtrent hij verzekert, doch geenszins bewijst, dat yzenbeek niet de echt Katholieke leer opgeeft. De Tegenschrijver bepaalt zich voorts tot bestrijding van eene en andere zwakke plaats in de IVde Afdeeling, en beschuldigt den Heer sackreuter, dat deze aldaar zich op eene, vrij Sociniaansche, en met de begrippen der Protestantsche vaderen, vooral met die van luther, weinig strookende wijze, over den aard en de hoedanigheid der Erfzonde gesproken heeft. Ook ten opzigte van de leer der regtvaardigmaking en goede werken verdedigt hij zijne Kerk, en dit is zeker het beste gedeelte van het tegenschrift, ofschoon er ook al veel bitterheid in doorstraalt, en de meening van den Protestantschen Schrijver verdraaid wordt. Sackreuter rekent het immers der Roomsche Kerke niet als dwaling aan, dat zij den mensch niet tot eene loutere machine, tot een volslagen automaat verlaagt. Hij zegt alleen, dat zij tot het zachtere gevoelen van pelagius overhelde. Is dit beschuldiging, of veeleer goedkeuring? De Eerw. boogaerts betuigt, dat, zoo yzenbeek in zijne vrije navolging de onwaarheden, die sackreuter schreef, had weggelaten, er weinig of niets van het oorspronkelijke zou zijn overgebleven; doch het bewijs hiervoor ontbreekt. Dat de Pastoor boos
was en in drift schreef, blijkt het geheele stukje door. Op bl. 44 stelt hij Ds. yzenbeek voor, als eenen Leeraar, die uit de publieke

{==291==} {>>pagina-aanduiding<<}
schatkist bezoldigd, den cijnspenning ook van zoo vele Katholijke landgenooten helpt verteren; terwijl de Priester daarentegen (eenige weinige uitgezonderd) in de liefdegiften zijner geloossgenooten alleen zijn bestaan vindt. Maar, het onbescheidene en liefdelooze des verwijts daargelaten, weet dan boogaerts niet, dat de Doopsgezinde Leeraren geenszins uit de Landskas bezoldigd worden; terwijl slechts eenige weinigen eene geringe toelage ontvangen? En, zoo nu al de Heer yzenbeek onder deze weinigen behoorde, zou hij slechts gelijk staan met de weinigen onder de Priesters, die in hetzelfde geval zich bevinden; doch zoo zijn Eerw. geene toelage van den Lande ontvangt, en zich vergenoegt met eene matige jaarwedde, de opbrengst van liefdegaven zijner geloofsgenooten, wat moet men dan denken van de hatelijke aanmerking des Pastoors?
Op de keerzijde van het titelblad staan de woorden uit vs. 10 des Briefs van judas: Hetgene zij niet weten, dat lasteren zij. Zoo verzekert dan ook de Heer boogaerts, dat de Protestanten, of uit onkunde, of met boos opzet, de leer zijner Kerk in een valsch daglicht stellen. Hij belooft daarom, binnen weinige dagen, eene nieuwe en getrouwe vertaling van bossuet's Exposition de la Doctrine de l'Eglise, met de noodige bijlagen en aanmerkingen, aan het Nederlandsch godsdienstig Publiek te zullen aanbieden. Welligt vinden wij dus weldra gelegenheid, om nog eens op dit onderwerp terug te komen. Pastoor boogaerts handele ter goeder trouw, en houde zich aan datgene, wat hij bl. 7, in de noot, opgeeft als Katholijk geloofspunt of leerbegrip. Wanneer men daarvoor moet houden datgene, wat algemeen en te allen tijde en overeenstemmend in de Kerk geleeraard en geloosd is, zal er veel moeten wegvallen. En waar blijft dan de zoo hoog geroemde eenheid der Roomschgezinden?


{==292==} {>>pagina-aanduiding<<}

Natuurkundige Verhandelingen van de Hollandsche Maatschappij der Wetenschappen te Haarlem. XIXde Deel. Te Haarlem, bij de Wed. A. Loosjes, Pz. 1831. In gr. 8vo. 407 Bl. ƒ 4-:

De inhoud van dit deel bestaat uit de volgende stukken. Vooreerst eene Verhandeling van a.w. buchner over de looistof, welke, met het daar later bijgevoegd vervolg, de grootste ruimte van dit deel beslaat (bl. 1-236). Volgens des Schrijvers proeven, is de looistof een zuur, hetwelk bijna wit is en geen reuk bezit, zich in zwavelaether en zuiveren alkohol moeijelijk, in drie deelen koud en in minder dan gelijke deelen kokend water, volkomen oplost; uit zijne oplossing in kokend water met bijgevoegde lijm als eene onoplosbare, witte, niet rottende verbinding nedergeploft wordt; met eene oplossing van ijzeröxydule in het geheel niet, met eene oplossing van ijzeröxyde daarentegen slechts met eene zwak groene kleur reageert. De groote moeijelijkheid bestaat, om het van het galnotenzuur af te scheiden. De Schrijver deelt ons een zeer omslagtig verhaal zijner proeven mede. Elk, die den schrijftrant van den Heer buchner kent, weet, dat hij inzonderheid tot die lieden behoort, welke ons lang door kelder en keuken rondoveren, vóór zij ons hun maal opdischen. Wij beschouwen dit als het beste middel, om allen eetlust al geeuwende te verliezen. Voor het overige is de vertaling en correctie van dit stuk wederom vrij onachtzaam, gelijk wij zouden kunnen aantoonen, als wij zulks niet reeds vroeger herhaalde malen zonder blijkbaren invloed, bij andere stukken der Haarlemsche Maatschappij, gedaan hadden.
De tweede Verhandeling is van den Heer h. schlegel, Conservateur bij 's Rijks Museum van Natuurlijke Historie te Leiden, en handelt over de oorzaak, waarom de koekoek geen nest maakt en zijne eijeren niet zelf uitbroeidt (bl. 237-268). Een wijfje van den koekoek legt jaarlijks slechts vier of hoogstens zes

{==293==} {>>pagina-aanduiding<<}
eijeren, maar in zulke groote tuschenpoozen, dat men de eersten reeds in Mei, de laatsten nog in Julij vindt. De langzame ontwikkeling der eijeren in het eijernest is wel eene hoofdoorzaak, waarom de kockoek geene neiging tot broeden heeft, en alzoo zijne eijeren door andere vogels moet laten uitbroeden; want de eerste eijeren zouden ongetwijfeld bederven, vóór de laatsten gelegd waren. Dit gevoelen van bechstein, naumann en brehm wordt ook door onzen Schrijver aangenomen, die daarenboven in de groote maag, welke bij het broeden gedrukt zoude worden, in navolging van hérissant, een beletsel van het broeden meent te mogen aanwijzen. Het eigenaardige voedsel des koekoeks, hetwelk uit ruigharige rupsen bestaat, scheen dien grooten omvang der maag noodzakelijk te maken. - Hoezeer deze Verhandeling niet veel nieuws behelst, geeft dezelve ons echter een beknopt overzigt over dit belangrijk onderwerp; en kan men aan den Schrijver de verdienste niet ontzeggen, van den zamenhang in leefwijs en maaksel met goed gevolg te hebben aangewezen. Daar dit stuk uit het Hoogduitsch vertaald is, zal het in dien zin vreemde woord uitteekent (bl. 254, reg. 2 v.o.) waarschijnlijk voor auszeichnet (onderscheidt, kenschetst) gesteld zijn. Ook vinden wij op bl. 262. reg. 20. Peritounum, als drukfout voor Peritonaeum. Aan de steendrukplaat achter deze Verhandeling kunnen wij geen' grooten lof geven.
Hierop volgt eene Verhandeling van den Göttingschen Hoogleeraar hausmann, over den oorsprong der, in de vlakten van Nederland en noordelijk Duitschland, verspreid liggende blokken van graniet en andere primitive rotssoorten, (bl. 269-400.) De eerste Afdeeling bevat eene opgave van het voorkomen en den aard der losse en voortgevoerde blokken van graniet en andere steenen in de vlakten van Nederland en het noordelijk Duitschland. De vlakte van het noordelijk Duitschland, tusschen de kusten van de Noord- en Oostzee en de bergachtige gewesten gelegen, wordt hier in hare uitwendige gesteldheid en geognostisch beschreven. De gronden, waarop de

{==294==} {>>pagina-aanduiding<<}
zand- en voortgerolde steenen-formatie rust, zijn, voor zoo veel bekend is, secundaire of tertiaire formatiën, en onder de secundaire, vooral de jongere formatiën, bonte zandsteen b.v. en schelpkalk (muschelkalk); in Denemarken maakt, volgens steffens, de krijtformatie de algemeene onderlaag der aangespoelde massa's uit, en veelligt moet men, volgens den Schrijver, zulks tot een groot gedeelte van de vlakte in het Noorden van Duitschland uitstrekken. De hoofdmassa, waaruit de zand- en voortgerolde steenen-formatie bestaat, en in vergelijking van welke al het overige, dat zij bevat, slechts als ondergeschikt voorkomt, is zand, hetwelk of zuiver kwartszand is, zoo als dat, hetwelk den bodem der heidevelden bedekt, of met klei- of tuin- of veen-aarde vermengd, en daardoor gekleurd en naar den verschillenden aard der bijmengsels voor den akkerbouw meer of min geschikt is. Als ondergeschikte massa's van deze zandformatie komen klei, leem, leemmergel en ijzeroer voor. In deze zandformatie nu vindt men ook die voortgevoerde steenen nedergelegd, van welke sommige ons door hunne buitengewone grootte verbazen. De rotssoorten, waartoe deze steenen behooren, zijn: Graniet, en deszelfs verscheidenheden, Gneis, Micaschist, Hornblende steen, Syenies, Hypersthenrots, Groensteen, Porphier, Kwartsrots, Kiesel-conglomeraal, Overgangskalksteen, en Bazalt; onder deze zijn er echter vele minder algemeen. Deze steenen zijn op onderscheidene plaatsen vermengd met andere, wier afkomst uit gebergten van meer zuidelijke gewesten niet twijfelachtig is. - De tweede Afdeeling handelt over den oorsprong dezer verspreide granietblokken en andere voortgerolde steenen. De Schrijver geeft zes onderscheidene gevoelens op omtrent den oorsprong, welken de Geologen aan deze voortgevoerde steenen toeschrijven. Hij ontvouwt en toetst ze naauwkeurig, en verklaart zich voor het zesde, reeds door onze landgenooten, van lier,
brugmans (den Vader en den Zoon) en anderen, geopperd, dat zij uit Zweden en Noorwegen, uit het Scandinavisch gebergte,

{==295==} {>>pagina-aanduiding<<}
afkomen. De Schrijver, die door zijne reize in Zweden in staat was gesteld dit gevoelen naauwkeurig en grondig te onderzoeken, staaft hetzelve met de bondigste bewijzen. Die steenen, welke het meest voorkomen, behooren ook tot de meest gewone rotssoorten van Zweden en Noorwegen, zoo als het granietachtige Gneis, en het met deze rotssoort naauw verbondene Graniet. Bazalt vindt men het zeldzaamst onder de voortgerolde steenen, en juist deze steen komt in Scandinavië slechts in kleine hoeveelheid en op weinige plaatsen voor. - De derde Afdeeling, eindelijk, handelt over de wijze, waarop deze steenen uit het Noorden kunnen zijn overgebragt. De Schrijver meent, dat doorbraken van groote meren in Scandinavië eenen vloed hebben veroorzaakt, wiens gewrocht deze zandformatie was, en dat de groote steenblokken zeer wel op ijs kunnen zijn medegevoerd. De vorming der Oostzee heeft eerst na de vorming der zanden gerolde steenbeedingen en na de overbrenging der steenblokken plaats gehad. - Op deze Verhandeling volgen eenige aanteekeningen van den Vertaler, Prof. van breda, welke hoofdzakelijk op eenige bijzonderheden van de Geologie der Nederlanden betrekking hebben (bl. 379-400).
De Heer anslijn levert, ten slotte, eene vierde lijst van Nederlandsche Insekten, ter aanvulling der vroegere naamlijsten (bl. 401-407). De soorten behooren tot de orde der Coleoptera, Hemiptera, Neuroptera, Hymenoptera, Lepidoptera, en vooral tot die der Diptera.




Over de verandering van het algemeen Staten-stelsel van Europa sedert de Fransche Omwenteling, door  J.R. Thorbecke.Iste Afdeeling. 1789-1793. Te Leiden, bij S. en J. Luchtmans. 1831. In gr. 8vo. XII en 109 bl. ƒ 1-35.

Het doel van dit Historisch-staatkundig geschrift is, eene schets te geven der verandering, welke de Fran-
{==296==} {>>pagina-aanduiding<<}
sche Omwenteling (sedert 1789) in het maatschappelijk zamenstel der Staten van Europa veroorzaakt heeft. Te dien einde behandelt de Schrijver de Geschiedenis van Europa sedert dat tijdstip, voornamelijk uit het oogpunt der grondstellingen, welke zoo wel door de Omwenteling, als tegen dezelve zijn ontvouwd. Hij tracht allerwegen den gang der Diplomatie en de beginsels, welke bij de Kabinetten heerschende geweest zijn, aan te wijzen; maar hij doet dit, zonder de historische verscheidenheid en beweging aan zijn hoofddoel op te offeren. Integendeel, men ontvangt hier eene doorloopende Geschiedenis van dat allergewigtigst tijdperk, doch waarin het Diplomatische meer op den voorgrond geplaatst en zorgvuldiger ontwikkeld is; terwijl van het overige datgene wordt medegedeeld, wat tot een algemeen overzigt noodig, of tot beter verstand van het Diplomatische gedeelte belangrijk geacht wordt.
In eene zeer lezenswaardige Voorrede wijst de Schrijver op het treffend verband tuschen de gebeurtenissen onzer dagen en de eerste Fransche Omwenteling. ‘Al de werken,’ zegt hij, ‘welke onze leeftijd tusschen deze en de eerste Fransche Omwenteling opgeworpen had, schijnen in te storten, en over derzelver puin opent zich de breede weg, die beide Omwentelingen verbindt. De draden, die men afgesneden waande, heeft de tweede Omwenteling weder vastgeknoopt. Hetgeen onder onze oogen voorvalt, dringt zich ons op als de aanvulling dier groote wereldgebeurtenis, welke door velen niet hooger, dan eene mislukte proef, werd geacht. Men meende, lang buiten den kring te zijn, waarin de Revolutie hare gedaanteverwisselingen besloten had; en onverhoeds zien wij ons tot den aanvang harer ontwikkeling teruggevoerd.’
En inderdaad, wanneer men de beginselen, welke in 1789 door de mannen der Omwenteling werden gepredikt, en de grondstellingen, welke de toenmalige Kabinetten daartegen overstelden, vergelijkt met hetgeen wij sedert Julij 1830 hebben hooren verkondigen, ontwaart

{==297==} {>>pagina-aanduiding<<}
men dan niet, aan de eene zijde, dezelfde zucht tot omverwerping van alle gezag en tot verbreking van alle gevestigde betrekkingen tusschen de Volken; en, helaas! ook aan de andere zijde, die zelfde aarzeling, die zelfde schroomvalligheid, dat zelfde kleingeestig eigenbelang, dat voor eene gewaande rust van het oogenblik, voor een klein oogenblikkelijk voordeel, misschien zijn geheele aanwezen op het spel zet?
Deze indruk verwekte, ten minste bij ons, de lezing van dit hoogst belangrijk eerste Stuk. Het loopt van den jare 1789 tot Februarij 1793, of tot de oorlogsverklaring aan Engeland. De Schrijver heeft dit gedeelte blijkbaar met de grootste naauwkeurigheid bewerkt. Alles is uit de zuiverste bronnen, voornamelijk uit de beste Diplomatische verzamelingen en uit de schristen der meest geachte staatkundige en Historieschrijvers, te boek gesteld.
Volgens het plan van den Schrijver, is dit eerste tijdvak Inleiding tot de gansche reeks der volgende. Het tweede strekt zich uit tot den vrede van Luneville en Amiens. Het derde behelst den leeftijd van napoleon tot aan den tweeden Parijschen Vrede. Het vierde eindigt met de tweede Omwenteling van Frankrijk. Deze verdeeling zal ook die van het boek zijn. - Wij zien hieruit, hoeveel wij nog te wachten hebben. Hetgeen dit werk thans voor ieder belangrijk maakt, is de onmiddellijke toepassing op onzen leeftijd, die als van zelve in het oog springt, en een nieuw licht verspreidt over de gebeurtenissen onzer dagen. Wij wenschen, dat de Hoogleeraar zijnen uitmuntend begonnen arbeid op dezelfde wijze zal mogen voltooijen, en zien met verlangen het vervolg te gemoet.

Geschiedenis van Rusland en Peter den Groote; door den Generaal Graaf de ségur, Schrijver der Geschiedenis van Napoleon en het groote Leger, gedurende het jaar 1812. Iste Deel. Te 's Gravenhage, bij A. Kloots. 1830. In gr. 8vo. XXXVII en 283 bl. ƒ 3-:


{==298==} {>>pagina-aanduiding<<}

Men kent den fraaijen, krachtigen en wijsgeerigen geschiedstijl van den Graaf de ségur. Ook dit werk, voorwaar geene gemakkelijke taak, levert er een nieuw bewijs van. Hoe moeijelijk was het, zulk eene verwarde en veelal duistere geschiedenis, als de Russische, toe te lichten; met achterlating van kleinigheden, alleen bij het blijvend belangrijke stil te staan; dit alzoo te doen, dat de draad der gebeurtenissen nergens wordt afgebroken, maar alles een zamenhangend geheel vormt, hetwelk den gang der magtsontwikkeling, verdeeling, verzwakking, zamentrekking en uitzetting aanschouwelijk maakt, en ons, in zuik een beknopt bestek, een duidelijk tafereel der geschiedenis van Rusland geeft! En de Schrijver levert ons geene dorre kronijk: dan zou de beknoptheid weinig verdienste bezitten. Neen! overal vertoont hij zijnen wijsgeerigen, staat- en karakterkundigen blik; overal verspreidt hij het licht zijner heldere en edele denkwijs. Bezwaarlijk was het voor den Vertaler, de kracht en sierlijkheid van het oorspronkelijke op zijde te streven; veelal heeft hij dat echter vrij gelukkig gedaan. Om op enkele druk- en schrijffeilen niet te hechten, kan men echter niet ontkennen, dat Fransche spreekwijzen, welke niet met de noodige juistheid vernederlandscht zijn, hier en daar den stijl der vertolking bederven of onduidelijk maken. Geheel mis is het volgende. De Vistula en de bergen Krapaks (bl. 20. La Vistule et les monts Crapacs) moet zijn: De Weichsel en de Karpatische gebergten. - Ik spreek hier (bl. 112) slechts van het rijk van Kamschatka, ééne der vijf afdeelingen van het groote rijk van gengis-khan. In deszelfs geheel bestond de laatste (lees het laatste) niet langer dan veertig jaren, enz. Voorts bl. 150: Zoo stierf men
ongetwijfeld met de grootste daad van persoonlijkheid (avec la plus grande action de personnalité), welke men in zijn gansche leven verrigt had. Lees: Zoo beging men bij zijn sterven de grootste partijdigheid (of persoonlijke beleediging), waar men in zijn gansche leven zich immer aan had schuldig gemaakt. Verder bl. 242: Het land, overigens, in het algemeen, zeer vlak zijnde, bood weinige dier stellingen van moeijelijke aanvallen (n'offrait que peu de ces positions difficiles d'attaque, of d'attaque difficile), welke der vrijheid behagen. Lees: Het land enz. bood slechts weinige dier ligtverdedigbare (of wel, dier moeijelijk aan te vallene) stellingen, welke enz Hinderlijk is ook op bl. 15 Schyte (!) voor Scythe.

{==299==} {>>pagina-aanduiding<<}

Om een denkbeeld van het werk te geven, schrijven wij eene bekorting der schets over, bl. 7-14:
Het Russische rijk neemt werkelijk geenen aanvang vóór het midden der negende eeuw. In deszelfs geschiedenis merken wij vijf groote tijdvakken op, twee stamhuizen, twaalf merkwaardige Vorsten en vijf hoofdsteden.
Het eerste dier vijf groote tijdvakken stelt van 862 tot 1054, in een tijdsverloop van 192 jaren, de stichting van het rijk voor, in Novogorod, door rurik den Grooten, opperste der Varegiërs [een' Scandinavischen volksstam, die de Slavonlërs overwon, en onder den naam van Russen met hen zamensmolt] van de Baltische zee; de verbazende uitbreiding van hetzelve onder den opvolger van rurik, den nog grooteren oleg, enz. [wanneer Kiew hoofdstad werd, in plaats van Groot-Novogorod.]
In het tweede tijdvak, van 1054 tot 1236, een tijdvak van 182 jaren, vol van inwendige tweespalt en scheuringen, werd het rijk tusschen de afftammelingen van rurik [die vooral den troon van Kiew elkander betwistten] verdeeld en onderdeeld als een afzonderlijk eigendom. Ook werd in 1167 door andreas de zetel des bestuurs te Wladimir, in plaats van te Kiew, gevestigd.
Het derde tijdvak wordt geopend in 1237 met de onderwerping der Russen aan de Tartaren, het gevolg van de inlandsche tweespalt. Het duurde 223 (lees 225) jaren, tot in 1460 (lees 1462). In 1328 maakte iwan I, bijgenaamd kalita, Moskau tot de hoofdstad des rijks.
In 1462, met den grooten iwan III, begint het vierde Russische tijdvak; hetzelve eindigt in 1613, en duurt slechts 151 jaren. In dat tijdvak wordt Rusland door zijne Grootvorsten van de Tartaren verlost, maar tevens aan het onbepaald gezag dier Grootvorsten onderworpen, zoodat niet alleen alle Vorstendommen vernietigd werden, maar ook de Gemeenebesten Novogorod, Wiatka enz. den Zelfheerscher als zoodanig moesten huldigen. Doch die zinnelooze oppermagt verwoestte zichzelve, en het stamhuis der ruriks had een einde.
Alstoen werd het rijk door de verkiezing eener nieuwe heerschappij vernieuwd (lees: van een ander stamhuis vernieuwd): de romanows stegen ten troon, in 1613. Met hen neemt het vijfde groote tijdvak, het schitterendste der Russische geschiedenis, eenen aanvang. Peter de Groote

{==300==} {>>pagina-aanduiding<<}
stichtte Petersburg; het werd in 1703 de hoofdstad, in plaats van Moskau. Die vijfde hoofdstad ligt op de grenzen van het noorden (van Rusland), waar de golf van Finland ontspringt, juist op dat zelfde strand, van waar de barbaar rurik, de schepper van dit rijk, 840 jaren vroeger vertrok, om hetzelve te stichten.
Het aangekondigde eerste Deel behelst de geschiedenïs van Rusland onder het eerste stamhuis, dat van rurik. Het volgende Deel zal met het tweede, nog heerschende stamhuis der romanows beginnen, en dus met het jaar 1613.
In de verwachting, dat velen tot aankoop van dit werk zullen zijn uitgelokt, eindigen wij hiermede ons verslag.

De Staatkundige Inquisitie, of zoogenaamde Hooge Politie, in Frankrijk ontmaskerd, enz. Uit het Fransch. Hde Deel. Te Amsterdam, bij de Gebroeders Diederichs. 1831. In gr. 8vo. 268 Bl. ƒ 1-80.

Ook uit dit deel, even als uit het vorige, leert men de versoeijelijke kunstenarijen en het laaghartig verspiedingsstelfel (waaraan ook de achtingwaardigste mannen, b.v. lodewijk philips, de tegenwoordige Koning der Franschen, ten doel stonden) kennen en verachten. Over het algemeen kan men van beide deelen dezes werks zeggen, dat de titels der hoofdstukken, die wij hier niet zullen afschrijven, dikwijls meer beloven, dan men bij de lezing vinden kan, zoodat de verwachting wel eens wordt te ieur gesteld. Hetgeen er echter omtrent vidocq staat, is belangrijk, en men leert er zijne Gedenkschriften door mistrouwen. Het strekt intusschen den Hollandschen vertaler tot oneere, dat hij de ergerlijke en tevens mislukte geestigheid van het oorspronkelijke, op bl. 11, niet weggelaten heeft. Er staat immers nergens in den ganschen Bijbel, dat de zonen van henoch (dat dan nog enak zou moeten zijn, maar altijd even onwaar blijft) schrijlings over noach's ark hebben gezeten, zoodat het water ter wederzijde naauwelijks aan de enkels hunner voeten kwam?...Dat is weêr een staaltje van Fransche ellendigheid!

Ideën over de Staatkunde, onderlinge Verkeering en den Handel van de voornaamste Volken der Oudheid. Vde Deel.

{==301==} {>>pagina-aanduiding<<}
Volken van Afrika. AEgyptenaren. Door a.h.l. heeren. Vertaald door Mr. g. dorn seiffen. Te Rotterdam, bij A.F.H. Smit. In gr. 8vo. XVI en 442 bl. ƒ 4-80.

Wij ontvangen hier weder met genoegen de voortzetting van een der klassiekste werken van onzen tijd. Dat onze beoordeeling zoo laat komt, is hier minder nadeelig, dan bij dat legioen gelegenheidsschristen, die hunne waarde - zoo zij eenige waarde bezitten - alleen van de omstandigheden ontleenen. Heeren's werk is daarvan geheel onafhankelijk. Moge de draaiking der Staatkunde ook de meeste hoofden doen suizebollen, waar en valsch ondereenmengen, en alleen op de hartstogten werken, zonder iets tot menschelijke kunde of menschelijke gelukzaligheid bij te dragen; hier verpoost zich onze geest, vermoeid door die eeuwige twisten en droggronden, in de vreedzame studie der Oudheid, en van een der merkwaardigste Volken der Aarde. De Egyptenaren zijn eene dier Natiën, gelijk de Indianen, Perzen en oude Ethiopiërs, waar de geheele beschaving in handen eener bevoorregte Kaste (der Priesters) was. Zekerlijk werkte dit in menig opzigt nadeelig voor de ontwikkeling der mindere klassen. Dat echter voor de algemeene beschaving, vooral voor kunst en nijverheid, veel meer gedaan werd, dan men vroeger dacht, - dat de Egyptische smaak niet zoo wanstaltig was als de uitsluitende bewonderaars der Grieksche kunstgewrochten meenden, is door de hedendaagsche ontdekkingen, vooral der Fransche Geleerden, genoegzaam bewezen; en heeren heeft, met zijne gewone schranderheid, geleerdheid en klaarheid, de voornaamste resultaten daarvan bijeengetrokken, en met zijne aanmerkingen vergezeld.
Hij begint met de lang geslotene bron van kennis der Egyptische Oudheid, de Hiëroglyphen, volgens de ontdekkingen van champollion (*), zijnen Lezeren aan te wijzen. Daarop volgt eene algemeene beschouwing van land en volk, en van den staatkundigen toestand van het oude Egypte. Onder dit woord staatkundig wordt echter ook zoo wel de toestand der wetenschappen en kunsten (het erfdeel der Priesters) als de Godsdienst (een werktuig in hunne handen) begrepen. Daarop volgt eene uitvoerige en meesterlijke

{==302==} {>>pagina-aanduiding<<}
schets van het Egyptische Theben, de Hoofdstad des Rijks en het middelpunt van deszelfs beschaving, kunsten, handel en schatten, waarbij de Schrijver vooral con amore vertoeft, en uitnemende aanmerkingen bij de opgegevene daadzaken en beschrijvingen voegt. Hoe jammer, dat zoo veel kunst en bewijzen van menschelijke volharding en kracht verspild werden aan eene eerdienst, die menschenoffers had, en die, door hare Goden met hondenkoppen en priesters met sperwermaskers, de razende dierendienst bij het volk aanmoedigde, hetwelk zelfs katten en krokodillen vereerde! Heeren's aanmerkingen zijn niet in staat, onzen afkeer van dit stelsel van bedrog en volksmisleiding ten behoeve eener bevoorregte Kaste - hoe reusachtig ook hare werken zijn - te overwinnen. Het stuk wordt met eene Geschiedenis der Koningen van Theben en Thebaïs, (naderhand van geheel Egypte) met hunne staatsinrigtingen, (in zoo verre die niet reeds te voren behandeld waren) wetten en krijgsinrigtingen, besloten. Eindelijk volgt een berigt van Egyptes kunstvlijt èn handel. De fabrijken moeten daar, blijkens de afbeeldingen op de grassteden te Theben en Elithiya, bij uitstek bloeijend en de gemakken des levens niet weinig geweest zijn. Ten slotte vinden wij een overzigt van het verval en den ondergang van den troon der pharao's. Over het schitterende Alexandrijnsche tijdperk (dat der ptolemeën) wordt niet gesproken, zekerlijk omdat het niet zuiver Egyptisch, maar grootendeels Grieksch was.
Eenige bijlagen eindigen het Deel, zoo als de klassieke plaats van den Kerkvader clemens van Alexandrië, die de beste opheldering over de Hiëroglyphen geeft, en met champollion's ontdekkingen verrassend overeenkomt, wanneer men een Grieksch woord, dat zoo wel beginselen als letteren beteekent, in laatstgenoemden zin opvat; nog eenige oudheid- en geschiedkundige stukken; een vertoog over de handelwegen van Oud-Afrika; eindelijk eene bijlage des Vertalers over de ontdekking van den Hoogleeraar seyffarth, dat de Egyptische Hiëroglyphen een letterschrift zijn. Seyffarth staat lijnregt tegen champollion over. Deze beschouwt het demotische of letterschrift als eene verkorting en bijeentrekking der Hiëroglyphen, die natuurlijk ouder waren; seyffarth, integendeel, het letterschrist (van de Pheniciërs ontleend) als het oudste, 't welk in de Hiëroglyphen slechts eenen schooneren vorm en eene meer spre-
{==303==} {>>pagina-aanduiding<<}
kende gedaante zou hebben verkregen. In beide gevallen zou de overgang door het hieratische of priesterschrift gegaan zijn. Men behoeft den gang van den menschelijken geest slechts na te gaan, om te bespeuren, dat dezelve niet met de begrippen van seyffarth, maar met die van champollion overeenkomt. Heeren voegt zich ook aan de zijde van dezen, gelijk de Vertaler aan die van seyffarth.
Dat alle de bronnen, zoo wel der Oudheid, als die, welke de nieuwste tijd ons in zulk eenen overvloed biedt, hier niet alleen gebruikt, maar ook zorgvuldig met elkander vergeleken zijn, kan men van heeren verwachten. Maar eene hoofdbron uit de hoogste Oudheid, van een' in Egypte geborenen, door de priesters onderwezenen Schrijver uit de Eeuw der pharao's, is slechts spaarzaam, ten minste niet naar waarde gebruikt, - de gewijde oorkonde van mozes. Het zij ons vergund, dit verzuim eenigermate te herstellen, en de opgaven en gissingen onzes Schrijvers met de Heilige Schrift te vergelijken.
Reeds vroeger zagen wij bij Ethiopië, dat heeren stellig aan den Ethiopischen oorsprong der Egyptenaren gelooft, die uit Meröe, noordwaarts op, den Nijl kwamen afzakken tot in het Delta. Doch nu is de vraag: van waar kwamen dan die Ethiopiërs? Waren het Negers? Onmogelijk. Heeren gelooft dit ook niet, in weerwil der negerachtige trekken van den grooten Sphinx; want de Egyptenaren stellen zichzelve rood (d.i. bij hun gebrek aan kleurmengeling, bruin), en hunne vijanden, die zij somtijds offerden, als zwart voor. Doch heeren zelf gelooft niet aan de af komst der Egyptenaren van de Negers, onder anderen door volney beweerd, maar wel van de Nubiërs of oude Ethiopiërs. Doch waren deze dan Autochthonen? Rec. is nog zoo ouderwetsch, om aan geene Autochthonen te gelooven, maar wel aan paulus, wanneer hij zegt, dat God het menschdom uit éénen bloede gemaakt heeft. De oorsprong der Egyptenaren uit de Ethiopiërs berust ook nog meer op vooraf gemaakte onderstellingen, (b.v. dat de bevolking stroomafwaarts, niet stroomopwaarts moet gaan) dan op eigenlijke bewijzen. Integendeel beweerden de Egyptenaars altijd met ijver het oudste Volk te zijn. Diodorus, op wien zich heeren zoo dikwerf beroept, zegt dit uitdrukkelijk (*), en tro-
{==304==} {>>pagina-aanduiding<<}
gus pompejus beweert, dat de Egyptenaars aan de Scythen den roem van het oudste Volk der Aarde te zijn betwistten, op grond hunner gematigde luchtstreek (*); iets, hetwelk men van de Ethiopiërs toch niet kan zeggen, zonder belagchelijk te worden. Doch het blijkt duidelijk, ook volgens heeren, dat er verschillende volksstammen in Egypte woonden. Zou het nu zoo ongerijmd zijn te denken, dat dezelve op verschillende tijden en langs verschillende wegen uit Azië gekomen zijn, de een over de landengte van Suez, de ander over de niet zeer breede Roode Zee, langs dien weg, welken de natuur als 't ware zelve baant, het dal of de dalen tusschen het oostelijke gebergte van Egypte, tot aan deszelfs voet, waar uitmuntende weidegrond was. ‘De grenzen van het Nijldal oostwaarts, aan den voet der Arabische bergen, bevatten de voortreffelijkste weiden, (zegt heeren, bl. 142) en zijn nog heden met dorpen en talrijke kudden van grazend vee bedekt.’ De weg daarheen is tusschen Koptos en Kosseir slechts eenige dagreizen verre, en wel is waar onvruchtbaar en dor, maar niet zonder eenige grasplekken, en zekerlijk met Acaciaboomen bezet, wier gom eetbaar is (†). Het werd naderhand een zeer bezochte karavanenweg tusschen de haven Myos Hormos en Koptos. Langs dezen en misschien andere wegen kunnen nu stammen, die wij niet kennen, na eerst in Arabië een
tijdlang rondgezworven te hebben, in Egypte gekomen zijn, waar zich reeds andere uit Azië te lande gekomene stammen bevonden (§). In de eerstgemelde aankomelingen bevonden zich dan een of meer verhevene Geniën, (naderhand welligt onder den naam van eene of andere Godheid vereerd) die deze zwervende stammen door de Godsdienst tot eene gevestigde leefwijs en den landbouw overhaalden. Zij stichtten daartoe de priesterkaste, waarop de beschaving van Egypte berustte, en,

{==305==} {>>pagina-aanduiding<<}
naar ons inzlen, is toen de grondlegging van Theben (niet verre van het oude Koptos, waar de afftand tusschen den Nijl en de Roode Zee het minst is, en waar het dal van Koptos uitloopt) begonnen. Hier beginnen ook de gedenkteekenen van Opper-Egypte (*), te Denderah, tusschen de bedoelde plaats en Theben. Maar de ruimere vlakte van Theben was het geschiktst voor eene groote Hoofdstad, die de groote onbekende wetgever aanleide. Weldra verspreidden zich, naar heeren's voortreffelijke opmerking, priesterkoloniën van hier naar het Noorden, en, naar ons denkbeeld, ook naar het Zuiden, tot aan, ja tot over de Watervallen. Het komt ons voor, dat de Ethiopische gedenkteekenen zeer goed van deze Egyptische bevolking, colonisatie en langdurige heerschappij kunnen afgeleid worden. Het schip van ammon (de Egyptische beschaving) ging dan zoo wel stroomop als stroomaf. Ieder aangeleide tempel was eene kleine kolonie, en werd weldra in het vruchtbare land eene stad. Zoo kwam men binnen eenige Eeuwen tot aan de plaats, waar de Nijl zich in twee armen splijt, en hier werd nu waarschijnlijk de Koningsstad Memphis gebouwd.
Reeds bestond deze misschien reeds, ten minste was het Noordergedeelte van Middel-Egypte bebouwd, toen abraham in Egypte werscheen, om in een jaar van misgewas onderstand bij den Zoon der Zonne (†) te zoeken. Zekerlijk was dit volgens de gewone tijdrekening slechts omtrent vier Eeuwen na den Zondvloed. Doch het is thans algemeen aangenomen, dat de geslachten tusschen noach en abraham niet volledig zijn aangeteekend, maar dat men, naar de Oostersche gewoonte, om alles tot tientallen te brengen,

{==306==} {>>pagina-aanduiding<<}
misschien vele geslachten heeft uitgelaten. Zoo is het opmerkelijk, dat na den vierden afstammeling van sem, heber, de menschelijke leeftijd plotseling van vierhonderd tot op tweehonderd jaren daalt; iets, 't welk ook van der palm in de aanteekeningen op zijne Bijbelvertaling niet onopgemerkt heeft gelaten (*). Ook verschilt, wat de tijdrekening betreft, de tegenwoordige Hebreeuwsche tekst van de Samaritaansche en Grieksche vertaling der Zeventigen, volgens welke de Wereld aanmerkelijk onder is. Wij kunnen dus gerust ten minste duizend jaren tusschen noach en abraham stellen; en hij, die in het voorbeeld der Vereenigde Staten van Noord-Amerika ziet (†), met welk eenen verbazenden spoed zich Staten vormen en ontwikkelen kunnen, zal gereedelijk bekennen, dat ook zwervende stammen zich in dien tijd tot een bloeijend en uitgestrekt Rijk (of Rijken van dezelfde beschaving en naar denzelfden vorm) kunnen hebben ontwikkeld. In dien tusschentijd had zich dus de Egyptische priesterregering gevormd, en was het land reeds tot aan het Delta (destijds misschien nog meerendeels moeras) bewoond.
Maar nog geene twee Eeuwen later vinden wij den Egyptischen staatsvorm reeds op eene treffende wijze ontwikkeld, en verscheidene bijzonderheden, die met de verhalen van den duizend jaren later levenden herodotus volmaakt overeenstemmen. Jozef, in Egypte verkocht, komt in eene Koningsstad en aan een Hof, waar reeds eene geregelde orde, bepaalde dienaars en een hooge trap van weelde heerschen. Het Collegie der Priesters te Heliopolis (On, de Zonnestad) is reeds in zoo hoog eene achting, dat de eerste Staatsdienaar (waartoe de zoon van jacob verheven wordt) zijn aanzien door een huwelijk met de dochter van eenen dier priesters bevestigen moet. Maar reeds was er, zoo 't schijnt, eene veete begonnen, die Egypte op eeuwen van oorlog en vreemde heerschappij te staan is gekomen.
De priester manetho verhaalt, dat Neder- en Middel-Egypte gedurende eene Eeuw aan de Hyksos, Nomaden uit

{==307==} {>>pagina-aanduiding<<}
Azië, is onderworpen geweest. Men is onzeker omtrent de tijdrekening dezer gebeurtenis; maar zoo veel is zeker, dat deze overheersching door eenen langdurigen oorlog voorafgegaan en achtervolgd is geworden, die tot op de tijden van den grooten sesostris geduurd heeft, een tijdvak van 511 jaren.
Gedurende dezen oorlog nu, of althans gedurende eene vijandelijke betrekking met de naburige Nomaden, schijnt de geschiedenis van jozef te vallen, en niet gedurende hunne daarop gevolgde Regering, gelijk heeren vermoedt. Wij hebben daarvoor twee bewijzen. Jozef had geen' schijn van reden, om zijne broeders voor verspieders te houden, indien niet vroegere invallen van den kant van Arabië dezen argwaan zeer natuurlijk hadden doen worden. (Zie ook van der palm op Gen. XLII: 6.) Ten andere was de leefwijze der Egyptische Grooten (hoedanige wij bij den eersten Vizier mogen verwachten) geheel verschillend van die der Hebreeuwsche herders (Gen. XLIII: 32), hetwelk althans geene heerschappij van een herdersvolk aanduidt. Nog sterker is de uitdrukking in het laatste vers des. XL V Isten Hoofdstuks: Alle herders zijn den Egyptenaren een gruwel. Dit wordt door het getuigenis van dioporus uit de gedenkschriften der priesters te Theben volkomen bevestigd. Voor 't overige vinden wij hier geheel de zeden en gewoonten der Egyptenaren, hunne kunst van balsemen, gelijk herodotus die beschrijft. (Gen. L: 2, 3. Jozef's lijk zelf werd in eene mumiekist geplaatst, vs. 26.) De vele andere overeenkomsten met de verhalen van ongewijde Schrijvers moeten wij voorbijgaan, om ééne treffende en verrassende gelijkvormigheid te doen opmerken. De groote Staatsdienaar maakte van den hongersnood gebruik, om de belastingen op eenen vasten voet te regelen (*). Daarbij werden dan de landerijen, gelijk in de meeste andere Oostersche gewesten, in naam 's Konings eigendom, en de boeren slechts pachters, doch wier landhuur men niet mogt opslaan (†). Alleen omtrent de priesters werd

{==308==} {>>pagina-aanduiding<<}
eene uitzondering gemaakt. Zij betaalden geene pacht voor hunne landerijen, die zij als bezoldiging van staatswege beschouwden (*). Nu vernemen wij later uit diodorus, dat de Koning, de priesters en de krijgslieden de eenige landeigenaars waren. Van den Koning en de priesters hebben wij zulks gezien; beschouwen wij thans de kaste der krijgslieden.
Of er zulk eene kaste reeds ten tijde van jozef bestond, is onzeker, doch niet waarschijnlijk. Maar het schijnt, dat eenigen tijd na zijnen dood de invallen der Hyksos, of Nomaden, den bovengemelden uitslag hadden, zoodat zij Neder- en Middel-Egypte geheel aan zich onderwierpen. Misschien waren zij de stichters der piramiden, die geheel van de overige Egyptische reuzengestichten verschillen, en ook door herodotus voorgesteld worden als het werk van verdrukkers, gedurende welke de eerdienst en priesterstand veel lijden moesten. Na eene lange worsteling werden zij door den Koning van Theben, thutmosis, verdreven; en deze was waarschijnlijk de pharao, die jozef niet gekend had, zelfs niet uit berigten der priesters, (natuurlijk, daar hij van de Thebaansche, niet Memphitische Dynastie was.) Hem ging het Israëlitische volk dus niets aan; hij zag daarin niets dan Nomaden, van dezelfde leefwijs, misschien wel (dacht hij) van denzelfden stam als degenen, die hij van de oostelijke grenzen des Rijks verdreven had. Waarschijnlijk woonden de Israëliten met hunne kudden in het voor weiland uitstekend geschikte Delta of Neder-Egypte, 't welk nog voor den landbouw minder bekwaam is, en dus door de Egyptenaars onder den pharao, wiens Vizier jozef was, gereedelijk kon afgestaan worden. De Hyksos hadden onder hun Bestuur dezen herderstam welligt gaarne gezien, zelfs wel beschermd en begunstigd, waardoor hij in de 400 jaren, die hij in Egypte doorbragt, ongemeen was toegenomen, zoo in getal als vermogen. De Vorst, die nu meester was van
geheel Egypte, besloot dus, dien nieuwen stam zeer te besnoeijen, en daartoe de wreedste middelen niet te ontzien. Toen dit mislukte, zette hij hen aan het bouwen van steden, ten einde hun de bij de Egyptenaren zoo gehate nomadische leeswijze te ontwennen, en aan vaste woningen en den landbouw te hechten. Dit was nu wel de bestemming van Israël, maar niet

{==309==} {>>pagina-aanduiding<<}
onder vreemde dwingelandij; abraham's kroost zou een eigen land bouwen. (*)
Onze Schrijver vermeldt, volgens manetho (bl. 307), de Koningen der zoogenoemde achttiende Dynastie (†), en wij vinden daarin weder eene treffende overeenkomst met het Bijbelsche verhaal. Thutmosis, de vijfde dier Koningen, onder wien de Hyksos tot een verdrag gedwongen werden om het land te verlaten, en die, naar ons zoo even vermeld begrip, tevens de vervolging der Israëliten begon, werd, na eene negenjarige regering, door twee andere Koningen gevolgd, die te zamen 59 jaren regeerden, en deze weder door achencheres, van wien heeren er bijvoegt: Onder zijne regering wordt de uittogt van mozes gesteld. Deze Vorst regeerde 16 jaren. Rekenen wij nu de regening van alle die Vorsten bijeen, zoo bekomen wij vierentachtig jaren; en wanneer wij onderstellen, dat mozes in het heetst der vervolging, in het vierde of vijfde jaar van thutmosis, geboren is, zoo bekomen wij juist de tachtig jaren van zijnen onderdom bij den uittogt. De opvolger van thutmosis, amenophis II, was een groot vriend van bouwen; hij stichtte eenige der nog bewonderde gedenkstukken van Theben, en het is daarom ook niet te verwonderen, dat hij en zijn opvolger steden door de Israëliten lieten bouwen, eene van welke den in Egypte zoo geëerbiedigden naam van Rameses draagt, die velen hunner grootste Koningen voerden. Heeren voegt bij zijn verslag van amenophis:
‘Hij moet ook een veroveraar geweest zijn en zijn gebied tot aan de zuidelijke grenzen van Nubië uitgestrekt hebben. Want ook in den zuidelijksten tempel diens lands, dien van Soleb, ziet men zijne Koningslegende met reliefs van gevangenen uit verschillende Natiën.’ (Bl. 310.) Nu lezen wij in flavius josephus, die ons ook de kostbare overblijfselen van manetho bewaard heeft, en dus toegang

{==310==} {>>pagina-aanduiding<<}
had tot Egyptische bronnen, dat mozes, als Egyptisch legerhoofd, de Ethiopiërs geheel geslagen zou hebben, en zelfs tot Meroë zou zijn doorgedrongen (*). Dit laatste kan overdreven zijn; maar wij hebben niet de minste reden, om aalden veldtogt zelven te twijfelen, en zoo wordt weder de Geschiedenis in een tot hiertoe betwist punt door de Gedenkstukken bevestigd. Men herinnere zich daarbij, dat het met de tijdrekenkunde volkomen uitkomt. Werd mozes in het vierde jaar van thutmosis geboren, zoo was hij bij den dood van diens opvolger amenophis eerst 36 jaren oud, en dus nog vier jaren eer hij wegens den manslag eens Egyptenaars het Hof verliet. De Ethiopische krijg valt dus, ook volgens deze berekening, nog binnen de regering van amenophis en het eerste verblijf van mozes in Egypte.
Het schijnt, dat de Koningen dezer Dynastie, vóór of na hunne overwinning op de Hyksos, eene vaste legermagt of krijgsmanskaste hebben opgerigt. De Israëliten werden door jehova beschermd, die, in weerwil der overgroote magt van het koninklijke Theben, dat arme, verdrukte herdersvolk door eene reeks van wonderen aan de tirannij ontrukte. Dus werd het Delta ontruimd; en was het niet natuurlijk, dat dit thans opengevallen grondbezit aan de zuilen van den troon, aan de verwinnaars der Hyksos, werd toebedeeld? Was het Delta ten tijde van jozef nog minder geschikt voor den landbouw, een tijdvak van 400 jaren, waarin de Nijl jaarlijks vruchtbaarmakende slib aanbragt, kan hierin verandering aangebragt, en het land, althans ten zuiden, opgehoogd hebben. De oorlogspaarden vonden er ook voedsel in de nog overgeblevene, talrijke grasvlakten aan de zee. Op deze wijze was dus Egypte wezenlijk tusschen de Koningen, (als opperheeren van den grond en verpachters aan de massa der bevolking) de priesters en de oorlogskaste verdeeld, en hun uitsluitend eigendom.
De nieuw opgerigte, althans nieuw begistigde stand, die grootendeels uit menners van strijdwagens (niet ruiters) bestond, had spoedig gelegenheid, zich te onderscheiden. Vermetele najaging van het door jehova begunstigde volk moest natuurlijk wel tot deszelfs schande en ondergang met den Koning uitloopen; maar dit was toch slechts een klein gedeelte van die verbazende militaire kolonie, welke oude

{==311==} {>>pagina-aanduiding<<}
Schrijvers op 410,000 man begrooten, en waarvan beurte. lings jaarlijks 1000 man bij den Koning de wacht hield (heeren, bl. 131). De opvolgende ramesessen, vooral rameses III, of de groote sesostris, bragten de Egyptische wapenen ook buiten het Rijk naar Ethiopië, waar hij althans zeker Meröe veroverde (*), naar Arabië, naar Babylon, misschien naar Indië, waar de eerdienst der Braninen welligt menige Egyptische wijziging heeft ondergaan, (want de overeenkomsten van beiden zijn te treffend om toevallig te zijn) eindelijk naar Kolchis en Klein-Azië. Sommigen zijn er mede verlegen, dat in onze Heilige Schriften van dezen veroveraar geen gewag gemaakt wordt, die, meent men, toch Palestina moest hebben aangedaan; maar wij zien daarvan geenszins de noodzakelijkheid in. Sesostris kon den weg van zijnen navolger necho inslaan, en langs den regter oever der Jordaan op zekeren afstand regtstreeks op Babylon trekken; van waar hij dan, den Euphraat op, (om alleen van zijne landtogten te spreken) naar het
goudrijke Kolchis en langs de Zwarte Zee naar Klein-Azië en Thracië kon getrokken zijn. Hij liet alsdan Palestina en Syrië liggen. Op die wijze is de zwarigheid opgelost, en wij behoeven niet, met coquerel, de Regering van sesostris tot de omzwerving der Israëliten door de woestijn te vervroegen, ten einde dezen buiten aanraking met hem zouden blijven. Volgens onze rekening zou hij alsdan omtrent 150 jaren na den uittogt uit Egypte, dus omstreeks 1500 jaren vóór C.G., geleefd hebben.
Naderhand treffen wij nog eenen veroveraar, sesonchis of schechouk, aan, die met den sisak des Bijbels, die rehabeam overwon en Jeruzalem plunderde, zeer goed overeenkomt. (Op dezen krijgstogt kunnen de afbeeldingen op de paleizen betrekking hebben, die blijkbaar Joden als overwonnelingen vertoonen.) Maar eenigen tijd daarna onderging de Dynastie der ramesessen het lot van al het ondermaansche; zij werd door eenen veroveraar uit Ethiopië

{==312==} {>>pagina-aanduiding<<}
op hare beurt vernietigd: doch deze overwinning verbrak het evenwigt der standen. Eerst plaatste zich nu een Priesterkoning op den zetel des Rijks; deze moest dien voor de misnoegde krijgslieden ruimen, die onder twaalf Vorsten eene militaire Aristokratie vormden. Doch één hunner, psammetichus, verdreef alle de anderen, met behulp van Grieksche krijgslieden: de Egyptische krijgskaste, daardoor teruggezet en verbitterd, week uit naar Ethiopië, en bekwam van den Koning van Meröe het land Gojam, of het schiereiland van den Nijl bij zijnen oorsprong, gelijk zij eerst het Nijl-eiland bij zijnen uitloop bewoond had. De ontruimde landen, te voren door de Israëliten, naderhand door de Egyptische krijgslieden bezet, werden daarna de woonplaats der Grieksche hulpbenden der Koningen, die ook, veiligheidshalve, hunnen zetel in derzelver nabijheid, te Saïs, vestigden. Deze Grieksche hulptroepen of vreemde lijfwachten werden eerlang door de tegen hen ingenomene Natie verslagen; doch toen viel het Rijk ook weldra, zonder geschikte verdedigers, in handen der Perzen.
Wij zouden nog veel meer bijzonderheden uit het voor ons liggende werk, zonder den Lezer te vermoeijen, kunnen mededeelen; maar het bovenstaande onderzoek heeft reeds te veel plaats ingenomen, en wij verwijzen hem daarom naar het uitnemende werk zelve, hetwelk hem gewis niet zal onvoldaan laten. De vertaling is redelijk; er komen nog enkele Germanismen in voor, zoo als Aanleggen (Anlagen) voor stichtingen.




Minerva, of Bijdragen tot de oude Letterkunde; voor Leeraars en Leerlingen. Door  F.A. Speijers,Rector der Latijnsche Scholen van Oudenaarden. No. I. Te Breda, bij F.P. Sterk. 1829. In gr. 8vo. IV, 88 bl. ƒ :-90.

Daar is sedert eenige jaren in het onderwijs op de Latijnsche Scholen in ons Vaderland veel veranderd. En dit konde wel niet anders. Geleerde Maatschappijen schreven prijsvragen uit over de beste leerwijze; nieuwe ambtenaren werden van staatswege aangesteld, om die zaak te behartigen, en ieder onderwijzer uitgenoodigd, om zijne denkbeelden over alles, wat hem nuttig en doelmatig voorkwam, mede te deelen. Zoo kreeg men spoedig zoo veel nieuws, dat men nu

{==313==} {>>pagina-aanduiding<<}
bijna onder den last zucht, en wel eens in stilte bij zichzelven zegt: hoe raken wij er met fatsoen weêr af? Daar moge een tijd geweest zijn, dat men hier en daar te weinig deed; maar nu is het de tijd, dat men te veel doet en te veel vergt, en de naauwkeurige kennis van de Grieksche en Latijnsche talen te veel op den achtergrond plaatst.
De Rector speijers wil die taalkennis wel op den voorgrond plaatsen, maar tevens, dat alle die wetenschappen, waarom men de oude talen leert, eenen gelijken tred houden, en geenszins als bijwerk beschouwd worden. Hij oordeelt het derhalve pligtmatig, dat men trachte, der jeugd eene, zoo niet volledige kennis, ten minste een zoo veel mogelijk naauwkeurig denkbeeld te geven van de Geschiedenis, de Oudheid, Fabel- en Aardrijkskunde, de Geschiedenis der Letteren en der Wijsbegeerte, de Archeologie der Grieken en Romeinen, en de Geschiedenis der Oostersche Volken. En de Rector is nog al gematigd in zijnen eisch. Want hoe velen, met dat weinigje niet voldaan, voegen er Logica, Gymnastiek, Fransche, Engelsche, Hoogduitsche talen, Paedagogiek, de beginselen van het Arabisch en Hebreeuwsch, en misschien nog meer, bij! Mathesis spreekt wel van zelf. Waarom of de Rector daar geene melding van maakt? Of zoude hem de ondervinding ook geleerd hebben, dat er van de honderd jongelieden naauwelijks twee zijn, die daar geen afschrik van hebben? Hoe dit ook zijn moge, de door ons aangekondigde Minerva moet alleen dienen voor die wetenschappen, welke de Heer speijers opgesomd heeft. Hij zal toonen, hoe dezelve afzonderlijk het best geleerd, en hoe alle deze vakken tot een zamenhangend, welgepast geheel bij de jeugd kunnen gebragt worden. Hij beveelt deze Minerva ook aan Leeraars aan, en verzoekt hun om letterkundige verhandelingen en bijdragen, aanmerkingen over het onderwijs, ook opstellen in de Latijnsche taal. Eindelijk zal men er nieuwe boeken over het onderwijs beoordeelen. De Rector heeft daarvan in dit stukje eene goede proeve gegeven, en den Heere dorn seiffen eenige gebreken in zijn Handboek voor de oude Geschiedenis aangewezen.
De inhoud van het eerste stukje der Minerva is deze: Redevoering, uitgesproken bij het openen der Prijsdeeling aan het Gymnasium te Oudenaarden. Over het Schervengerigt. Fabelkunde door eschenburg. Over de oorzaak van Romes staat- en krijgskundige grootheid. Het nut der oude ta-
{==314==} {>>pagina-aanduiding<<}
len. Geschiedenis der Latijnsche Taal en Letterkunde. Dorn seiffen, Handleiding en Handboek. (Eene goede recensie, gelijk wij boven zeiden. Maar is het den Rector ernst, wanneer hij den Utrechtschen Conrector eenen meesterlijken vertaler van heeren's geschriften noemt?) Nog vindt men de beoordeeling van speijer's Tafereel van cebes den Thebaan, en eyschen, Dissertatio inauguralis, enz. Dit alles wordt besloten door het opgeven van eene prijsvraag, te beantwoorden door leerlingen van de Latijnsche Scholen en Athenaea. Het beste en sierlijkste antwoord zal in de Minerva worden geplaatst, en de Schrijver eenige exemplaren ter belooning ontvangen. De vraag was: ‘Eene korte geschiedenis van de daden en het leven van alexander den grooten, naar curtius, arrianus en plutarchus, met aanwijzing, waarin die Schrijvers overeenstemmen en verschillen, en wie het geloofwaardigst is.’ Of er een antwoord op is ingekomen, en wat verder het lot van deze Minerva geworden is, weten wij niet. Wij hebben tot dusverre te vergeefs op een tweede No. ter gelijktijdige aankondiging gewacht. Maar wij gelooven, dat dit de regte manier is, om het getal van nieuwerwetsche pedanten, hetwelk reeds zoo groot is, te vermeerderen. En als er dan toch pedanten in de wereld zijn moeten, (want de menschen streven zoo gaarne naar de uitersten) ach, dat dan het oude pedantismus terugkeerde! Het was ten minste
goedhartig en solide. Het nieuwe? Dat droomt dag en nacht van veranderingen, snapt en keuvelt over alles, en verstaat van het geheel niets. Eiiieve, Heeren! willen wij niet eerstdaags ons onderwijs op de Latijnsche Scholen liever met het Sanskritsch aanvangen? Ik hoor, dat in die taal de wortel van allos zit. Eerst Sanskritsch, dan Grieksch, eindelijk Latijn, de noodige wetenschappen mede in den trein en op gelijken pas, dat spreekt van zelve. Daar hebben gronovius, ruhnkenius en wyttenbach nooit aan gedacht. Misschien doet iemand uwer daarover wel eens een voorstel in het Jaarlijksch Verslag. De zaak verdient ontwikkeling. Er is in langen tijd geen nieuws geweest.

Handleiding tot de geregelde uitvoering van de werkzaamheden, voorgeschreven bij de Wet op de Schutterijen, met de deswegens bestaande Reglementaire bepalingen, verordeningen,

{==315==} {>>pagina-aanduiding<<}
wijzigingen en ophelderingen; voorzien van een alphabetisch Register, door a. slotemaker, Notaris, Burgemeester, en Kapitein bij de rustende Schutterij, te Molenaarsgraaf. Te Dordrecht, bij Blusse en van Braam. 1831. In gr. 8vo. VI en 256 bl. ƒ 3-60.

Volgens het Voorberigt waagt de Verzamelaar, aangemoedigd door vele Autoriteiten, en met voorkennis van het Departement van Binnenlandsche Zaken, het algemeen deze Handleiding aan te bieden. Om voor de plaatselijke Besturen en Commissiën derzelver uitgebreide werkzaamheden gemakkelijker te maken, is de verdeeling, die bij de Wet in acht genomen was, ook hier gevolgd, en zijn onmiddellijk achter ieder artikel die nadere bepalingen en ophelderingen geplaatst, welke daarop, naar het oordeel des Verzamelaars, toepasselijk zijn.
Naar het gevoelen van Recensent, heeft de Heer slotemaker zijne taak uitmuntend vervuld, is met orde en juistheid te werk gegaan, en heeft eene compilatie geleverd, zoo volledig en bruikbaar, als men verlangen kan. Wij prijzen dus deze Handleiding ruimschoots aan.





Vaderlandsche Zangtoonen bij den Veldtogt in België, in Augustus 1831; door  J. van Oosterwijk Bruyn.Te Amsterdam, bij P. Meijer Warnars. 1831. In gr. 8vo. II en 31 bl. ƒ :-50.

Een blik in het verledene, bij het slot van het jaar 1831. Door h.j. foppe. Te Amsterdam, bij J. Guykens. 1832. In gr. 8vo. VIII en 40 bl. ƒ :-60.

De Heer van oosterwijk bruyn noemt zijne verzameling een klein dichtstuk, en verontschuldigt zich over de afwisseling van ernst en boert, daarin heerschende. Schoon afwisseling van ernst en boert in hetzelfde dichtstuk, wanneer dit in den zamenhang ligt, ons in het algemeen geenszins mishaagt, zou dit hier echter het geval zijn, daar de Schrijver, zonder eenige aanteiding, van het ernstige in het boertige over-, en van daar weder in het ernstige terugspringt, om eindelijk luimig te eindigen: en echter hindert het ons ook hier niet, omdat wij deze verzameling als verzameling, en dus als een aantal op zichzelve werkende stukjes, maar

{==316==} {>>pagina-aanduiding<<}
niet als een geheel, niet als één dichtstuk beschouwen, al is het dan ook, dat sommige stukjes met elkander eenigzins in verband staan. Onder beding derhalve, dat wij niet genoodzaakt worden, deze Vaderlandsche Zangtoonen als één gedicht te beschouwen, hebben wij vrede met het bundeltje, dat in het ernstige zijn goeds en in het boertige zijn aardigs heeft.
De blik in het verledene, door den luimigen foppe, behaagt ons in vele opzigten; in één opzigt echter niet, namelijk dat van versificatie. Deze is allerslordigst. Reeds bl. 1 vinden wij non plús ultrà voor nón plus últra. Dikwijls staan er korte lettergrepen, waar zij lang moesten zijn, en met geene mogelijkheid daar voor kunnen gelden en zoo ook omgekeerd. Viel den Dichter het rijmwoord niet in, dan liet hij den regel, op eene onregelmatige wijze, rijmeloos. Het laatste vers: Zijn' goddelijken zegen duurzaam waard, is als vijfvoetig vers onleesbaar. En desniettegenstaande, als wij dit alles voorbijstappen, en ook niet te naauw letten op taal en woordschikking, behaagt ons dit dichtstukje boven vele andere meer gekuischte verzen, omdat er zoo veel kracht en geest in zit. Inderdaad: het ontbreekt den Heer foppe geenszins aan natuurlijken aanleg; maar hij behoort zich meer te bevlijtigen op kieschheid in taal en versificatie.




Hendrik en Karel, of wat men zaait, oogst men. Door  G. van Maarseveen.Te Rotterdam, bij de Wed. J. Allart. 1830. In gr. 8vo. 305 Bl. ƒ 2-90.

De poging, om den voorraad van lektuur tot tijdverdrijf, die in eene verbazende menigte aan ons lezend publiek in vertalingen van buitenlandsche lettervruchten wordt aangeboden, door oorspronkelijke stukken te doen vervangen, verdient op zichzelve lof. In eenen tijd, waarin het nationaal gevoel en de gehechtheid aan onze vaderlandsche zeden en afzonderlijk volksbestaan er zoo veel toe heeft bijgedragen, om ons te bewaren voor den zwijmelgeest, die elders deszelfs beklagelijken invloed uitoefent, - in zulk eenen tijd vooral behoort iedere welgeslaagde bijdrage met belangstelling te worden aangenomen, welke ten doel heeft, zulke deugden aan te prijzen, welker beoefening van ouds ons volk versierde, en ook op deszelfs burgerlijken toestand zulk eenen

{==317==} {>>pagina-aanduiding<<}
heilzamen invloed had. Onder deze soort van werken rangschikken wij den Roman, welken wij thans aankondigen. Behelst ons beoordeelend verslag ook al eene en andere aanmerking, dan geschiedt dit met geene andere bedoeling, dan om aan den Schrijver, en aan andere Schrijvers in dit vak, zoodanige wenken te geven, welker behartiging wij vertrouwen, dat, bij het verder betreden van deze loopbaan, hun niet geheel onnuttig zal zijn. Vooraf willen wij den hoofdzakelijken inhoud van het hier voorkomende verhaal mededeelen:
Hendrik van Beemster is de zoon van vermogende ouders uit den destigen burgerstand in eene van Hollands aanzienlijkste steden. Door de dwaze toegevendheid van zijne moeder mislukken de goede bedoelingen van zijnen verstandigen vader, om Hendrik tot een nuttig lid der maatschappij op te voeden, en de bedorven zoon wordt een losbandig jongeling. Bij den vroegen dood van zijnen vader geheel meester van diens belangrijken handel, verwaarloost hij zijne zaken, en verkwist het ouderlijk vermogen; zoodat de schuldige moeder de wrange vruchten van hare verkeerde opvoeding inoogstte, toen zij door den ondeugenden zoon in armoede werd gedompeld, en eindelijk van verdriet over zijn wangedrag stierf. Maar ook Hendrik zelf ontgaat de welverdiende straf zijner buitensporigheden niet. Hij ondervindt de eene teleurstelling en vernedering na de andere, sleept ten laatste zijn nutteloos aanwezen, bedorven naar ziel en ligchaam, met schande en welverdiende verachting voort, tot dat een vroege dood een einde maakt aan zijnen reddeloozen toestand.
Karel van Zwaag, daareutegen, vroeg door een zonderling lotgeval beroosd van de teedere zorg en verpleging van zijne ouders, maar opgevoed in de school der ontbering en van den tegenspoed, verwerft zich door zijn beminnelijk karakter zelfs onder vreemden vrienden en beschermers, verheft zich door zijn braaf gedrag uit den vernederenden staat, waartoe zijne scheiding van zijne ouders hem had doen vervallen, tot eenen eervollen rang, vindt ten laatste, daar zijn vader vroeger overleden was, zijne moeder weder, en wordt gelukkig echtgenoot en vader.
Niet ongelukkig is de vinding, om twee geheel tegenstrijdige karakters tot elkanders tegenhangers te kiezen. Nevens de beide hoofdpersonen, wier lotgevallen, niet onaardig ineengeweven, een wél zamenhangend geheel uitmaken, komen in het beloop des verhaals onderscheidene anderen voor, wier goede en kwade hoedanigheden ter navolging of waarschuwing worden voorgesteld. Wij achten het in 't geheel niet noodeloos of ondoelmatig, dat de Schrijver de waarheid, dat men oogst wat men zaait, ook in den gang van het lot en der maatschappelijke betrekkingen van den mensch aanschouwelijk voorstelt; maar wij willen de aanmerking niet terughouden, dat de Schrijver over het geheel te harde kleuren bezigt in zijne karakterschilderingen en beschrijvin-
{==318==} {>>pagina-aanduiding<<}
gen. Het nadeelige van dit gebrek bestaat daarin, dat men door hetzelve den lezer belet zijn evenbeeld te herkennen. Menige moeder, die zich ook op den weg bevindt, om door dwaze toegevendheid haar kind te bederven, zal, met het boek voor zich, gevaar loopen, om er zich op te beroemen, dat zij toch veel verstandiger handelt dan Hendrik's moeder. Menig jongeling zal, ook bij de overtuiging van schuldig te zijn aan de eerste stappen op den weg der losbandigheid, zich geruststellen met de gedachte: ‘Zulk een verworpeling als Hendrik ben ik toch niet!’ Men behoeft altijd geen Pharizeër te zijn, om er zich zonder reden over te verblijden, dat men niet is als deze of gene.
Eene andere aanmerking is, dat niet altijd in het verhaal het waarschijnlijke onder het oog gehouden, en de afloop daarom soms eenigzins onnatuurlijk is. Zoo is op zichzelve de vinding, om Karel in zijne kindschheid en jeugd in nederige en kommerlijke omstandigheden te doen verkeeren en in de school van den tegenspoed te laten vormen, zeer doelmatig. Zelfs de tegenstelling tegen den in weelde en dartelheid opgebragten Hendrik vorderde dit. Maar of nu de keuze wel oordeelkundig is, om het verlaten kind onder eene bende zwervende goochelaars en springers te laten opgroeijen, en of het een natuurlijke afloop is, dat Karel ouder deze soort van menschen een edel en braaf jongeling wordt, betwijfelen wij.
Voor het overige is het boek onderhoudend door den goeden en duidelijken stijl en de afwisseling der hier voorkomende zaken; en allerwegen worden in hetzelve godsvrucht en deugd aanbevolen; weshalve wij de lezing gerust kunnen aanraden, tot nuttige en aangename tijdkorting.




Hebreeuwsche en Joodsche Oudheden; bevattende eene korte Beschrijving van de Instellingen, Kerkgewoonten, Zeden en Gebruiken der oude Joden; ten gebruike der Scholen, en van meer gevorderden, door  S.J. van Ronkel,Onderwijzer in de Nederlandsche Israëlitische Armenschool te Groningen. Te Groningen, bij R.J. Schierbeek, 1830. In kl. 8vo. VIII en 84 bl. ƒ :-40.

Een nuttig boeksken, dat allezins geschikt is, om aan de heilzame bedoelingen des vervaardigers te beantwoorden. Eene Inleiding van vier bladzijden geeft een kort overzigt van de Geschiedenis der Israëliten. Het werkje is verdeeld in drie boeken of hoofdafdeelingen, waarin over derzelver burgerlijken, kerkelijken en huiselijken toestand wordt gehandeld. Men vindt hier, ja, bekende dingen, maar in geleidelijke orde, beknopt en duidelijk voorgesteld. Om den geest van dit geschrift te doen kennen, deelen wij het volgende mede: ‘Het staat den Jood niet alleen vrij, zich op Sabbath te verdedigen; maar hij mag, ja zelfs hij moet, alle

{==319==} {>>pagina-aanduiding<<}
mogelijke middelen in het werk stellen, om zoo wel natuurals geloofsgenooten in gevaar bij te staan en, zoo mogelijk, te redden. Bij brand, watersnood, gevaarlijke ziekten, of in den oorlog, is het voor den Jood de heiligste pligt, al het mogelijke tot redding eens menschen bij te dragen, en ieder verzuim wordt hem door de wet als zonde aangerekend. Waar menschenredding vereischt wordt, is hij ontslagen van ceremoniéle wetten en plegtigheden.’
Op bl. 21 wordt gefproken van een' kubus van 20 ellen en van een' kubus van 10 ellen; niet ieder leerling verstaat deze benaming. Op bl. 11 staat: hetwelk niet vervreemd durfde, in plaats van mogt worden. Op bl. 42 noemt de Schrijver het Paaschfeest overschrijdingfeest, omdat God (de Engel) de huizen der Israëliten overschreed; wij zouden liever zeggen feest des voorbijgangs, enz.




Beschouwing van den Mensch, of Gesprekken over het Ligchaam en de Ziel, door  J. de Keyzer.Met eene Plaat. Te Amsterdam, bij ten Brink en de Vries. 1831. In kl, 8vo. VII en 190 bl. ƒ :-60.

De Schrijver verdedigt zich tegen de beschuldiging, welke hij te gemoet ziet, dat zijn werk onvolledig is, niet zonder grond met de opmerking, dat het dient voor kinderen, en dat hij door meerdere uitbreiding der onderwerpen de palen van het kinderlijk verstand zou overschreden hebben. Hier en daar gelooven wij, dat een kind van eenigzins gelukkigen aanleg in het werk niet die bevrediging van deszelfs weetgierigheid zal verkrijgen, welke het met eenig regt verwachten mogt; b.v. wanneer de vader gezegd heeft: ‘alles bestaat uit stof,’ heldert hij, op verzoek van Ferdinand, deze uitdrukking op, door te zeggen: ‘door die stof meent men in het algemeen datgene, waar de dingen uit bestaan.’ Doorgaans echter verdient de Schrijver lof, ook wegens de zedelijke strekking van zijne aanmerkingen, in welke hij gestadig wijst op de Goddelijke wijsheid en goedheid, blijkbaar in de inrigting van het ligchaam en de ziel des menschen. Daar ook stijl en taal zuiver zijn, aarzelen wij niet, het boekje, als een niet onnuttig geschenk voor de jeugd, aan te bevelen.




Geschenk voor Knapen en Jongelingen. Door  R. van Wijk, Jacobuszoon,Phil. Theoret. Mag. Litt. Hum. Doctor, Kostschoolhouder te Kampen. Te Kampen, bij K. van Hulst. 1831. In kl. 8vo. VIII en 78 bl. ƒ :-70.

Het valt ons eenigermate moeijelijk, eenig beoordeelend verslag te geven van bovenstaand boekje, zonder gevaar te loopen van in hetzelfde gebrek te vervallen, in hetwelk, naar ons gevoelen, de Schrijver vervallen is. Het werk is

{==320==} {>>pagina-aanduiding<<}
eene proeve ter behandeling, voor knapen en jongelingen van veertien tot achttien jaren, van het onderwerp, door welks behandeling, voor ouders en opvoeders, vooral tissot en salzman zich verdienstelijk hebben gemaakt. Wij twijfelen, of de Schrijver van het tegenwoordige werkje het zoo oordeelkundig gezegde van den laatsten wel genoeg in aanmerking heeft genomen: ‘Kinder geradezu vor den heimlichen Sünden der Jugend zu warnen, ohne gewiss zu wissen, ob sie davon angesteckt sind, halte ich immer für gefährlich. Man lehrt sie eine Sünde mehr kennen, und erregt in ihnen die Begierde sie zu begehen.’ Wanneer men nu een werkje over dit onderwerp schrijft, met het kennelijk en geopenbaard oogmerk, om hetzelve in het algemeen aan alle knapen en jongelingen van den genoemden ouderdom in handen te geven, dan verwaarloost men immers de aangehaalde waarschuwing van salzman geheel en al; en van wijk heeft door zijn geschrift ons niet van de ongegrondheid dier waarschuwing overtuigd. Wij ten minste beven bij de voorstelling der mogelijkheid, dat welmeenende, maar minder bedachtzame ouders of menschenvrienden zich door den titel zullen laten uitlokken, om dit boekje onder de jeugd in het algemeen te verspreiden en ten geschenke te geven. Wij beschouwen de aanprijzing van zoodanig werk aan jonge lieden in het algemeen even zoo ondoelmatig en onbedachtzaam, als dat men een geneesmiddel, hoe voortreffelijk ook op zichzelve, niet door den ervaren arts met bedachtzaamheid laat voorschrijven, maar even als het brood bij den bakker verkoopt. Niet door het in handen geven van een boekje, maar door vertrouwelijke mondelinge waarschuwing en teregtwijzing van dengenen, die men oordeelt, dat dit noodig heeft, en dán wanneer hij het noodig heeft, kan des Schrijvers
welmeenend oogmerk bereikt worden.
Indien ook al de doelmatigheid van zulk een werkje vooraf aangenomen wierd, zou hetzelve in zijne soort beter kunnen uitgevallen zijn. Onze overtuiging, dat men over de hier behandelde zaak niet dan met de uiterste behoedzaamheid schrijven mag, belet ons, dit in bijzonderheden aan te toonen; maar wij hopen, dat verstandige en ervarene ouders en opvoeders, eer zij voldoen aan des Schrijvers ernstig verzoek, om zijn werk zoo veel mogelijk te verspreiden, hetzelve naauwkeurig zullen onderzoeken, ten einde zich te verzekeren, of zij door hetzelve aan jonge lieden al dan niet een nuttig geschenk zouden geven.

No. IV. Boekbesch. bl. 147. reg. 20, 21. leze men: en wie zoude hem dit willen betwisten? En Meng. bl. 147. reg. 21. staat behoort, in plaats van bekoort.
No. VI. Boekbesch bl. 268. reg. 12. lees: Gastvrij. Meng. bl. 282. reg. 12 v.o. staat freu, moet waarschijnlijk zijn treu. No. VII. bl. 289. reg. 9. lees jaren; bl. 291. reg. 3. Mahomedaansche; bl. 295. reg. 9. moet met Marseille een nieuwe volzin beginnen.


{==321==} {>>pagina-aanduiding<<}

Boekbeschouwing.

Leerredenen, betrekking hebbende op de jongste omstandigheden van het Vaderland, tot deszelfs voordeel uitgegeven door de gezamenlijke Nederlandsche Akademiepredikers. Te Utrecht, bij J.G. van Terveen en Zoon. 1831. In. gr. 8vol. XIV en 410 bl. ƒ 3-90.

De dingen, die sedert 25 Augustus 1830 gebeurden, konden niet nalaten, een' diepen indruk op de gemoederen te maken. Wij beleven dagen van beproeving; maar te midden des tegenspoeds ontwikkelde en openbaarde zich onder het Oud-Nederlandsche volk een geest van eensgezindheid en volharding, die ons op eene betere toekomst doet hopen. Te midden der beroeringen van Europa, geven de bewoners van deze kleine, doch merkwaardige plek gronds een schoon voorbeeld van warme vaderlandsliefde, van opoffering en volharding, van echt liberale denkwijze, van zucht voor ware vrijheid, van belangstelling in orde, en van gehechtheid aan wettige Regering. Wij zien en ondervinden hierin de heilzame gevolgen van weldadige verlichting en zedelijke verbetering. Verblijden mogen wij ons, dat in stilte zoo veel goeds wordt verrigt; terwijl men uit pligtbesef loffelijk handelt, zonder grooten ophef daarvan te maken. Ter opwekking en bewaring van dezen goeden geest heeft buiten twijfel menige leerrede, onder Gods zegen, mogen medewerken. De uitgave van zoo velen getuigt van de belangstelling, waarmede dezelve gehoord werden. De Leeraren der onderscheidene Kerkgenootschappen spraken naar de behoefte des tijds, en poogden, door bevordering van ware godsdienstigheid, moed en vertrouwen in te boezemen. Ook zij, die, hetgene tot stichting hunner hoorders was gesproken, niet door den druk algemeen maakten, hebben in hunnen kring even zeer tot bereiking van hetzelfde doel gewerkt.

{==322==} {>>pagina-aanduiding<<}
De uitgegevene leerredenen, welke ons onder de oogen kwamen, hadden, als kanselarbeid, wel ongelijke waarde, maar strekten nogtans allen tot aankweeking van die gezindheid, zonder welke geen duurzaam volksgeluk kan bestaan. Hetzelfde mag van dezen bundel gezegd worden. De menigte der inteekenaren bewijst, dat de onderneming der Hoogleeraren algemeene goedkeuring mogt wegdragen. Wij achten het onnoodig, en ongepast ook, deze Leerredenen onderling te vergelijken, wat innerlijke waarde aangaat, en naar de regelen der kunst te beoordeelen. Vaderlandsliefde en Weldadigheid ontwapenen de Kritiek. Onze aanprijzing is in dezen almede overbodig; en wij meenen ons van onze taak te kwijten, wanneer wij den inhoud opgeven, ten einde die genen onzer landgenooten, welke ze nog niet mogten kennen, er opmerkzaam op te maken.
De bundel bevat een elftal Leerredenen. De eerste is van den Hoogleeraar j. clarisse, en heeft het geluk des Godvruchtigen, onder alle levensomstandigheden, tot onderwerp. Na korte toelichting van den tekst (Ps. LXXXIX: 1-19) wordt van denzelven een gepast gebruik gemaakt, om te doen opmerken, I. dat dit geluk gegrond is in Gods deugden, II. dat het derzelver vast, toepasselijk en beoefenend geloof onderstelt, en III. dat het zich op de aangenaamste, zoo wel als betamelijkste wijze uitlaat.
In de tweede Leerrede wordt, naar Rom. XI: 36, Gods oppermagtig bestuur als de stof zijner eeuwige verheerlijking voorgesteld, door Prof. van der palm. De orde der behandeling is deze: I. wordt de inhoud van den tekst ontwikkeld, II. de waarheid daarvan betoogd en uit de Geschiedenis opgehelderd, en III. alles toegepast, ook op de tegenwoordige omstandigheden.
De inhoud van de derde Leerrede, door Prof. heringa, is: Bemoediging onder de tegenwoordige rampen, door herdenking van de Goddelijke redding, vóór zeventien jaren ondervonden. De Hoogleeraar sprak dezelve uit op den verjaardag der bevrijding van de stad

{==323==} {>>pagina-aanduiding<<}
Utrecht uit de magt des Franschen Keizers, ten jare 1813. De tekst is Ps. LXXVII: 12a. Naar aanleiding van denzelven, wordt I. de verlossing in 1813 uit een godsdienstig oogpunt beschouwd, en II. aangewezen, hoe dit gedenken van de daden des Heeren ons kan en moet leiden tot erkentenis van onze onwaardigheid, tot berusting in ons lot, tot dankbaarheid aan onzen hemelschen Weldoener, tot vertrouwend hopen op zijne genade, tot werkzamen ijver voor het heil des Vaderlands, en tot volharding in het gebed.
In de vierde Leerrede wijst Prof. suringar, naar Pred. XII: 13, aan, dat de vrees van God het beste voor den mensch is, in elke betrekking en omstandigheid des levens, en het doel der Goddelijke onderwijzingen, ook in dezen zorgvollen tijd.
De vijfde, van Prof. ypeij, naar Pred. VII: 14, is over het naauwe verband tusschen voorspoed en tegenspoed, door den goeden God, met wijsheid, gelegd tot ons wezenlijk heil.
In de zesde Leerrede, naar I Sam. VII: 12a., wekt Prof. van hengel op tot erkentenis der tot dusverre van God genotene hulp in verlegenheid. De Hoogleeraar herinnert, I. onder welke omstandigheden de woorden van den tekst gesproken werden, beschouwt dezelve II. als de taal van dankbaarheid wegens het verledene, van tevredenheid wegens het tegenwoordige, en van vertrouwen wegens het toekomende, en wekt III. hiertoe op. Het verwonderde ons, bl. 171 te lezen van het aansnellen van buitenlanders, en dat zelfs aan vreemden de moed werd ingeboezemd, om zich de wapens aan te gorden en voor ons in den strijd te treden. In Jan. 1831, toen de leerrede werd uitgesproken, wist men immers reeds, wat die zoogenaamde hulp van vreemden had te beduiden.
In de zevende Leerrede spreekt Prof. kist over het goede der verdrukking. Van den tekst, Ps. CXIX. 71, wordt eerst het noodige gezegd, en daarop verder overwogen, dat het goed is, leed en verdrukking bij onder-
{==324==} {>>pagina-aanduiding<<}
vinding te kennen, dewijl daarbij de gedachte aan God behoefte voor ons wordt, wij de nietigheid van het aardsche levendig gevoelen, en alzoo de wederwaardigheden tot vorming voor onzen pligt en voor onze bestemming, meer dan iets anders, bijdragen. De toepassing, tot vertroosting, bemoediging en opwekking dienende, heeft vooral betrekking op den toestand des Vaderlands.
De achtste Leerrede werd door Prof. roijaards te Utrecht uitgesproken, na het uittrekken der Schutterij en Studenten. Zeer gepast is dus de keuze van het onderwerp: De Heere zal 't voorzien, of Abraham's werkzaam vertrouwen bij het offer van Isak, naar Gen. XXII: 14b. De punten zijn, I. Abraham's vertrouwen op de proef gesteld, bij beproeving gebleken, en zegepralende bij de uitkomst; II. godsdienstig werkzaam pligtgevoel, de bron van onwankelbaar vertrouwen op God, stelt ons in staat tot de moeijelijkste handelingen, vooral in nood en gevaar, vervult ons met onwankelbaar vertrouwen op God, en dit vertrouwen wordt dan op Gods wijze bekroond.
In de negende Leerrede beschouwt Prof. van oordt de Godsvrucht, als bron van waren heldenmoed. De tekst, Ps. LX: 14a. In God zullen wij kloeke daden doen, wordt eerst uit het verband en uit het leven van David opgehelderd, daarna de stelling uit den aard der zaak en uit de Geschiedenis bevestigd, en eindelijk de invloed aangewezen, welken dezelve heeft op onze hoop en op ons gedrag in den tegenwoordigen strijd voor het Vaderland. De Hoogleeraar, die moedig zelf mede het zwaard tot verdediging aangordde, sprak in October 1830 een woord op zijn' tijd, en kon zoo spreken, daar hij met eigen voorbeeld andere vrijwilligers voorging. Minder juist, of althans vatbaar voor misduiding, kwam ons, bl. 261, de volgende uitdrukking voor: Geen vijandelijk lood, schoon in menigte rondom hem vliegende, kan hem treffen, of God heeft het voor hem bestemd. Wij dachten hierbij aan het verraderlijk schot, dat, na het ophouden der vijandelijkheden voor Leuven, gedaan werd. Moest die kogel daar vader en zoon treffen?

{==325==} {>>pagina-aanduiding<<}

In de tiende Leerrede handelt Prof. hofstede de groot over Nederlands verkeerdheid, naar Jerem. III: 13a. Wat de Profeet bedoelt, wanneer hij tot Israël zegt: Alleen ken uwe ongeregtigheid, wordt I. aangewezen. Deze ongeregtigheid bestond hierin, dat men het goede voorbeeld van velen der voorouderen niet volgde; dat men eigene gebreken niet kon verontschuldigen met vroegere slechte voorbeelden, maar, volgens Mozes' plan, steeds verder had moeten voortgaan in zedelijkheid. De Hoogleeraar behandelt II. deze opwekking des Profeets uitvoeriger, naar de behoefte van den tegenwoordigen tijd, en bepaalt zich vooral tot de volgende drie punten, waarin wij het goede voorbeeld onzer voorouders niet genoeg volgen; volksgeest, huiselijkheid en godsdienstigheid. Dat wij in andere opzigten zijn vooruitgegaan, wordt niet ontkend, maar te regt aangemerkt, dat volmaking nog veel meer de eisch des Christendoms, dan die van Mozes is. In de korte, belangrijke toepassing leest men deze woorden: ‘Maar, ach! daar wij alleen moesten winnen, hebben wij ook verloren; verloren, waar wij minder zijn, dan onze Vaderen; verloren, waar wij niet meerder zij, dan zij. Want niet het verledene, niet wat vroegere geslachten deden, maar het toekomende, maar wat God van den mensch eischt, is de maatstaf, met welken wij gemeten zullen worden; en dit is het, wat daar vóór ons, met groote letteren, als onze bestemming, gegrift staat: Volmaking!’
De elfde of laatste Leerrede is van Prof. bouman, en heeft dit opschrift: Onze tegenwoordige smart de weg tot toekomstige vreugde. De tekst, Luk. VI: 21b., wordt I. toegelicht. Daarop volgt II. beantwoording der vraag: Welke gevoelens en gezindheden moet de tegenwoordige kastijding bij ons opwekken of verlevendigen, opdat zij ons tot oefening diene, en dus ware vreugde voor ons doe geboren worden? De Hoogleeraar beschouwt de treurige omstandigheden van ons Vaderland, als geschikt 1. om ons de onzekerheid der aardsche dingen levendig te doen beseffen, en daardoor onze begeerte naar het hoogere,

{==326==} {>>pagina-aanduiding<<}
dat alleen bestendig is, aan te vuren, 2. om dankbaar en ootmoedig vertrouwen op God bij ons aan te kweeken, 3. om ons krachtig werken en vurig bidden te leeren, 4. om vaderlandsliefde te versterken, 5. om afstand van onmatige weelde en wederkeering tot voorouderlijke spaarzaamheid en echt Nederlandsche zeden te bevorderen, en eindelijk, 6. om ons door het afschrikkende voorbeeld onzer vijanden tegen de navolging van hunne verkeerdheden te waarschuwen; waarna III. met gemoedelijke toespraak wordt besloten.
Wij hebben reeds te kennen gegeven, dat wij ons niet gehouden rekenen, over de betrekkelijke waarde van elke dezer Leerredenen uitspraak te doen. Men bemerkt onderscheid in de bewerking. Ieder Prediker heeft zijne eigene manier. Ook het verschil der jaren is niet zonder invloed. Bij verscheidenheid vertoont zich echter eenheid, wat de hoofdzaak aangaat; en wij achten de verschijning van dezen bundel belangrijk, als bewijs van den geest, die in ons Vaderland heerscht. Uit den aard der behandelde onderwerpen volgt, dat men hier veel gelijksoortigs moet verwachten; en nogtans is er afwisseling genoeg, om ten einde toe met genoegen te kunnen lezen. Verblijdend is het, op te merken, dat de Hoogleeraren, in manier en gaven verschillende, echter allen in een' milden, onbekrompenen geest prediken en op werkzame godsvrucht zoo sterk aandringen. Bijaldien de leerlingen het voetspoor van zoodanige leermeesters blijven drukken, mag men hopen, dat de kennis der waarheid, die naar de godzaligheid is, onder ons allengs meer uitgebreid, en duurzaam volksgeluk bevorderd zal worden.




Leerrede bij de viering van het derde Eeuwgetijde der Augsburgsche Geloossbelijdenis, over Hand. II: 37. Door  F. van Teutem.Te Utrecht, bij van Paddenburg en Comp. 1830. In gr. 8vo. 30 Bl. ƒ :-45.

Te laat komt de aankondiging van deze Leerrede, die

{==327==} {>>pagina-aanduiding<<}
buiten twijfel reeds voorlang door velen met genoegen is gelezen, gelijk dezelve met stichting werd gehoord. Of mogt dit kanselwerk van den Weleerw. van teutem onder de menigte der in den laatsten tijd uitgekomene leerredenen en stukjes van den dag te weinig opgemerkt zijn geworden, zoo hopen wij door korte opgave van den inhoud de lezing te bevorderen. De vraag, op het Pinksterseest aan petrus en de andere Apostelen gedaan, gaf den Prediker aanleiding, om I. ontevredenheid met lettergodsdienst en ontwakende gewetensbekommering te beschouwen als voornaamste beweegrede(n) der Kerkhervorming, en II. over het naaste middel tot derzelver bewaring en handhaving te spreken. Wij gelooven, dat van teutem, die andere medewerkende oorzaken geenszins uitsluit, inderdaad gelijk heeft, wat zijne stelling aangaat; doch wij meenen, dat hij de waarheid derzelve te weinig doet uitkomen, daar hij te zeer bij luther alleen zich bepaalt. Verre zij het van ons, de verdienste van dezen Hervormer te willen verkleinen; naar onze gedachten had echter met weinige trekken aangewezen kunnen worden, hoe sinds eeuwen een gedeelte der Christenheid naar verbetering reikhalsde, en omstandigheden medewerkten, om gevoel van behoefte aan hervorming der Kerk bij velen steeds meer op te wekken. - Wat voorts over het naaste middel ter bewaring en handhaving van het werk der gezegende Kerkhervorming wordt gezegd, is allezins behartigenswaardig. Van teutem erkent het goede van onzen tijd, maar geeft in bedenking, of onder al die geprezene ontwikkeling des verstands en vordering der rede het gevoel en vooral het godsdienstig gevoel niet geleden heeft. Te regt waarschuwt hij echter tegen deweeperij, en vraagt, of koude redenering niet weleens aanleiding daartoe
kan gegeven hebben. Wij gelooven ja, maar ook omgekeerd, dat mystiekerij aanleiding geeft tot koude redenering, gelijk bijgeloof ongeloof kan bevorderen.





{==328==} {>>pagina-aanduiding<<}

Bijbeloefeningen, door  C. Witteveen,Predikant in de Gemeente der Hervormden te Oosthem c.a. Te Sneek, bij F. Holtkamp. 1831. In gr. 8vo. VII en 134 bl. ƒ 1-10 c.

Daar de openbare leerredenen bijkans bij uitsluiting het werk zijn, waarnaar een grooter of kleiner publiek onze verdiensten als Godsdienstleeraars afmeet, moge er bij Rec. iets menschelijks onder loopen, maar inzonderheid is het toch pligtgevoel en neiging, dat hem elke gelegenheid welkom is, die zijne homiletische kennis uitbreiden kan. Zoo gaarne hij dus, te zijner verdere oefening, uitgegevene leerredenen leest, als hoorende zelden iemand dan zichzelven, zoo bijzonder trekt elke bundel Bijbeloefeningen zijne aandacht, als behoorende tot eene soort van kanselarbeid, waarin hij zichzelven nog minder, dan in gewone preken, voldoen kan. Met blijdschap zag hij zich alzoo in de gelegenheid gesteld, om het onderhavige werkje te lezen, en hoopte weder iets van de kunst te zullen afzien. Met lust werd dus de lezing aangevangen; maar reeds de eerste Bijbeloefening viel zeer uit de hand. Nu begon Rec. te begrijpen, dat het oogpunt, door hem gekozen, niet dát ware, waaruit de Eerw. witteveen zijnen arbeid wil beschouwd hebben. Dus - aan het Voorberigt! En inderdaad, ofschoon de Schrijver niet duidelijk zijn oogmerk met de uitgave opgeest - om zijne medebroeders te onderrigten, schreef hij blijkbaar niet. Na eenigen tijd hervatte dus Rec. de lezing, zich aanmerkende als eenvoudig, ongeletterd Christen, als....met één woord, zoo als hij zich bij het opstellen zijner leerredenen, inzonderheid Bijbeloefeningen, het gros zijner toehoorders voorstelt. Doch ook nu, wij moeten het openhartig zeggen, beviel ons dit boekje niet veel; en het is de staving van dit ongunstig oordeel, waartoe wij, Recensent, geroepen zijn.
Naaman, 2 Kon. V; manasse, 2 Kon. XXI: 1-18 (verg. 2 Chron. XXXIII: 1-20); paulus en

{==329==} {>>pagina-aanduiding<<}
zijne reisgenooten te Philippi, Hand. XVI: 12-40; daniël's standvastige godsvrucht en redding, Dan. VI; paulus' afscheid van de Opzieneren der Christengemeente te Ephesen, Hand. XX: 17-38, zijn de opschriften der vijf Bijbeloefeningen, die de Eerw. witteveen zijnen landgenooten aanbiedt.
Na een kort woord tot inleiding, wordt de tekst, soms in de spelling der Staten-overzetting, soms in de tegenwoordige, (waartoe die ongelijkheid?) vers voor vers afgedrukt; elk vers bij omschrijving meestal verklaard, of het zulks noodig heeft of niet; voorts bijkans bij ieder vers eene kortere of langere stichtelijke aanmerking, en dan het volgende vers op gelijke wijze. Het is mogelijk, dat dit ware Bijbeloefening is; mogelijk, dat Rec., wanneer het hem niet bevalt, geheel mis ziet, en mogelijk, dat dit alzoo met ‘luisterende aandacht’ (Voorb. bl. VI.) wordt aangehoord; maar zou het toch waarlijk niet meer tot bevordering van ‘een Goddelijk licht, en ter verdrijving van valsche verlichting’ (bl. VII.) strekken, wanneer men meer lette op den gang des verhaals; wanneer men, zonder het al te angstig volgen der verzenverdeeling; waar een gedeelte van het verhaal ten einde is, het noodige zeide tot toelichting, tot regte beoordeeling van de karakters, enz. en tot toepassing? Rec. houdt het er, ook bij eigene ondervinding, voor, dat ‘verre weg de meeste menschen zulk eene voordragt beter vatten.’ (Bl. VI.) En of ook dat eindeloos paraphraseren van de duidelijkste plaatsen wel strekke ter bevordering van de duidelijkheid? wij betwijfelen het zeer. Rec. kent de gemeente van Oosthem c.a. volstrekt niet; maar als het dáár nut heeft, te zeggen, dat een Romeinsch burger niet met roeden mogt worden gegeeseld, naar de Porcische en Sempronische wet (bl. 83), dan kan men er meer zeggen, dan hier gezegd is, maar dan kan ook veel van het hier gezegde achterblijven, en moest, wil men naar vatbaarheid en behoefte prediken, achtergebleven zijn.
Wij moeten, bij het legio stukjes van den dag, kort

{==330==} {>>pagina-aanduiding<<}
zijn; dus alleen nog een woord over het leerstellige, over het toepasselijke, en over taal en stijl.
De lezer vindt in dit boekje stellingen, die men, op het zachtste, gewaagd mag noemen, en die althans in eene Bijbeloefening, waar tot ontwikkeling en betoog geene gelegenheid is, behoorden te zijn voorbijgegaan; b.v. bl. 61. de Heer opende het hart van Lydia: ‘Geheel buiten Lydia; geheel buiten hare natuurlijke vermogens of bekwaamheden lag de oorzaak,’ enz. waarover nog veel op die en de volgende bladz. Wij zeggen het niet om te beleedigen, maar het moet ons van het hart: witteveen predikt immers geen lijdelijk Christendom? Vele plaatsen van zijn geschrift zouden het doen vermoeden. Bewijs? Bl. 77: ‘De vraag [van den stokbewaarder te Philippi] wat moet ik doen, om zalig te worden? is geene aanvraag, om door doen, door werken gered te worden,’ enz. Dacht de man in dat oogenblik van verwarring zoo haarfijn? Maar waardoor wilde hij dan gered worden? Vroeg hij dan niet, wat hij doen moest?
En nu de toepasselijke aanmerkingen. Hoe geleidelijk en verstandig geeft de opgehelderde (?) tekst er aanleiding toe! Bl. 8, 9: naaman kwam bij elisa. ‘Deze was den gunsteling van Syriens Koning niet te gering, nu hij hulp van hem verwacht - - - nu het op genezing aankomt, is hem niets te klein. O neen! als het hart behoefte gevoelt aan eenen bij de wereld verachten Jezus van Nazareth, dan buigt het trotsche hart zich neder, en wacht ootmoedig met de bede: ontferm u mijner.’ (!!) Bl. 13: naaman's genezing: toepasselijke aanmerking: wij worden genezen door het kruis op Calvaria. Treffend!
Met taal en stijl ziet het er niet veel beter uit: ‘De begoedigde met aardsche schatten - wordt ontzegd,’ al dadelijk bl. 1. ‘Woekerwinstgevend fonds’ (van Godsvrucht!) bl. 15. ‘Teugelloos met Jehu's draf in de zonde voortrennen,’ bl. 31. Voort, bles!
En nu nog een klein proefje, waartoe wij de bekende

{==331==} {>>pagina-aanduiding<<}
plaats Hand. XX: 28 kiezen: ‘Met dien hoogen naam (van God) wordt hier de Heer Jezus Christus bestempeld, en dit wel in het bijzonder omdat er bijgevoegd wordt: welke hij door zijn eigen bloed verkregen heeft. Dit kon toch op niemand der drie personen van het Goddelijk wezen worden toegepast, dan op den Zoon, welke vleesch en bloed had aangenomen. - Die kudde, die gemeente was God dierbaar; de Heer had daarop de grootste en naauwste betrekking, immers dezelve was door zijn bloed verkregen (*). Maar welk eene zorg moesten dan onderherders voor dezelve hebben,’ enz.
De Eerw. witteveen hechte in het vervolg niet zoo vele waarde aan het oordeel dergenen, ‘die hem sedert lang tot het uitgeven dezer Bijbeloefeningen aanzochten’ (Voorb. bl. VI). Deze bundel heeft niet veel om het lijf; ja, gerustelijk kon de Schrijver aan het einde geplaatst hebben de woorden van marcus van vaernewijck, de laatste van zijne Historie van Belgis:

Dese Bouck bedanckt met reverentie 
Den discreten Lesere voer syne patientie. 





Oud - Nederland uit den grootsten nood gered, of de tachtigjarige Oorlog tegen Spanje en de Strijd tegen Frankrijk, Engeland, enz. in 1672 en 1673, voorgesteld ter opwekking van kracht, moed en vertrouwen op God in den tegenwoordigen tijd, door  S. Blaupot ten Cate,Doopsgezind Predikant te Akkrum. Te Groningen, bij G. Wouters. 1832. In gr. 8vo. IV en 122 bl. ƒ 1-25.

Het Handelsblad is ons reeds voorgekomen met spoedige en gunstige aankondiging van dit werkje. Wij kunnen in het algemeen ons zeer wel vereenigen met die

{==332==} {>>pagina-aanduiding<<}
beoordeeling. Wij verschillen echter, wat aangaat de weinige punten, die, volgens het Handelsblad, schijnen eenige teregtwijzing te vereischen. Het wordt namelijk den Schrijver als eene dwaling toegerekend, dat hij, bl. 12, het Groot Privilegie van maria van Bourgondie als afgeschaft voorstelde. Het Handelsblad zegt, dat zijn Eerw. op dit punt verschilt van simon stijl; dat zijn gevoelen ook door anderen, b.v. door den beruchten pieter paulus, beweerd, doch dat het ware gezigtpunt, waaruit het Groot Privilegie moet beschouwd worden, voortreffelijk aangewezen is door wijlen Mr. willem six, in zijne Dissertatie, onder Prof. h.c. cras verdedigd. Maar stijl zegt, dat, toen filips, bij het bezweren van 's Lands wetten en voorregten, alles uitzonderde, wat men na de tijden der Bourgondische Hertogen filips en karel mogt verworven hebben, eensklaps het Groot Privilegie de bodem ingeslagen was. Ook blijkt geenszins, dat de Schrijver juist in navolging van den beruchten pieter paulus het Groot Privilegie afgeschaft heeft genoemd. Hij heeft althans het gezag van Prof. van kampen voor zich, die op kluit, Hist. der Holl. Staatsreg. D. IV, bl. 252, 253, verwijst, en, van de afschaffing van het Groot Privilegie gewagende, zegt, dat filips stellig het Groot Privilegie van
Vrouwe maria vernietigde, zonder tegenstand, ja met eenparige toestemming der Staten. Zie n.g. van kampen, Verk. Gesch. der Nederl. D. I, bl. 199 en 224. Wat voorts nog wordt aangemerkt over gezegden, op bl. 56, 79 en 98 voorkomende, alwaar de Schrijver zich minder naauwkeurig uitgedrukt zoude hebben, is van weinig of geen aanbelang. Wij althans kunnen niet zien, dat de Heer ten cate, ter laatst aangehaalde plaatse, de gruwelen, in 1672 te Zwammerdam en Woerden gepleegd door Fransche krijgslieden, heeft willen attenueren, gelijk in het Handelsblad wordt gezegd van wagenaar, die zijne Vaderlandsche Geschiedenis (zoo als daar beweerd wordt) schreef onder den in-
{==333==} {>>pagina-aanduiding<<}
vloed dier factie, welke het van haar belang vond, de Franschen in een meer gunstig licht te vertoonen.
Inhoud en strekking van het stukje blijken genoegzaam uit den titel. De Schrijver, die toont geen vreemdeling in de Vaderlandsche Geschiedenis te zijn, geeft een kort, maar vrij naauwkeurig overzigt der aangeduide gebeurtenissen. Hij houdt daarbij de omstandigheden en behoeften van den tegenwoordigen tijd onder het oog. Zijn stijl is gemakkelijk en vloeijend. Hier en daar schijnt dezelve echter kenteekenen van overhaasting te dragen. Wij prijzen dit werkje vooral aan om den echt godsdienstigen geest, die in hetzelve heerscht. Tot proeve schrijven wij het volgende af: ‘Een klein volk zijn wij en niet sterk in magt van wapenen, wanneer wij ons vergelijken met die natiën, welke openlijk of in het geheim ons een kwaad hart toedragen. Maar hier ligt onze sterkte, in onze eigene geestkracht, die zich evenmin om het verlies der oproerige zuidelijke gewesten, als om de vertraging van vreemde hulp bekommert. Dat wij België verloren hebben, dat is geen verlies voor ons, dat is nieuwe aanwinst voor onze zelfstandigheid. Wat heeft het ons geholpen, dat dit land in 1815 met ons vereenigd werd?.....Maar ik roem van geluk, dat onze denkwijze nog niet met de hunne overeenkwam; want zij denken zoo wel Fransch, als zij Fransch spreken. Werd op sommige plaatsen, ook van Oud-Nederland, de toon van Parijs gehuldigd, in de zuidelijke gewesten was het erger; daar was de wuste geest der Franschen geheel meester, en de Belgen waren, tot in het oproer van Brussel toe, de naäpers van hunne geliefde broeders.....Klein is ons Nederlandsch volk in getal, maar het is tevens een groot volk, groot door eigene krachten, waardoor het niet alleen de zee met dijk en dammen stuitte, maar ook zich zelve tot een vrij bestaan schiep. Dit had het nooit kunnen doen, zonder eendragtigen en godsdienstigen
moed.’ - Wij wenschen dit werkje in veler handen. Op bl. 27 is eene drukfout, en moet 1572, niet 1672, gelezen worden.





{==334==} {>>pagina-aanduiding<<}

Bijdrage tot de kennis en den aard van geschotene Wonden; naar chelius, dupuytren en anderen. Door  A. Potgieter,Heel- en Verloskundige te Leiden. Te Leiden en Utrecht, bij J.C. Cijfveer en C. van der Post, Jun. 1831. In gr. 8vo. VIII en 80 bl. ƒ 1-:

Deze verzameling van bijdragen, blijkens de Voorrede, uitgegeven in October 1831, heeft in zoo ver le mérite de l'àpropos. Overigens zoude men uit den titel niet regt weten, wat men hier te wachten heeft. De bekwame en verdienstelijke Heer potgieter is hier alleen Verzamelaar en Vertaler, en in dien zin zal men het ‘door’ op den titel moeten opvatten. Wij zouden ook liever Bijdragen dan Bijdrage geschreven hebben. Hoe het zij, men ontvangt hier uit het Hoogduitsch vertaalde stukken; vooreerst een fragment uit het Handboek der Chirurgie van chelius, over de geschotene wonden (bl. 1-24); ten andere voorlezingen van dupuytren over geschotene wonden, bij gelegenheid van de groote dagen van Julij, waarvan de Fransche woelgeesten en zwetsers steeds den mond vol hebben, en waardoor zij de zaak der ware vrijheid meer na- dan voordeel hebben toegebragt (van bl. 25-49 overgenomen uit de Notizen van froriep); ten derde een vertoog van denzelfden beroemden Heelkundige, over de met beenbreuken en geschotene wonden zamengestelde slagaderbreuken (beter: over de slagaderbreuken, die beenbreuken en geschotene wonden vergezellen; mede overgenomen uit froriep's Notizen, bl. 50-60), waarbij de onderbinding van de voornaamste slagader van het lid op eenigen afstand van de plaats der beleediging boven het anders gewoonlijk gebezigde middel van amputatie wordt aangeprezen (hierop volgt eene herhaalde vermelding van eene reeds vroeger medegedeelde waarneming des Vertalers, betreffende de genezing van zamengestelde dijebeenbreuken bij eene zwangere vrouw); ten vierde

{==335==} {>>pagina-aanduiding<<}
een, niet zeer helder geschreven, opstel van wasserfuhz over de vraag, waarom vroegtijdig ondernomene afzettingen, na zware verwondingen (b.v. op de slagvelden), met gelukkiger gevolg bekroond worden, dan de zoodanige, welke eerst later worden verrigt (bl. 65-69, uit rust, Magazin für die gesammte Heilkunde; wij zouden eenvoudig zeggen, omdat onmiddellijk na de wond de lijder nog in een' gezonden toestand verkeert en in het bezit zijner krachten is, hetgeen na eenig tijdsverloop niet meer het geval is); eindelijk, ten vijfde, een uittreksel van een geregtelijk heelkundig berigt nopens eene geschotene wond, door breschet.
De door den Vertaler bijgevoegde aanteekeningen zijn niet bijzonder belangrijk. Het woord zamengcsteldheid, bl. 50. r. 5 en elders, zal zekerlijk complication beteekenen; wij zouden daarvoor liever verzwarende omstandigheid of bijkomend toeval schrijven. Doch de taal der Nederduitsche Schrijvers in het vak van Genees- en Heelkunde is juist niet altijd de beste en zuiverste. Het op bl. 80 voorkomende m. sternorma-stoideus houden wij voor eene drukfout. Overigens verdient de druk en uitvoering van dit stukje geprezen te worden.




Conspectus positionum foetus in partu. Tironum usui accommodavit a. potgieter, Chirurgus et Obstetricator. Lugd. Batav. apud J.C. Cijfveer, Traj. ad Rh. apud C. van der Post, Jun. 1831. (Tabél in plano.) ƒ :-90.

Deze zeer schoon gedrukte tafel geeft een volledig overzigt van de onderscheidene liggingen van het kind bij de geboorte, en kan, tot tegemoetkoming van het geheugen en als hulpmiddel bij het aanleeren, voor eerstbeginnende beoefenaars der Verloskunde van dienst wezen.

Bijdragen tot de Vaderlandsche Geschiedenis van de belangrijke jaren 1809 en 1810, medegedeeld door

{==336==} {>>pagina-aanduiding<<}
den Luitenant-Generaal Baron kraijenhoff, Grootkruis der Militaire Willemsorde, Titulair Gouverneur van Amsterdam. Te Nijmegen, bij de Wed. J.C. Vieweg en Zoon. 1831. In gr. 8vo. XII, 474 en 48 bl. ƒ 4-75.

Het is bekend, dat de Exkoning van Holland, lodewijk napoleon, in het derde Deel van zijne Documens historiques et reflexions sur le Gouvernement de la Hollande, (Paris, 1820) een aantal belangrijke bijzonderheden gemeld heeft, omtrent de gebeurtenissen, die in de noodlottige jaren 1809 en 1810 den val van Hollands onafhankelijkheid hebben voorbereid. De Luitenant-Generaal Baron kraijenhoff, toenmalig Minister van Oorlog, en daardoor in het bezit van eene menigte officiéle stukken en bescheiden, welke de geschiedenis van dat tijdvak nog meer ophelderen, had deze verzameling aan den Rijksgeschiedschrijver stuart toegezegd, om daarvan gebruik te maken bij het behandelen der staatsgebeurtenissen onder de kortstondige regering van Koning lodewijk. De zoo algemeen betreurde dood van dezen Letterkundige de uitvoering dezer taak verijdeld hebbende, besloot de Heer kraijenhoff, deze stukken in een meer of min zamenhangend Gedenkschrist te vervatten, en alzoo zelf met den druk gemeen te maken. Het was intusschen zijn doel niet, eene geregelde Geschiedenis zamen te stellen: integendeel, hij heeft het gemelde derde Deel der Documens historiques ten grondslag genomen, en daarvoor eene reeks van uitbreidingen en toelichtingen geleverd, welke als zoo vele Bijdragen tot hetzelve kunnen beschouwd worden.
Het zij men nu lette op de door niemand betwijfelde talenten van den Schrijver, of op het hooge staatsambt, 't welk hij bekleedde, of op het groot vertrouwen, 't welk Koning lodewijk op hem gevestigd had, altijd heeft men regt, om in dit geschrift hoogstbelangrijke en tot nog toe niet algemeen bekende bijzonderheden te verwachten. En deze verwachting wordt dan ook door

{==337==} {>>pagina-aanduiding<<}
het aangekondigde werk niet te leur gesteld. Een kort overzigt der in hetzelve behandelde onderwerpen zal het gewigt daarvan van zelve in het oog doen vallen.

§ 1. (bl. 1-11.)Botsingen tusschen de Hollandsche en Fransche Autoriteiten in Walcheren, na den afstand van Vlissingen.

§ 2. (bl. 12-34.)Onlusten te Rotterdam, bij gelegenheid van het wegzenden der Jongelingen uit de Godshuizen naar Utrecht.

§ 3. (bl. 35-64.)Bijzonderheden omtrent den inval der Engelschen in Zeeland in 1809.

§ 4. (bl. 65-87.)Over den twaalfdaagschen Veldtogt van Koning lodewijk tegen de Engelschen van 5-16 Aug. 1809.

§ 5. (bl. 87-95.)Verrigtingen van het Hollandsche Leger onder den Maarschalk dumonceau.

§ 6. (bl. 96-134.)Beschikkingen, door den Koning, na zijne terugkomst in de Hoofdstad, gemaakt.

§ 7. (bl. 135-160.)Maatregelen, genomen toen de Engelschen Zuidbeveland ontruimd hadden.

§ 8. (bl. 161-174.)Moeijelijkheden door de vorderingen van den Hertog van istrië: verdachte bewegingen der Fransche troepen.

§ 9. (bl. 174-186.)Beschikkingen van lodewijk, bij gelegenheid van zijn vertrek naar Parijs.

§ 10. (bl. 186-192.)Verdere uitbreiding der Fransche troepen op ons grondgebied. Vertrek der Engelschen.

§ 11. (bl. 192-211.)Vernederingen, door lodewijk te Parijs ondergaan. Geheime maatregelen, om het zigtbaar doel der Franschen te verijdelen.

§ 12-15. (bl. 211-312.)Betrekkelijk de vereeniging van Walcheren, het bezetten van Bergen op Zoom en Breda door Fransche troepen.

§ 16 en 17. (bl. 313-351.)Verdere vernederingen, door Koning lodewijk te Parijs ondervonden.

§ 18. (bl. 352-370.)Weifeling van lodewijk ten aanzien van het verdedigen van Amsterdam, en eindelijk besluit daartoe.


{==338==} {>>pagina-aanduiding<<}

§ 19. (bl. 370-407.)Maatregelen, genomen ter verdediging van Amsterdam.

§ 20. (bl. 407-429.)Latere briefwisseling tusschen den Koning en zijne Ministers.

§ 21. (bl. 429-474.)Verdediging van het plan van defensie van Amsterdam. (Waarbij gevoegd is eene fraaije Choro-Hydrographische Kaart der Environs van Amsterdam.)

Hierop volgen, ten slotte, dertien Bijlagen, tot staving van het een en ander, 't welk, in het werk zelve, korter behandeld was.
Sommige dezer Rubrieken bestaan, wel is waar, grootendeels uit de Correspondentie, door den Minister van Oorlog met de Generaals en Bevelhebbers der Vestingen gevoerd, en schijnen uit dien hoofde voor de eigenlijke Geschiedenis van minder belang te zijn; doch inderdaad is dit slechts schijnbaar. Want, om niet te zeggen, dat men hier ook de brieven en depêches des Konings aantreft, naar welke de Minister zijne bevelen en instructiën heeft ingerigt, het behoort wel degelijk tot de kennis der geschiedenis van dien tijd, om te vernemen, welke maatregelen van verdediging er konden genomen worden en ook genomen zijn, eerst tegen de Engelschen, daarna tegen den veel gevaarlijker vijand, de Franschen, en hoe het mogelijk is, dat Vestingen, gelijk-Bergen op Zoom, Breda, enz. tegen den wil des Konings en der natie, zonder slag of stoot door de Franschen zijn bezet geworden. Hieromtrent geven § 11-15 van dit werk allerbelangrijkste ophelderingen, en zijn alzoo kostbare bouwstoffen voor den lateren Geschiedschrijver. Men ziet er de verraderlijke en kronkelende gangen der Fransche korpsen, die, onder den naam van het Leger van Braband, te gelijk met de Hollandsche troepen, onder het opperbevel van den Hertog van reggio stonden; op welke listige wijze napoleon van deze omstandigheid gebruik maakte, om eerst eenige weinige Fransche troepen als vrienden en bondgenooten in de Vestingen te brengen, en dan het opperbevel daarover aan zich te trekken; de wei-
{==339==} {>>pagina-aanduiding<<}
felende en tegenstrijdige orders van lodewijk, die zich te Parijs zoo goed als in de magt zijns Broeders bevond: in één woord, de zaak is door de bescheiden, welke de Baron kraijenhoff mededeelt, zoo zeer opgehelderd, dat slechts
weinige gedeelten onzer Geschiedenis in zulk een volledig licht geplaatst zijn, als juist deze allergewigtigste omstandigheden. Doch onder al het belangrijke, 't welk dit werk inhoudt, vestigen wij in 't bijzonder de aandacht der Lezers op het plan van verdediging van Amsterdam. Wij beginnen met te herinneren aan eene plaats uit de Documens historiques, T. III. p. 156, welke de zedigheid des Schrijvers hem belette mede te deelen: ‘Kraijenhoff seul, homme de mérite, bon Ingenieur en surtout excellent patriote, fut de l'avis de se défendre. Toute l'armée et la marine partagea cette opinion. Les autres etaient d'un avis contraire.’ Men vergelijke hiermede Doc. Hist. p. 184 en 280 en 281, waar gezegd wordt, dat de Maarschalken van winter en dumonceau den Koning vertoogen deden over de onmogelijkheid, om Amsterdam te verdedigen, en dat alle Ministers, behalve kraijenhoff, hiermede instemden. Eene groote vraag wordt het dus: was dit plan eene hersenschim? wilde men aan eene hersenschim eene stad van 200,000 menschen opofferen? zoude het eene hersenschim zijn, indien ooit, 't geen God verhoede! het behoud des Vaderlands van de verdediging van Amsterdam moest af hangen, deze te beproeven op de wijze, door kraijenhoff voorgesteld? Allergewigtigste vragen voorzeker, niet alleen voor de Geschiedenis van 1810, maar ook, zoo lang niet alle nevelen van den staatkundigen gezigteinder zijn opgeklaard, voor onze dagen. En hieromtrent zullen alle der zake kundigen de meest belangrijke ophelderingen ontmoeten. Het plan van defensie is in alle deszelfs bijzonderheden, tot in de minste toe, opgegeven en ontwikkeld; terwijl het geheel in de uitmuntende Kaart, die er is bijgevoegd, voor het oog wordt blootgelegd. En
hierop laat de Schrijver eene verdedi-
{==340==} {>>pagina-aanduiding<<}
ging van zijn plan volgen, in welke alle de bedenkingen, die er tegen zijn ingebragt, worden opgegeven en wederlegd; terwijl hij, ten slotte, een hoogstbelangrijk gesprek mededeelt, door hem op den 20 October 1811 te Amsterdam met napoleon zelven gehouden, 't welk aanving met de woorden: ‘Wel nu, Generaal, gij hebt Amsterdam tegen mij willen verdedigen; ik zal u bekend maken met de wijze, hoe ik de werken, door u aangelegd, zou hebben doen aangrijpen,’ en eindigde met napoleon's uitspraak, dat de situatie van Amsterdam, zonder voorbeeld, zonderling en inderdaad onverwinnelijk was.
Over de zaak zelve zal men in een letterkundig tijdschrift geene uitspraak of beoordeeling verwachten: het is genoeg, indien wij onze Lezers, vooral hen, die Militaire kundigheden bezitten, op het hooge belang van dit werk hebben opmerkzaam gemaakt.
Ook de uitvoering van dit werk verdient allen lof. Als drukfeilen meenen wij het telkens herhaalde innondation en innundatie (lees inundatie) te mogen beschouwen. Ook zal er op bl. 74 eene misstelling schuilen: ƒ 200,000 voor twee maanden approvisionnement voor 400 behoestige personen te Bergen op Zoom komt op ƒ 500, of ƒ 250 's maands, per persoon, 't geen zichzelf wederlegt,

Reis door de Vereenigde Staten van Noord-Amerika in de jaren 1824 en 1825, door den Generaal lafayette. Naar het Fransch van zijnen Secretaris a. levasseur. II Deelen. Te Zutphen, bij W.J. Thieme. 1831. In gr. 8vo. Te zamen 477 bl. ƒ 3-75.

De Vertaler noemt lafayette den man, die zijn gansche leven aan dit ééne doel, vrijheid des volks, heeft toegewijd. Maar doen wij hem onregt, wanneer wij aan zijne gekrenkte eerzucht, omdat hij in Frankrijk met geenen voegzamen post bekleed werd, een groot deel toeschrijven der beweegredenen, die hem deden besluiten,

{==341==} {>>pagina-aanduiding<<}
om zich in 1777 in Amerikaansche dienst te begeven? Immers 's mans latere vijandigheid ook tegen zoodanigen regeringsvorm, onder welken het volk de voorregten eener aan deszelfs behoeften beantwoordende vrijheid genieten kan; zijne moedwillige verwaarloozing van hetgeen hem de ondervinding van zoo vele jaren had kunnen leeren, het onderscheid namelijk tusschen wettige verdediging van onvervreemdbare regten en oproer tegen de overheid, welker gezag, onder welken vorm dan ook, een onmisbare steun is voor de rust en de veiligheid van de burgerlijke maatschappij, kenmerken lafayette zoo zeer, dat ook dan, wanneer wij toestemmen, dat het eerst aan de onpartijdige nakomelingschap toekomt, om over hem een regtvaardig oordeel te vellen, wij niet bevreesd zijn voor de uitspraak van hen, die den afloop zullen aanschouwd hebben van het groote drama, in hetwelk deze verblinde Grijsaard zulk eene onteerende rol speelt.
Over alle de eerbewijzingen en loftuitingen, aan lafayette toegebragt, en welke door zijnen Secretaris, zoo 't schijnt ex officio, opgeteekend zijn, willen wij dus niets meer aanmerken, dan dat het ons voorkomt, dat zij den man, die in zijne jeugd welligt met goede bedoelingen in eene edele loopbaan werkzaam was, in zijnen ouderdom het hoofd geheel op hol hebben geholpen. Een tijdstip, waarin ons Vaderland zich bevindt in zulk een' moeijelijken worstelstrijd, ook al veroorzaakt door de woelingen van eenen lafayette en zijne medepligtigen, is, naar het ons voorkomt, niet geschikt, om aan ons lezend publiek een werk als het onderhavige, in dien vorm, waarin het thans in onze taal overgebragt is, aan te bieden. Ware de Generaal minder als hoofdpersoon in aanmerking genomen, dan zou men zeker met meer genoegen dit werk kunnen lezen, daar het niet te ontkennen is, dat hetzelve belangrijke bijdragen voor de Aardrijkskunde, Statistiek en Geschiedkunde bevat. Waren deze uitgegeven, afgezonderd van hetgeen zoo gedurig doet gevoelen, dat geheel dit werk een gedenk-
{==342==} {>>pagina-aanduiding<<}
schrift moet zijn van den roem van lafayette, dan zouden wij dit werk gaarne als eene belangrijke lectuur aanbevelen. Nu zal hetzelve, door herinnering aan het gunstige gevoelen, dat ook velen onder ons vroeger ten aanzien van lafayette koesterden, slechts de klagt doen slaken:

Quantum mutatus ab illo! 


Bedenkingen over het Crediet. Te Amsterdam, bij J. Guykens. 1832. In gr. 8vo. 100 Bl. ƒ 1-20.

In geen vak van kennis, gelooven wij, hebben wij minder vruchten van eigen nadenken en beoefening aan te wijzen, dan in dat der zoogenoemde Staatshuishoudkunde. Wanneer er dus iets bij ons uitkomt, dat daarover handelt, dan zijn wij ongeduldig om hetzelve te bezitten, te doorlezen, en onze gedachten aan die des Schrijvers te toetsen. Toen wij alzoo de aankondiging in de nieuwspapieren vonden van het vermelde boeksken, was ons eerste werk, hetzelve te ontbieden. Wij lezen het, over 't geheel, met genoegen, herlazen het nog eens met de pen in de hand, en zoo ontstonden de navolgende aanteekeningen.
Wij gelooven den Schrijver gaarne, dat het hem niet moeijelijk zou gevallen hebben, zijne voorstelling met honderden aanhalingen uit anderen te doorweven; wij vinden het ook loffelijk, dat hij dit heeft nagelaten, om niet zekeren zweem van geleerdheid aan te nemen; maar, daar wij eene zoodanige zedigheid prijselijk vinden, zoo spijt het ons, dat de verdere toon van het geschrift daarmede niet volkomen overeenstemt. Deze toch is overal meer meesterachtig beslissend, alsof omtrent deze en gene stelling geen ander begrip mogelijk ware; terwijl wij intusschen mogen vooronderstellen, dat de bekwame Schrijver zelf te goed zal weten, hoe oneens de voornaamste denkers in deze wetenschap nog zijn, ten aanzien der bepalingen van hetgeen rijkdom is of vormt; wat waarde heet; wat prijs maakt; wat een kapitaal is; of er produktieve en niet produktieve arbeid bestaat; of het land (de akker) rijkdom voortbrengt, dan of alleen de Industrie zulks doet; zoodat ook hier, gelijk elders, den onderzoeker de vraag ontglipt: wat is waarheid? - Wij zullen

{==343==} {>>pagina-aanduiding<<}
dan ook alle bescheidenheid bij onze beoordeeling in acht nemen, wanneer wij in het gevoelen van den Schrijver niet kunnen deelen.
Na eene korte Voorrede volgt eene ook niet lange Inleiding, waarin de Schrijver het beheer der Financiën van de voormalige Republiek niet ten onregte, zoo als wij er mede over denken, gispt; het denkbeeld van sommigen bestrijdt, die beweren, dat het noodig en nuttig voor eenen Staat zij, schulden te hebben. De Schrijver acht het niet noodig, in een breedvoerig onderzoek deswege te treden, om de zeer eenvoudige reden, die een ieder gereedelijk zal beamen, dat wij eene publieke schuld hebben, groot genoeg om eens uit te zien, den verderen voortgang daarvan te matigen. Met opzet zal de Schrijver vermijden, om te spreken van de ontzettende vermeerdering onzer schuld sedert 1795, van de tiercering in 1810, en van den aanwas weder van die schuld na 1814; ‘ten zij de aard van het publiek-passief,’ zegt hij, ‘zoodanig mogt zijn, dat de naauwkeurige uiteenzetting hem aanleiding kon geven tot raadgevingen, die hem niet verwerpelijk voorkomen.’ Zou het niet eenvoudiger geweest zijn, voor publiek-passief te zeggen: de aard dier schulden; te meer, daar wij betwijfelen, of men wel zoodanig van eenen Staat in de wetenschap spreekt? Tegen het passief in eenen boedel staat het aktief over; en wat maakt het aktief van eenen Staat uit? De Domeinen - en zoo er die niet zijn, het geheele land, de ingezetenen?......
De Inleiding eindigt, zonder dat de Schrijver ons iets van het plan des werks doet kennen, 't geen wij anders tot welverstaan en gemak des lezers van groot nut keuren. Wij vinden dan nu bl. 9 het eerste Hoofdstuk, over het Crediet, alwaar wordt aangewezen, wat Crediet in 't algemeen is en waarin het bijzonder Crediet bestaat, hetgeen gesteld wordt te berusten op de duidelijke kennis van het eerlijk, nuttig en voordeelig gebruik, dat een ander van uw kapitaal maakt. Is deze definitie wel zoo onwedersprekelijk als de Schrijver zegt? Ja, wanneer men tevens met een zedelijk oogmerk aan anderen geld leent, dan ziet men zeker naar deze vereischten. Doch daar dit oogmerk hier niet te passe komt, zoo is de vraag, of het niet beter zou wezen, door Crediet alleen te verstaan het vertrouwen, dat men heeft, om het geleende terug te verkrijgen, hetwelk de Schrijver, van het publiek Crediet sprekende, solvabiliteit

{==344==} {>>pagina-aanduiding<<}
noemt (*). Deze nu vindt hij niet bij den Staat, wat althans het kapitaal aangaat, en ook de renten zijn zelfs bij Staten, die naauwgezet dezelve voldaan hebben, op den duur kwalijk verzekerd. De slotsom van dit Hoofdstuk is dus, dat het Crediet-systhema een gevaarlijk middel is in de handen van een Gouvernement; want, zegt de Schrijver, ‘toetsen wij aan deze onwedersprekelijke regelen (die van nuttigheid) het zoogenaamd publiek Crediet, dan ontmoeten wij wonderlijke en droevige resultaten.’ De toepassing voor ons Vaderland brengt alzoo mede, om den voortgang van dat Crediet te stuiten, of ten minste de noodlottige gevolgen daarvan te verzachten.
Na dit verhandelde dachten wij nu niet, een Hoofdstuk te ontmoeten, met het opschrift: over de publieke Schuld, en de middelen om derzelver Crediet te vestigen. Want is een Crediet in de handen van het Gouvernement gevaarlijk, omdat hetzelve geen solvabiliteit aanbiedt, dan blijft het ook ongeraden, hetzelve middelen aan de hand te geven, om evenwel een zoodanig Crediet te vestigen. Is de Schrijver dus hierin wel aan zichzelven gelijk gebleven? Had hij eerst alleen van het misbruik gesproken, zoo kon dit gaan, maar zulks doet hij niet; hij heeft willen betoogen, dat het publiek Crediet op geen' soliden grond steunt.
Na gezegd te hebben, dat elke staatsbegrooting van uitgaven twee groote posten bevat, als die van beheer en die van schuld, maakt de Schrijver eene vergelijking tusschen den jaarlijkschen schuldenlast en dien der gezamenlijke uitgaven, zoo van Engeland, Frankrijk en Holland, waaruit blijkt, dat die der eerste op ruim de helft, die der tweede op meer dan een vierde, en die der laatste op nagenoeg een derde daarvan nederkomt. Hoe schrikbarend deze schuldenlast ook wezen moge, vermeent de Schrijver nogtans, dat er middelen denkbaar en uitvoerlijk zijn, om het Crediet daarvoor te schragen. En deze doet hij bestaan, ‘1o. in de goede trouw tot het nakomen van verbindtenissen; 2o. in de stichting van welvaart, door de vermeerdering der Credietmiddelen onder particulieren. De goede trouw bestaat niet alleen in

{==345==} {>>pagina-aanduiding<<}
de stipte en geregelde rentebetaling, maar ook in de erkenning van het kapitaal der schuld, die blijken moet door eene geregelde en vooraf verpligte aflossing a pari.’ Doch wij vragen, naar de leer van den Schrijver, in het vorige Hoofdstuk ontwikkeld, alwaar hij zegt, dat de solvalibiteit bij eenen Staat eene hersenschim is, dat het Crediet dus daar op een bloot geloof berust, aan hetwelk men zich niet moet overgeven ook bij vroegere stipte nakoming; wij vragen, hoe kan de Schrijver dan nu dat Crediet, op louter geloof berustende, weder inroepen? Is dit wel consequent?
De Schrijver verklaart zich een tegenstander der Amortisatie. Al het daartoe aangevoerde komt ons voor, wel te bewijzen, welk een misbruik daarvan gemaakt is, maar geenszins het ongeoorloofde of schadelijke op zichzelve. Wij kunnen dan ook niet met de stelling ons vereenigen, dat een schuldenaar in 't algemeen of een Staat in 't bijzonder zich niet dan met pari-aflossing van zijne schuld zou mogen libereren; want waarom zou het aan een ieder, en dus ook aan eenen Staat, niet geoorloofd zijn, eene schuld geheel of gedeeltelijk nu reeds in te koopen, tot welker aflossing hij eerst na verloop van jaren, volgens aangegane verbindtenis, verpligt is, wanneer de houder hem die inmiddels tot verminderden prijs aanbiedt? Staat er zelfs wel voor een Gouvernement een andere weg open, wanneer het kontrakt in 't geheel van geene aflossing spreekt, maar alleen van rente? Wij zouden, met anderen, veeleer de verpligting van den Staat tot amortiseren beweren, wanneer dit namelijk, bij de strikte regtvaardigheid in het nakomen zijner verbindtenis, nuttig en voordeelig voor de algemeene huishouding werd bevonden. De Schrijver schijnt ons toe steeds uit het oog te verliezen, dat hij, bij den grooten schuldenlast der Staten, minder noodig had de aandacht te vestigen op geldleeningen in het toekomende, maar meer op ontheffing van schulden, die reeds aanwezig zijn. Het klinkt voorzeker schoon, ‘dat iedere geldleening behoort gesloten te worden zonder eenig of ten minste met zeer gering verlies van kapitaal, en die rente toegezegd te worden, die door den algemeenen prijs van het geld gevorderd wordt.’ Doch in tijden van algemeen mistrouwen, of in oorlog, bij wankelende existentie van eenen Staat, is het geenszins aan den man, die het roer des Staats klemt, verbleven, om te zeggen;

{==346==} {>>pagina-aanduiding<<}
zoo verlang ik; maar wel; om te vernemen: hoe verlangen mijne geldschieters? In het boekvertrek, met voorbijgang der ervaring, valt het gemakkelijk, zulke voorschriften op te stellen, wier wederlegging met voorbeelden uit de financiéle geschiedenis vele bladzijden zou vorderen, waardoor deze aanteekeningen al te zeer zouden uitdijen. Wij erkennen intusschen, dat het eene zeer intricate vraag is, of een Gouvernement beter doet, om, in omstandigheden als wij hier voren opgaven, eene remedie op het kapitaal toe te staan, dan eene rente toe te kennen, die op dat pas wel eens het dubbel en meerder dan de gewone tax, gesteld van 4 percent, kon wezen.
Dat overigens alle mystificatiën schadelijk zijn tot schraging van het publiek Crediet, geven wij den Schrijver gereedelijk toe; en dat dus ook een openhartig verslag van den staat der Financiën hier tot vestiging van het Crediet bijdraagt, zijn wij geenszins gezind te ontkennen.
Het tweede punt, dat in dit Hoofdstuk nog te behandelen staat, vermeent de Schrijver te ontwikkelen door de woorden van de Fransche Oppositie, tegen de laatste Amortissementswet aangevoerd (*), waarvan hij zegt, ‘dat op den bodem eene ontegenzeggelijke waarheid ligt, doch waarvan naar eisch geen gebruik is gemaakt, zoodat de vraag zich in geheel andere bestanddeelen oplost.’ Waartoe, viagen wij, dit dan bijgebragt? In deze beschouwing dus niet vooruitgegaan, vinden wij het derde Hoofdstuk, ‘Vervolg,’ over het bevorderen van de welvaart, en den invloed daarvan op de prijzen.
Na nog eens teruggekomen te zijn op de vreemde stelling, dat eene Regering niets beter zou kunnen doen dan schulden te maken, bepaalt de Schrijver zich tot het onderzoek, wat rijkdom is. Hier worden de stellingen van smith en say kortelijk opgegeven: dat baar geld op zichzelf geen rijkdom is, maar de massa van alle dingen, die tot onderhoud of veraangenaming van het leven dienen; dat zonder kapitaal er geen rijkdom is; dat dit zoodanig gedeelte uwer bezittingen

{==347==} {>>pagina-aanduiding<<}
is, 't welk gij niet verbruikt; dat alle waarden kapitalen kunnen uitmaken; dat geld op zichzelf geen kapitaal vormt, maar als moyen d'échange alle andere waarden vertegenwoordigt; dat de waarde van de kapitalen afhangt van de vraag, die er naar is; dat de Banken beter, dan ieder particulier op zichzelven, de nijverheid in aanraking brengt met de geldkapitalen, door middel van het Crediet. De Schrijver verlangt dus, naar het voorbeeld in Schotland, dat de Banken alle ledig liggende kapitalen opnemen; dat de bijkans geheele som van baar geld door de Banken wordt opgezameld, en door Bankpapier vervangen. De voordeelen, hierin gelegen, worden opgegeven daarin te bestaan, 1o. dat het metaal als handelsartikel kan gebruikt worden; 2o. dat door uitbreiding van discompto en beleening alle ondernemingen meerder aangemoedigd worden; 3o. dat het circulerend medium aanmerkelijk vermeerdert; 4o. dat er geen deterioratie der munt kan plaats vinden; 5o. dat door het grootere circulerend medium de prijzen van alle andere waarden rijzen, de inkomsten van den Staat verhoogen, en daardoor het bepaalde cijfer der publieke schuld in evenredigheid doet dalen. Wij houden onze gemaakte aanteekeningen terug, omdat in den verderen loop van het stukje deze zaken meer opzettelijk en uitvoerig ter sprake komen. Zoo handelt dan ook het vierde Hoofdstuk over het Bankkapitaal en het gebruik daarvan. Geen mensch zal den Schrijver tegenspreken, dat de Bank geen nut zou doen, wanneer zij geene grootere uitbreiding gaf aan hare operatiën, dan het bijeengebragte geldkapitaal. Maar, tot hoe ver moet zij zich uitzetten? ‘Dit moet zij bij ondervinding weten, en met welk gedeelte van haar numerair zij aan de aanvrage ter verwisseling harer billetten kan voldoen; kent zij eenmaal dat gedeelte, dan kan al het overige in staven verwisseld
worden.’ Maar dit gedeelte in groote Handelsteden te bepalen, dit is juist het moeijelijke, want dit hangt van zulk eene menigte omstandigheden af, dat men daarvoor geene vaste bepaling kan aannemen. De velerlei wisselingen, welke de politieke en handels-toestand der natiën ondergaan, laten niet toe, daarvoor zulk een' bepaalden maatstaf aan te nemen, als de Schrijver schijut te vooronderstellen; want hoe kort duurt in onzen leeftijd een ongestoorde gang van zaken! om weinig meer numerair te behouden, dan noodig zij tot dekking tegen faillieten, waarin zij door den Wissel-discompto kan betrokken worden. Hier begrijpen wij den

{==348==} {>>pagina-aanduiding<<}
Schrijver niet. Door het geleden verlies mag het kapitaal der Bank verkleind worden, en zij dus gehouden zijn eene verkleining in omzet te doen, maar tot hare geldkas heeft het geene onmiddellijke betrekking; want zij heest immers dit escompto niet met numerair, maar met papier betaald. Doch meent de Schrijver, dat door een failliet mistrouwen kan ontstaan, en de houders van bankbilletten dus met drift zullen opkomen, om die billetten te verzilveren, zoo heeft hij iets gezegd, dat zijne stelling omverwerpt; want dan kan die verzilvering vele malen overtreffen het bedrag van het verlies, dat de Bank door het failliet komt te lijden, en hij zal dan met het op zijne wijze beperkte fonds de caisse slechte face maken. Hij moge in dat geval tot de menigte zeggen: ‘het geld is geen betere vertegenwoordiger van waarden dan alle andere goederen,’ de menigte zal zich niet laten paaijen om die goederen boven numerair te kiezen; en doet zij dit al, dan kan men gerust vooronderstellen, dat haar vertrouwen op de Bank heeft opgehouden. Het aangevoerde zal dan ook wel niet genoegzaam zijn, om aan de huivering van sommigen, uit gebrek aan helder inzigt in deze zaak, te gemoet te komen, gelijk de Schrijver vooronderstelt.
Onze Nederlandsche Bank voldoet, volgens den Schrijver, niet aan het weldadig oogmerk harer stichting; want zij discompteert vooreerst alleen op geprivilegieerde signaturen, en helpt dus bij uitsluiting de groote huizen, terwijl alle andere eerlijke en belangrijke bemoeijingen in handel en nijverheid verstoken blijven van die ondersteuning. Ten tweede is het verkeerd, dat zij zelve de mate voorschrijft van hetgeen zij aan achtingwaardige handelaren wil beleenen; gelijk ook ten derde, dat zij geen' onbepaalden loop stelt aan hare Beleeningscredieten. Zonderling was het mij, de eerste beschuldiging te lezen, daar mijne beursondervinding mij juist het tegendeel heeft geleerd. Want het eerste qualiteits-papier wordt meestal met ¼ p.c. beneden het discompto der Bank geplaatst, en het overblijvende wordt dan daar gebragt. Het plaatsgevondene met den persoon van j.c. van beek, een kleine Commissionnair op Noorwegen, korteling voorgevallen, die, volgens het Handelsblad van 11 Febr. 1832, voor eene som van ƒ 18/m aan valsche wissels op onderscheidene handelaren, zoo hier als elders, aan de Bank had verdiscompteerd, moest den Schrijver beter onderrigt hebben. Maar zou men kunnen gelooven, dat de-
{==349==} {>>pagina-aanduiding<<}
zelfde man op bl. 98 vordert, dat de Directie in Discompto en Beleeningen het oog moet vestigen op zoodanige signaturen van wisselbrieven en op zoodanige houders van koopgoederen, wier soliditeit bij haar overbekend en boven alle verdenking verheven is? Volgens deze door den Schrijver gestelde vereischten van een solide Bankbestuur, zal het toch wel aan dat Bestuur moeten verblijven, om de som te bepalen, welke zij aan dezen of genen op zijne ter beleening aangebodene waarden wil beleenen; want het zou waarlijk buiten alle usance en voorzigtigheid zijn, om dit aan den geldnemer geheel over te laten. En nu, ten derde, geen perk aan
hare Beleeningscredieten te stellen, waar voert dat heen!.....Zoodat de Directie toch zou moeten blijven voortgaan, al ware het ook, dat, bij gelegenheid van geldnegotiatiën of andere omstandigheden, wanneer door eenige weinige Bankiers zoodanig aanzienlijk voorschot op staven en andere waarden werd gevraagd, de uitgifte van het bankpapier al te onevenredig met het grondkapitaal kwam te staan. Loopt zulk eene stelling niet in het ongerijmde? Met Girobanken, waar alles boekschuld blijft, kan zulks gaan; maar van Speciebanken is dit nooit beweerd. De Schrijver zal bij een later Hoofdstuk hierover meer zeggen; wij zullen dus ook onze verdere aanmerkingen daarnaar uitstellen. Hij treedt nu weder terug tot uitbreiding van het gestelde bij het 3 en 5de punt van het vorige Hoofdstuk. Wij betuigen niet te verstaan, hoe de Bank de massa van het circulerend mediumniet mag vermenigvuldigen, schoon zij alle waarden, zelss vaste goederen, tot ¾ of ½ der geldswaarde kan doen mobiliseren. Wij zouden zeggen, dat, wanneer de Bank hare operatiën vergroot, door op vaste goederen geld te schieten, het van haar uitvloeijend circulerend medium ook in die mate vermeerdert. Het besluit is, dat door dit uitgebreid Credietsysthema de geldprijzen van alle goederen en bezittingen zullen rijzen, zoo geene toevallige omstandigheden hier tegenwerken. Aan den verminderden aanvoer van goud en zilver sedert 1810 kent de Schrijver voornamelijk den gestadigen teruggang der prijzen toe, d.i. de verhoogde waarde der metalen. Wij mogen ons hier niet in bespiegelingen verdiepen, waartoe deze stoffe aanleiding geest. Op de geleverde tasel van 1700 tot 1826, in zes tijdperken verdeeld, van den middelprijs der tarwe en van de jaarlijksche opbrengst der mijnen in Mexico en Potosi, zouden vrij wat bedenkin-
{==350==} {>>pagina-aanduiding<<}
gen te maken vallen. Ook is dezelve te eenzijdig, om zulk eene ingewikkelde materie in helder daglicht te plaatsen. Er behoort een
algemeener overzigt toe, niet alleen van de opbrengst, maar ook van den asvoer der edele metalen, 't welk weder in verband staat met de ontwikkeling van handel en weelde bij alle andere volken. De Schrijver sluit hier tijdelijke en toevallige oorzaken buiten; maar wanneer bestaan er tijden, dat hier of daar in de wereld geene dier toevallige oorzaken bestaan, die hierop invloed oefenen? Het is goed, dat de Schrijver zegt, dat hij slechts in 't voorbijgaan aanstipt, dat het algemeen verval van handel aan die verhoogde waarde der metalen is toe te schrijven; want nu kan hij het bewijs schuldig blijven. De hoofdwaarheid, welke de Schrijver erkend wil hebben, is deze, dat eene voortgaande rijzing der prijzen van alle goederen alleen te wachten is van eene vermeerdering van het circulerend medium (*). Zoo dit al eene waarheid op zichzelve moge wezen, moet die dan nog niet geheel gewijzigd
worden naar de omstandigheden van ieder land in 't bijzonder, en vindt ze dan wel toepassing bij ons? Mij dunkt, wanneer wij terugtreden tot de verloopene jaren, dan hebben lage prijzen van goederen en van geld tevens plaats gevonden (†); zoodat dit de stelling van den Schrijver geenszins staast. Bovendien wordt een

{==351==} {>>pagina-aanduiding<<}
zoodanige toestand zoo geheel een kunstmatige toestand, dat elke schok van tijdelijke omstandigheden de verschrikkelijkste gevolgen heest. Getuigenis hiervan kunnen Engeland, Schotland en Amerika afleggen; terwijl alhier de gevolgen van eenige botsing door geldelijke verlegenheid nimmer zoo verwoestende waren. Het moet ook niet vergeten worden, dat een te kunstmatige toestand tot overspanning brengt, en overspanning tot ontploffing en oplossing.

(Het vervolg en slot in het andere Nommer.)

Proeve over de Kust van Guinea; houdende eene poging tot onderzoek, hoe, en in hoe verre, dat Land tot eene ware Volkplantiug zou kunnen gevormd worden. Te 's Gravenhage, bij J. Immerzeel, Jun. 1831. In gr. 8vo. 154 Bl. ƒ 1-50.

Oorspronkelijk was het aangekondigde werk door den bekwamen Schrijver aan den Staatsraad goldberg, in zijne toenmalige hoedanigheid van Directeur-generaal der Koloniën, toegezonden. De Heer immerzeel kocht, op de verkooping van gedrukte en ongedrukte schriften uit den boedel van nu wijlen gemelden Heer goldberg, het handschrift; en daar het hem, wat stijl en inhoud betreft, ten hoogste beviel, zoo heeft hij, na bekomene toestemming van den Schrijver, tot de openbare uitgaaf besloten.
De Schrijver begint met aan te wijzen, hoe weinig voordeelig ons, na de afschaffing van den Slavenhandel, de kust van Guinea is, en hoe men, ten einde de bezittingen aldaar te verbeteren, weinig minder zou moeten doen, dan het aanleggen eener geheel nieuwe Kolonie. Nu zijn er: Io. Landbouwkoloniën, waarin de bebouwing van den grond de hoofdzaak is, en de volkplanters, inheemsch wordende, zich tot eene ware natie uitbreiden, gelijk onder anderen Kaap de Goede Hoop. IIo. Mijnkoloniën, waar het voornaamste voorwerp het delven en bewerken der metalen is, en de ingezetenen zich wel aan den grond verbinden, maar zonder ooit eene talrijke natie te worden. Spanje en Portugat alleen bezitten zulke Koloniën. Rusland gaat hen op het spoor volgen. IIIo. Planterskoloniën, in welke men zich alleen bezig houdt met, op uitgestrekte velden, bepaalde natuurvoortbrengselen voor Europa aan te kweeken. De Kolonisten ver-
{==352==} {>>pagina-aanduiding<<}
toeven er slechts om fortuin te maken, en die fortuin over te brengen en te genieten in het Vaderland. Hierdoor blijft hun aantal doorgaans te gering om eene natie te worden; en hier hoorde de handel in slaven bijzonder te huis. Zóó zijn al de Koloniën in de West-Indiën. IVo. Handelkoloniën, waar men enkel koophandel drijft met de natuurvoortbrengselen van den grond en der zeeën en meren, of met de kunstvoortbrengselen der inlandsche volken, of met de sluikwaren van naastaangelegene landen. Men is er te weinig landbezitter, om inheemsch en eene natie te worden. Zóó zijn al de Koloniën, die wij gewoon waren onder den meer bijzonderen naam van bezittingen te onderscheiden.
Schijnbaar zijn de Handelkoloniën zeer voordeelig, daar zij de minste moeite en kosten vereischen. Hoe moeijelijk zij echter veelal te behouden zijn, deels door ligt ontstaande twisten met de Inlanders, deels bij den aanval eener andere Europesche Mogendheid, toont de Schrijver aan met het voorbeeld der Oost-Indiën. - Op de Planterskoloniën kan men zich nog minder verlaten. De Planters zijn liefst onder de bescherming eener overwegende Zeemogendheid, omdat zij anders, in geval van oorlog, al zeer ligt, niet slechts eenen oogst van één of twee jaren, maar zelfs wel geheel hunne fortuin verliezen. Ook staat de blanke bevolking tegen de andere als 1 tegen 20, en de weggeloopen Negers, in vrije volksstammen veranderd, bedreigen gedurig de veiligheid der volkplantingen. - De Mijnkoloniën vormen, uit bergwerkers, handwerkslieden en verzorgers van allerlei, wel schielijk eene soort van natie, doch niet, zoo wel wegens de zamenstelling dier bevolking, als om de schraalheid van den grond, vermogend genoeg, om bij de aanvallen, waartoe het bezit der mijnen uitlokt, zichzelve te handhaven. De kosten overtreffen niet zelden de voordeelen. Portugal heeft in der tijd de bewerking der goudmijnen in Brazilië verboden. - Al dergelijke moeijelijkheden heeft men bij de Landbouwkoloniën niet te duchten. Alleenlijk de eerste nederzetting vereischt eenige kosten, die echter niet bijzonder zwaar zijn, als de bodem slechts welgekozen is. Het is wel waar, dat Kaap de Goede Hoop ons weinig nut heeft aangebragt, en zoo dikwijls bemagtigd als aangetast is geworden; doch dit is veroorzaakt door dat men de Kolonisten te verre zich verspreiden liet, zoodat zij elkander niet genoegzaam konden te hulp komen en verdedigen, hetwelk de volkplanting in den weer-
{==353==} {>>pagina-aanduiding<<}
loozen
toestand der Planterskoloniën bragt, en is voorts te wijten aan het slecht beheer en den alleenhandel der Oost-Indische Compagnie. In Noord-Amerika daarentegen, ziet men, b.v., wat eene welaangelegde en welbestuurde Landbouwkolonie worden kan. Met der tijd wordt zij wel onafhankelijk; doch dit is geen verlies voor het Moederland. Noord-Amerika is tegenwoordig nog veel voordeeliger voor Engeland, dan toen het onaf hankelijk was. Eene volkplanting kan eindelijk, bij het aanknoopen van betrekkingen en het sluiten van verdragen met het Moederland, voor hetzelve, na hare onafhankelijkverklaring, worden, wat Karthago voor Tyrus was.
De Nederlanders zijn, wat hun volkskarakter aangaat, zeer geschikt tot den aanleg van Landbouwkoloniën Immers alle volken, die koloniën, van welken aard ook, willen stichten en bezitten, moeten zeevarend en handeldrijvend zijn; en tot den aanleg van Landbouwkoloniën wordt tevens bekwaamheid en lust gevorderd tot omwerking en bebouwing der gronden. Doch juist de Nederlanders munten uit in handel en zeevaart; en de herschepping van zoo veel heiden en moerassen, in Europa en de West-Indiën, tot vruchtdragenden grond of welig weiland, bewijst genoegzaam onze bedrevenheid in het ontginnen van landerijen.
De kust van Guinea is inzonderheid voor eene Landbouwkolonie geschikt. Al de gewassen der keerkringen, die tot levensonderhoud dienstig zijn, tieren er welig, en de meeste Europesche groenten kunnen er, volgens genomene proeven, gelukkig worden aangekweekt. Het rundvee is er goed; de varkens zijn er voortreffelijk; de visscherij is er rijk; het wild en het gevogelte meer, dan de behoefte vraagt. De rijst zou, bij uitgebreider aanbouw, een belangrijk artikel van uitvoer kunnen worden. De suiker tiert er weliger, dan ergens in de West-Indiën. Van de indigo is veel verwachting; en als men vergelijkt, hoe uitmuntend de koffijboom op het naburig Prinseneiland opwast, dan laat zich daaruit afleiden, dat deze boom, welke van Afrikaanschen oorsprong is, en daarom minder goed voortkomt in Azië en Amerika, op Guinea zijne meerderheid, zelfs boven de koffij van Mocha, zou doen gelden. Ook voor de kakao is de bodem niet ongeschikt, en voor den tabak bij uitnemendheid bestemd. Voorts vindt men op Guinea voortreffelijken houig en was. Het limoensap laat het Curaçaosche verre beneden zich, enz. Er is ook alle hoop, dat men de peper wel zou kunnen doen gelukken.

{==354==} {>>pagina-aanduiding<<}
De uitgestrekte bosschen leveren hout in overvloed voor scheeps-, huis- en schrijnwerk; en de zouthandel zon er verbazend kunnen bloeijen, door de gemakkelijkheid en zuiverheid der inzameling in gegravene kuilen aan het oeverzand.
Maar (om den handel in olifantstanden voorbij te gaan) men zegt veelal de Goudkust. Wat is daarvan de reden? De kust van Guinea verdient wel de Goudkust genoemd te worden. Al de handel, die er geschiedt, wordt door marken, oncen en engels goud, of door koopmanschappen, naar die schaal gerekend, vereffend, en het overschietende altoos in liquide, dat is, werkelijk goud, verwezenlijkt. De uitstekendste mijnen schijnen onder Axim gelegen te zijn, alwaar het goud nooit minder dan van 21, meest van 22 en 23 karaat aan waarde is. Intusschen heeft men er altijd zoo weinig werk van gemaakt, dat in 1773 het deelgenootschap in een' berg onder Axim beweerd wordt te zijn overgedragen voor een' kelder brandewijn en een kabriet of Guineesch schaap. De reden is, dat de mijnen te veel in het binnenland liggen, gemakkelijk door de inlanders worden afgesloten, en, zoodra zij ontgonnen worden, aanleiding geven tot een' kostbaren oorlog. Indien echter eenmaal eene Landbouwkolonie op Guinea gevestigd is, en deze eene toereikende bevolking en verzekerde grenzen verkregen heeft, dan zal men in veiligheid het bergwerk kunnen behandelen, en schatten er uit opzamelen, zonder benadeeling van den akkerbouw. Het overtollige goud kon tegen zilver worden ingeruild, en dat weder naar onze Oost-Indiën worden vervoerd. Vooreerst echter zal men zich nog met het overvloedige stofgoud uit de rivieren moeten blijven vergenoegen.
De ligging van het land en de gesteldheid der kusten zijn gunstig voor den handel. Het klimaat is niet ongezond. Indien, in plaats van uitgemergelde jonge lieden of afgeleefde mannen, er eene gezonde bevolking derwaarts gezonden werd, die niet, gelijk de tot nog toe daar bestaande bevolking, over het algemeen, zich aan de grootste onmatigheid en toomeloozen wellust overgaf, maar integendeel matig, ingetogen, zedig en werkzaam was, juist niet in de volmaaktheid, maar alleen zoo als het gros der bevolking in ons vaderland; en indien men dan, in plaats van kwakzalvers er heen te voeren, voor het bezit van bekwame genees- en heelkundigen zorg droeg, - dan zou het er zeer wel te houden zijn. Er is niets hinderlijks, dan de hitte der zon. Er zijn geene Guyanasche

{==355==} {>>pagina-aanduiding<<}
moerassen, en de menschelijke vlijt heeft er sedert lang aan de natuur die vreeselijke wildheid benomen, welke de ontginning der gronden in de West-Indiën zoo vernielend maakte. De inlanders zijn van eene goede geaardheid en aan de Nederlanders gehecht: voor zoo ver men hen van minder gunstige zijden had leeren kennen, was dit alleen het gevolg van den slavenhandel, die het karakter der Negers bedierf.
Intusschen, zal Guinea immer eene Landbouwkolonie worden, dan moet de bezitting niet verbrokkeld zijn, gelijk thans, maar een aaneengesloten geheel vormen. Daartoe zou noodig zijn eene ruiling met de Engelschen, alzoo bewerkstelligd, dat ieder dat deel der kust behield, waar hij de meeste bezittingen had, zoodat wij Elmina behielden met de Bovenkust, en daar de Engelsche kasteelen bij verkregen; de Engelschen, daarentegen, zouden in het bezit komen van geheel de Benedenkust. Tot de aan ons blijvende Bovenkust behoort ook Axim, in welks nabuurschap die rijke goudmijnen liggen. Die Bovenkust nu wilde de Schrijver uit Nederland bevolken, meest met ledigloopende werklieden, en voorts gedeeltelijk uit de Godshuizen en de Koloniën van Weldadigheid; en hij draagt de middelen tot kolonisatie, en die tot instandhouding der Kolonie, vrij wel gekozen, in het breede voor. Het moeijelijkste is, meisjes van onbesproken gedrag te vinden, zoo als de Schrijver wil, die gezind zijn naar de Goudkust te reizen.
Het plan schijnt ons menschlievend en voordeelig. Doch wij vreezen, dat de Engelschen niet ligt de verbrokkeling onzer bezittingen zullen doen ophouden, en dat zij in geene onderhandeling zullen treden, die (gelijk de Schrijver aantoont) aanvankelijk wel in hun voordeel is, maar eindelijk de Nederlandsche magt, aldus te zamen getrokken, in Guinea (vooral zoo de kolonisatie voorspoedig ging) geducht zou maken. De Engelschen weten vrij goed, als het op ruilen aankomt, hun eigen voordeel te betrachten. Het zou ook niet zeer gemakkelijk vallen, de Kolonie te bevolken. Lieden uit de Godshuizen, van de Armenkassen bedeelde personen, en Kolonisten uit de Maatschappij van Weldadigheid over te zenden, zou zeer veel ongenoegen geven; daar men eene gedwongene verzending naar de Goudkust, welker klimaat nog steeds een' slechten naam heeft, als eene deportatie zou beschouwen, gelijk staande met de in Frankrijk gebruikelijke verbanning naar Cayenne. De Engelschen zenden niet dan misdadigers naar

{==356==} {>>pagina-aanduiding<<}
Nieuw-Holland. Voor de behoeftigen heeft het altijd iets stuitends, tegen eigen' wil door hunne gegoede Landgenooten verzonden te worden naar elders; en hier is het dan nog naar de brandende en voor velen doodelijke luchtstreek van Afrika! De Schrijver denkt wel, dat alles met vrijwilligers gelukken zal; doch dit kunnen wij niet vermoeden. Ook zouden de kosten, om dadelijk de volkplanting behoorlijk in te rigten, verbazend zijn. Dit neemt niet weg, dat het ons aangenaam zou wezen, in gunstiger tijd voor dergelijke ondernemingen, het plan des Schrijvers, op eene ongedwongene wijze, volvoerd te zien. Voor het tegenwoordige is daaraan niet te denken. Trouwens het stuk is overlang geschreven geweest, doch nu eerst publiek gemaakt.
Eenige weinige Germanismen, b.v. iets verspreken voor beloven, en voorts eenige ligt te herstellen drukseilen, hinderden ons. Anders is het werkje in zeer goeden stijl geschreven. De inhoud, die ons met de Goudkust zoo goed, ja, wat hare waarde betreft, zoo gunstig bekend maakt, en ook het plan zelf, dat mogelijk te eenigen tijde zal kunnen verwezenlijkt worden, zijn van blijvend belang; en wij bedanken den Heer immerzeel voor de uitgaaf, zoo wel als den Schrijver voor de welwillende mededeeling zijner denkbeelden.





Japan, voorgesteld in Schetsen over de Zeden en Gebruiken van dat Rijk, bijzonder over de Ingezetenen der Stad Nagasaky. Door  G.F. Meylan,Opperhoofd aldaar. Uitgegeven door Mr. j.h. tobias. Ridder enz. Met Platen. Te Amsterdam, bij M. Westerman en Zoon. In gr. 8vo. VIII en 190 bl. ƒ 2-90.

Sedert lang heeft Recensent geen oorspronkelijk Nederlandsch prozaschrift gelezen, hetwelk, in zulk een kort bestek, zoo veel nuttigs en aangenaams in zich vereenigt, zoo geschikt is voor alle lezers uit den beschaafden stand, en tevens zoo veel blijvende waarde bezit, als deze schetsen van Japan. Wel is waar, dat hier meer bijzonder over de stad Nagasaky en de omstreken gehandeld wordt; doch alwat denkwijze, begrippen, zeden, karakter enz. der stedelingen en landbewoners aan dien hoek des Rijks betreft, is uit den aard der zaak ook op die van andere gedeelten des Lands toepasselijk.

{==357==} {>>pagina-aanduiding<<}
Het werk bevat de volgende rubrieken: I. Van de regering des Lands. II. Stad Nagasaky. III. Regering der stad Nagasaky in het bijzonder. IV. Het eilandje Desima in het bijzonder. V. De tempels en theehuizen in den omtrek van Nagasaky. VI. Verdeeling in volksklassen. VII. Hoofd- en bijzondere Godsdiensten in Japan. VIII. Kleederdragt bij de Japanners. IX. Van de algemeene en openbare feesten bij de Japanners. X. Tijdrekening en tijdsverdeeling bij de Japanners. XI. Taal en spraak bij de Japanners. XII. Kunstvlijt en nijverheid, mitsgaders de kunsten en wetenschappen bij de Japanners. XIII. Over eenige bijzonderheden in den afloop der twaalf Japansche maanden. XIV. Eenige verdere bijzonderheden in den levensafloop der Japanners. XV. Onderzoek naar het karakter der Japanners.
Hetgeen dit werk niet weinig belang bijzet, is de moeijelijkheid, om goede berigten over Japan te bekomen, daar sedert 200 jaren alle vreemdelingen van deszelfs bodem worden geweerd, zoodat alleen de Nederlanders en Chinezen op bepaalde tijden te Nagasaky mogen handel komen drijven, en eerstgemelden dan nog het eilandje Desima niet, dan met verlof en onder lastige bewaking, mogen verlaten. Ons Opperhoofd aldaar is alleen in de gelegenheid, en zulks uit hoofde zijner ambtsbetrekking, om wat meer te zien en te weten te komen. Wij verlangen dan ook zeer naar den tweeden bundel, waarin de Hosreis naar Jedo, de hoofdstad des Rijks, zal beschreven worden.
Als historische bijzonderheid moeten wij hier mededeelen, dat, ja wel, de plegtigheid van het beeldtrappen (bestaande in het aanraken, met den voet, van eene koperen plaat, waarop de Maagd maria, met het Kind jezus op haren schoot, staat afgebeeld) jaarlijks in Japan plaats heeft; doch dat die plegtigheid, strekkende tot teeken van verachting des Christendoms, alleen van Japansche onderdanen, maar nimmer van Nederlanders gevergd wordt of gevergd is geweest (zie het werk bl. 150 en 151). De Japanners zijn anders ook zeer verdraagzaam, en het zijn alleen de treken der Jezuiten, die het Christendom bij hen zoo veel miskenning berokkend hebben, en tevens den toegang tot Japan voor alle volken hebben afgesloten. Zoo veel kwaads veroorzaakt valsche godsdienstijver en kerkelijke heerschzucht!
De Japanners staan op een' hoogen trap van beschaving, en wij aarzelen niet, met den Schrijver, hen voor het be-
{==358==} {>>pagina-aanduiding<<}
schaafdste volk van Azië te erkennen. Jammer slechts, dat de losbandigheid er zoo groot is. De Nederlandsche en Chinesche talen worden er door alle geletterden beoefend. Mogten de zedekundige schriften der Maatschappij Tot Nut van 't Algemeen er weldra zoo veel opgang maken, als tot heden aan sommige wetenschappelijke schriften is te beurt gevallen, dan zou dat voordeelig op de openbare zedelijkheid kunnen werken. Maar wij mogen niet uitweiden, en teekenen alleen hier nog aan, dat eene gekleurde titelplaat, voorstellende een rijk gekostumeerd Japansch paartje, en twee ongekleurde platen van Japansche teekening, voorstellende de eene het duivelverjagen en de andere eene lijkstaatsie, dit belangrijke werk versieren.

De Nieuwsverzamelaar; of nuttig en aangenaam Mengelwerk, bevattende wetenschappelijke en onderhoudende mededeelingen der voornaamste zaken en voorvallen van den jare 1830. Te Rotterdam, bij H. van den Bergh. 1831. In gr. 8vo. VIII en 292 bl. ƒ 1-80.

Zie hier, geachte Lezer! eene bloemlezing uit allerlei nieu wspapieren, geschikt voor lectuur bij ontbijt en theetafel, op de stoombooten, de diligences enz. De keus is in 't algemeen vrij gelukkig geschied, en het aangename vindt zich niet zelden met het nuttige vereenigd. Als de onderneming bijval vindt, zal zij jaarlijks worden voortgezet, en het hier aangekondigde deel wordt alsdan de eerste jaargang. Alles is hier in rubrieken verdeeld, elke rubriek met afzonderlijke paginering, namelijk: Merkwaardige Bijdragen uit het gebied van het schoone, 48 bl. Godsdienst en Deugd, 16 bl. NB. Deze rubriek is de schraalste. Belangrijke berigten van onderscheiden aard (de uitgebreidste rubriek), 64 bl. Herinneringen uit den Belgischen opstand, 48 bl. Aardigheden en Curiositeiten, 32 bl. Allerlei, 48 bl. en eindelijk Kunsten en Wetenschappen, 36 bl.
Wij wenschten wel, dat er, behalve de paginering der rubrieken elke aszonderlijk, eene doorloopende paginering van geheel het boekdeel ware; dit zou de citatie gemakkelijker maken. Het werk beantwoordt anders tot dusver aan het aangekondigde doel der uitgaaf; en vindt het een ruim vertier, dan zal ook ongetwijfeld de Nieuwsverzamelaar zijn oogmerk voor zichzelven bereikt hebben.


{==359==} {>>pagina-aanduiding<<}

Tafereel van het Heelal, of bevattelijke en onderhoudende Beschouwing van het Uitspansel en van den Aardbol. Door  J.G. Sommer,Hoogleeraar te Praag. IIde Deel. Met Platen. Uit het Hoogduitsch. Te Amsterdam, bij Gebr. Dlederichs. In gr. 8vo. XVI en 549 bl. ƒ 5-15 c.

Bewonderden wij, reeds bij het lezen van het eerste deel van dit werk, des Schrijvers bekwaamheid, om de wiskundige beschrijving van den aardbol op eene duidelijke en onderhoudende wijze te behandelen; gaf de Schrijver daardoor, naar ons oordeel, aan zoodanige lezers, die niet door eene streng wetenschappelijke beoefening van sterre- en aardrijkskunde voorgelicht zijn, de gelegenheid, om zulke kundigheden te verkrijgen, welke, in onzen tijd, niemand geheel behoort te ontberen, die aanspraak wil maken op beschaving van den geest, - thans, bij de aankondiging van het tweede deel, mogen wij insgelijks de betuiging niet terughouden van onze bewondering der oordeelkundige en smaakvolle behandeling der beschrijving van de vaste oppervlakte des aardbols; een onderwerp, hetwelk uit deszelfs aard aan zulk eene meesterlijke hand zoo veel gelegenheid geeft tot onderhoudende en sierlijke beschrijvingen. Wij meenen aan onze lezers het belangrijke gezigtpunt, waaruit de Schrijver in dit deel de aarde doet beschouwen, niet beter te kunnen bekend maken, dan door uit de inleiding hier het volgende over te nemen: ‘Van het inwendig gedeelte der aarde weten wij hoegenaamd niets; wij kennen alleen de buitenzijde of de uitwendige korst. Ofschoon onze mijnwerkers eenige honderd vademen diep in den grond zijn doorgedrongen, en voorwerpen aan het licht hebben gebragt, welke wij, met opgeblazenheid, de ingewanden der aarde noemen; met betrekking tot het ontzaggelijke geheel des aardbols zijn die mijnen niet anders te beschouwen, dan als den prik eener naald in de schil van eenen appel. Hij bereikt naauwelijks het vleesch, veel minder de kern. - Met dat al biedt dat weinige, dat de menschelijke vlijt tot dusverre in het binnenste der aarde heeft mogen ontdekken, aan den geest zoo veel stof tot nadenken, en de bestanddeelen van hare oppervlakte staan in zoo menigvuldige betrekkingen tot ons ligchamelijk aanzijn, dat ons oog in de
volgende beschouwingen voorzeker niet bloot aan de uiterlijke vormen des aardbols zal

{==360==} {>>pagina-aanduiding<<}
gehecht blijven, maar, zoo veel het vermag, doordringen zal in het gebied van datgene, hetwelk door die vormen gemeenlijk voor het gewone oog verborgen is. Wij zullen derhalve den gezamenlijken inhoud van dit deel in twee afdeelingen splitsen, waarvan de eerste zich met de uitwendige gesteldheid der aardoppervlakte, en de tweede met den inwendigen toestand of de bestanddeelen der aarde zal bezig houden.’
Overeenkomstig dit plan handelt nu de Schrijver, in de eerste Afdeeling, over de algemeene gedaante van de oppervlakte der Aarde; over de verdeeling der vaste oppervlakte der Aarde, in Oude, Nieuwe en Nieuwste Wereld; over de oneffenheden van het drooge land, merkwaardige hoogten, gebergten, gebergten in Europa, de Alpen, Pyreneën, de Karpathen en de Noordsche Alpen enz.; over de hoofdgebergten der overige werelddeelen; van de Vulkanen in Europa, de Vesuvius, de Etna, andere Vulkanen en vulkanische merkwaardigheden van Sicilië en de omstreken van dat Eiland; over de Vulkanen op IJsland, in Azië, Afrika, Amerika, in Australië; over Sneeuw- en IJsbergen en Gletschers; over Holen, Grotten en Spelonken; iets over het ontstaan der Grotten; over de Aardvallen, Bergstortingen, Aardslippen, lage gronden, Diepten of Dalen, Vlakten, Woestijnen of Steppen; over den bodem der Zee, enkele gedeelten daarvan; de verheffingen van den zeebodem, Banken, Duinen, Reven en Klippen. In de tweede Afdeeling beschouwt de Schrijver de inwendige gesteldheid van de aardkorst en hare bestanddeelen, en handelt eerst over de aardkorst in het algemeen, vervolgens over versteenselen, over de gevolgtrekkingen uit de versteenselen ten opzigte der vroegere geschiedenis der aardoppervlakte. De bergen worden verdeeld in, en beschouwd als grondgebergten, overgangsgebergten, vlotgebergten, vlottrapgebergten, aangespoeld gebergte, vulkanische en pseudo-vulkanische gebergten, en derzelver verschillende bestanddeelen. Ook de Vulkanen worden, na de beschrijving van derzelver uitwendigen vorm in de eerste Afdeeling, hier nog beschouwd ten aanzien van derzelver
bestanddeelen, derzelver ontstaan en de oorzaken hunner verschijnselen. - Dit deel wordt besloten met de beschouwing van het magnetismus der aarde, en eene opgave en beoordeeling der hypothesen tot verklaring der magnetische verschijnselen. Overal vinden wij in de bijgevoegde aanhalingen de blijken, dat de Schrijver

{==361==} {>>pagina-aanduiding<<}
gebruik heeft gemaakt van de beste en nieuwste aardbeschrijvingen; terwijl de Vertaler, waar het noodig is, het werk met nuttige aanteekeningen verrijkt heeft. De Schrijver geeft op als reden, dat hij, bij de behandeling van het geognostische deel, nog altijd het zoogenaamde Wernersche systema gevolgd heeft, en in het geheel niet dat der nieuwere Vulkanisten: ‘Eensdeels schijnt mij dit nieuwe systema nog zoo grondig niet betoogd te zijn als noodig is om het ondere Neptunische te verdringen; anderdeels vereischt het zoo vele voorafgegane kundigheden van Schei- en Natuurkunde, dat ik het voor den kring van Lezers, aan welken deze Handleiding is toegewijd, niet zoo aanschouwelijk zoude hebben kunnen ontvouwen, als het meer eenvoudige Wernersche leerstelsel. Overigens heb ik niet verzuimd, de beschrijvingen van die gebergtesoorten, aan welke de Freibergsche school een' Neptunischen oorsprong toekent, met de verschillende bespiegelingen der hedendaagsche Vulkanisten vergezeld te doen gaan, opdat de Lezer ten minste eene historische kennis daarvan kunne verkrijgen.’
Als eene proeve, om aan te toonen, dat het werk niet alleen nuttig is, maar dat het tevens rijk is in stof tot aangenaam onderhoud, geven wij aan het volgende hier eene plaats: ‘Hier behooren wij ook nog melding te maken van de zoogenaamde Aardverschuivingen (Erdschlipse) of verzakkingen, die in Zwitserland plaats hebben. Dezen vertoonen zich voornamelijk in landstreken, waar lei of leemgrond onder de tuin- of damaarde gelegen is, en waar de oppervlakte van den grond veel afhelling heeft. Het water kan door de onderliggende massa niet doordringen, en ondermijnt alzoo de tuinaarde, nadat deze, door hare eigene zwaarte voortgedreven, nederwaarts zakt of glijdt, tot dat zij door het eene of andere voorwerp wordt tegengehouden. Zelfs de gebouwen, tuinen, boomen enz. glijden met den grond nederwaarts; en wanneer een huis half op den vasten, en half op den bewegelijken grond staat, wordt het langzamerhand uit elkander gewrongen en verbroken. - Eene der nieuwste gebeurtenissen van dezen aard is het verzinken van het dorp Stranitz in Bohemen, in den nacht tusschen den 21 en 22 Maart 1820. Dit dorp lag aan de afhelling nabij den voet van eenen bergrug, die zich tegenover de stad Saaz aan den linker oever van de Eger naar Kaden heen uitstrekt. De inwoners hoorden

{==362==} {>>pagina-aanduiding<<}
reeds op den 20 Maart, omstreeks middernacht, een' flaauwen slag, met welken op dat oogenblik waarschijnlijk een gedeelte van den berg los geraakte. Op den 21, des avonds ten tien ure, stortte het muurwerk van eene boerderij in, en kort daarna het zeer hecht gebouwde predikantshuis. Binnen 12 uren tijds waren 16 gebouwen en 2 kerken in een' puinhoop veranderd. Vele huizen werden tot op 200 schreden van hunne standplaatsen verschoven, en stortten toen eerst in. De puinhoopen zijn meestal, ter hoogte van een' vadem, met aarde bedekt; van de nog staande geblevene 7 gebouwen is er naderhand nog één ten halve ingestort, en men vreesde ook, dat alle de overigen hetzelfde lot zouden ondergaan, vermits er nog eene grootere ontbinding van het gebergte scheen op handen te zijn. - In Zevenbergen en in het Banaat vertoonden zich in de regenachtige jaren 1815 en 1816 soortgelijke verschijnselen. Wijngaarden en andere vruchttuinen, als ook gansche woudstreken, zakten naar lagere oorden af, en ondergingen hier en daar geweldige instortingen. De oorzaken waren dezelfden; onder de tuinaarde bevond zich eene vaste schicht of bedding van leem en leigrond, door welke het water niet konde heendringen. Merkwaardig was onder anderen in Zevenbergen het nederglijden van eenen wijngaard, die op een' anderen, lager gelegenen, wijngrond bleef zitten. Hierover ontstond, zoo wij ons niet vergissen, een regtsgeding, namelijk over de vraag, aan wien de wijngaard op de nieuwe plaats toebehoorde. De bezitter beweerde, dat hij daarvan de eigenaar was en bleef; de eigenaar van den grond, waarop de wijngaard nedergegleden was, antwoordde, dat, indien zijne partij den tuin wilde terug hebben, hij dien alsdan maar moest komen halen, om dien op zijnen grond terug te brengen. Zonder schadevergoeding wilde hij echter den vreemden wijngaard op zijnen grond niet dulden.’
Door een' verregaanden misslag in de getalmerken der bladzijden, meenden wij in het eerst een onvolledig exemplaar voor ons te hebben. Ofschoon nu wel de tekst volledig is, is de aanwijzing der bladzijden, van bladz. 240 tot 289, geheel fautief, en is ook daardoor de bladwijzer voor dat gedeelte van het werk geheel onbruikbaar. Het is inderdaad jammer, dat de kostbare Nederduitsche uitgave van zulk een voortreffelijk werk door eene zoodanige onnaauwkeurigheid

{==363==} {>>pagina-aanduiding<<}
ontsierd wordt; te meer, daar anders de Nederlandsche uitgever en drukker allen lof verdienen wegens de goede overbrenging en den behagelijken dos, in welken deze uitlandsche vrucht tot ons komt. De bijgevoegde platen overtreffen nog die van het eerste deel, niet alleen door de meerdere aangenaamheid der afgemaalde voorwerpen, maar ook door de schoonheid der uitvoering, getuigende van de vorderingen, welke men ook hier te lande maakt in de steendrukkunst.




De Slag op de Zuiderzee in 1573, of de twee Stuurlieden, geschiedkundig vaderlandsch Tooneelspel. Door  W.H. Warnsinck, Bz.Te Amsterdam, bij M. Westerman en Zoon en C. van Hulst. 1831. In kl. 8vo. 70 Bl. ƒ :-50.

Uit driederlei oogpunt behoort dit Tooneelspel beschouwd te worden; namelijk in deszelfs vorm, manier, en inhoud.
Over den vorm heeft de Heer warnsinck in zijn voorafgaand Berigt gehandeld. Hij verklaart daarin, de Alexandrijnen, wegens hunnen deftigen en bevalligen gang, zeer geschikt te vinden voor het hooge Treur- en Blijspel; doch meent, dat andere tooneelmatige kunstvoortbrengselen veelal gelukkiger in eenige andere maat behandeld worden. Zoo heeft de Heer van lennep, in zijne zinnebeeldige voorstelling De Roem van twintig Eeuwen, het sprekend gedeelte in korte verzen bewerkt, die overeenstemden met den Lyrischen gang van het stuk; en zoo levert de Heer warnsinck ons een vaderlandsch Tooneelspel in rijmelooze vijfvoetige Jamben, voor zoo ver de gemeenzame zamenspraak betreft. Het rijm wordt alleen gebezigd, waar de rede meer klimt, of men een gezegde meer wil doen klinken; wijders ook bij eene meer lyrische alleenspraak, gelijk in de drie Trochaïsche coupletjes, waar het stuk mede begint, in de tienregelige vijfvoetigen bij het slot van het eerste bedrijf, en eindelijk in de vaderlandsche liederen, te midden en aan het einde van het stuk.
Wegens de oneindige buigzaamheid der Alexandrijnen, althans voor hem, die, door afwisseling der kadansen en rusten, en door nu eens de regels ineen te laten loopen, doch dezelve straks weêr met de maten gelijkvloeijend te doen afloopen, die verssoort genoegzaam weet te kneden en te beheerschen; wegens die oneindige buigzaamheid der Alexan-
{==364==} {>>pagina-aanduiding<<}
drijnen in onze taal, schijnen zij ons voor bijna alle soort van zamenspraak geschikt, en het onderhavige stuk zou, door de behandeling in Alexandrijnen, in geval eener goede versificatie, niets hebben geleden. Maar ook de vijfvoetige Jamben zijn voor de zamenspraak even geschikt, echter niet alleen in de gemeenzame, maar ook in de deftige zamenspraak. In de Treurspelen van shakespeare, schiller en göthe zijn ze ons gansch niet ongevallig, en in het Engelsch en Hoogduitsch verdienen ze stellig de voorkeur boven de Alexandrijnen. Wij hebben er dus niets tegen, dat de Heer warnsinck zich van de bij Engelschen en Duitschers nationale versmaat bediend heeft. Alleenlijk wenschten wij, dat hij de vijfvoetige Jamben, even als de Engelschen en Duitschers, gebezigd had, wat rust en versbouw betreft. Onze rijmende vijfvoetigen zijn, even als de Fransche, slechts Alexandrijnen, waarvan de twee eerste grepen zijn weggelaten; zij hebben dus nimmer de rust te midden van den derden voet of achter de vijfde greep, omdat de vierde voet der Alexandrijnen de derde wordt der vijfvoetigen, en de zevende greep der Alexandrijnen de vijfde der vijfvoetigen; op welke plaats nimmer de rust mag invallen. Doch de vijfvoetigen der Engelschen en Duitschers zijn veeleer
Jambische Trimeters, waarvan niet de eerste, maar integendeel de laatste voet is afgenomen. Zij beminnen dus, even als de Grieksche en Latijnsche Trimeters, de caesura penthemimeris, die wel in onze, zich naar alles vlijende, Alexandrijnen menigvuldig voorkomt, doch in onze gewone vijfvoetigen, om de boven aangewezene reden, in eene caesura triëmimeris verandert. Wil men nu de Engelschen, Duitschers en anderen (b.v. Italianen, Spanjaarden, Portugezen) volgen, dan behoort men den afgeknotten Jambicus Trimeter aan te nemen, en wel nu en dan bij de vierde of de zesde greep, maar doorgaans bij de vijfde, en dus midden in den derden voet te rusten, gelijk pope reeds aanbeval, en shakespeare, schiller, göthe en anderen gewoon zijn. Ook mengt men dan, onregelmatig, slepende onder staande regels, en doet de verzen telkens in elkander loopen. Alzoo verkrijgt men een gelukkig gekadanseerd proza, dat den toon van het dagelijksch gesprek nabij komt; doch door meer zangerige rolling en bijgebragt rijm laat men de godentaal der poëzij weder klinken, wanneer de rede zich verheft, of bij een krachtig slot. Op bl. 16 vonden wij een' Alexandrijn:

{==365==} {>>pagina-aanduiding<<}


‘Kon ik slechts hopen! - maar te krachtig is de vrees.’ 

En hiermede genoeg over den vorm! Wat de manier betreft: De expositie schijnt ons aanvankelijk gelukkig, doch duurt te lang. Welk eene vreeselijk lange alleenspraak! De episode van het kanarievogeltje is ons te sentimenteel en te veel een hors d'oeuvre, daar de dood van dat vogeltje in geen verband staat met den gelegden knoop, voor zoo ver hier een knoop gelegd is geworden. Indien de alleenspraak aan het slot van het eerste bedrijf de helft korter ware, zou het stuk er bij winnen. Ook in de zamenspraken blijft één persoon, inzonderheid voor een Tooneelspel, dat den gewonen spreektoon nabootst, somwijlen te lang aan het woord. Het slot van het tweede bedrijf is heerlijk, en moet eene verbazende uitwerking op het tooneel doen. De ontknooping, of liever de uitkomst, in het derde bedrijf, is almede goed geslaagd. Het daarop volgende slot, met dat koor van matrozen, de solo's en het duet, (al is dat alles slechts-op de wijze vivat Oranje, hoezee!) moet om het nationale, en het algemeen tafereel om het indrukwekkende, regt bevallen hebben. Schoon wij dus de manier van bewerking niet onberispelijk achten, valt er ook in dit opzigt veel meer te prijzen dan te laken; en onze aanmerkingen zijn minder op de bewerking zelve, dan wel op die bewerking van een nationaal stukje, in verband beschouwd met den smaak van het publiek, dat steeds handeling en leven wil zien. Om die eigene reden loopen wij zoo hoog met het slot van het tweede en derde bedrijf.
De inhoud, eindelijk, is eenvoudig. De jeugdige maria bemint een' braven, doch natuurlijk niet zeer gegoeden schippersgast, willem floriszoon genaamd. Haar vader zoekt haar aan den rijken, doch lafhartigen pieter janszoon, stuurman aan boord van het Admiraalschip van cornelis dirkszoon, te koppelen. Hare moeder, suzanna bak, bepleit vooreerst vruchteloos de zaak van maria bij haren echtgenoot wouter van der goes. Intusschen zijn beide vrijers op de Noord-Hollandsche vloot, tijdens den slag op de Zuiderzee tegen bossu. Janszoon, het eerste teruggekeerd, snoest op zijne daden, doch vindt weinig geloos bij maria. Deze verneemt van haren oom, Kapitein bak, met hoe veel moeds een jongeling de Admiraalsvlag van bossu veroverd had; maar welke jongeling het was, had hij niet kunnen zien.

{==366==} {>>pagina-aanduiding<<}
In echte en toch dichterlijke, maar altijd natuurlijk blijvende zeemanstaal, zoekt hij maria te bemoedigen. Eindelijk stappen de vlotelingen met hunne krijgsgevangenen aan wal. De Graaf van bossu, in rusting, doch zonder geweer, gaat aan de linkerhand van maria's geliefden willem floriszoon, dragende de groote vlag van het veroverd galjoen de Inquisitie: want hij was die dappere jongeling geweest. Maria ziet het, valt in zwijm, en wordt weggeleid. Intusschen duurt de optogt voort, en de Hollanders zingen een vaderlandsch lied, op de wijze: Wilhelmus van Nassouwen. In het derde bedrijf komt de waarheid in alles uit. De snoever janszoon had zich als een lafaard gedragen. Floriszoon is stuurman in zijne plaats geworden. Met toestemming der ouders verbindt de Admiraal dirkszoon zelf floriszoon met maria. Kapitein bak verschijnt weder op het tooneel met de scheepsmuzikanten en matrozen, de eersten met muzijkinstrumenten, de laatsten met Nederlandsche en Oranje-vlaggen. Zij plaatsen zich in eene bevallige groep. Kapitein bak noodigt de vriendenschaar tot zingen uit, en nu begint het Koor van Matrozen. Algemeen tafereel. Floriszoon en maria staan door eene trophee van vlaggen omgeven. De gordijn valt.
Wij verheugen ons, dat Commissarissen van den Stads-Schouwburg te Amsterdam het hun aangeboden handschrift hebben goedgekeurd en aangenomen.

Philips van artevelde, of de Brouwer van Gend; een Tasereel van den Opstand der Vlamingen in de veertiende Eeuw. Door  A. von Tromlitz.Uit het Hoogduitsch, met historische Aanteekeningen van den Vertaler. Te Amsterdam, bij J.C. van Kesteren. 1832. In gr. 8vo. VIII en 288 bl. ƒ 2-75.

Is philips van artevelde wel inderdaad een brouwer van beroep geweest? Waren hij en zijn vader jacobus niet van adel? Kan men daartoe niet uit de familiebetrekkingen en vermaagschapping van jacobus besluiten? En hadden de arteveldes zich niet, even als meer Edelen te Gent en die te Florence, slechts titulair bij eenig gilde laten

{==367==} {>>pagina-aanduiding<<}
inschrijven, ten blijke hunner volksgezindheid? - Deze en soortgelijke vragen zou men mogelijk kunnen doen; doch daar het aangekondigde werk, schoon een geschiedkundige Roman, toch altijd een Roman blijft, behoeven wij ons in dit onderzoek niet te verdiepen; wij zeggen liever in het algemeen, dat dit werk weder nieuwe blijken geeft van den ijver, de kunde, den smaak en de vindingskracht van von tromlitz, en dat witsen geysbeek, bij de vertaling, hetzelve met niet onbelangrijke geschiedkundige aanteekeningen, tot staving van de waarheid der medegedeelde staats- en oorlogszaken, verrijkt heeft.
De woeste en bloeddorstige, en toch somwijlen edelmoedige volksmenner, philips van artevelde, is er getrouw en gelukkig in geschetst. De onstuimige bevolking van Gent, en de tooneelen van wanorde en regeringloosheid, met eenigen schijn van volksregering, doch met het wezen van het despotisme gepaard, worden naar waarheid geschilderd, gelijk dat alles plaats greep in dien oorlog der Gentenaars en hunne bondgenooten tegen lodewijk II, Graaf van Vlaanderen, sedert 26 Augustus 1346; dag, waarop zijn vader, lodewijk I, gedurende dien zelsden oorlog, in den slag bij Crecy gesneuveld was. Ook de andere karakters, gelijk die der ongelukkige alise everwijn en van hare ouders, en dat van den listigen en belangzoekenden dubois, schijnen ons goed gekozen en afgemaald. Jammer, dat op bl. 18 tweemaal lodewijk, in plaats van wouter van enghien (gelijk overal elders), als de minnaar van alise genoemd wordt. - Ons kort bestek laat niet toe, een verslag van den inhoud te geven: dit zou ook mogelijk de nieuwsgierigheid te veel bevredigen, en wij wenschen dit voortreffelijk geschrift in de handen van alle Romanlezers. Het is belangrijk en leerzaam.

Nuttig en aangenaam allerlei voor jonge lieden van beide seksen, verzameld door  W. Goede.Te Kampen, bij K. van Hulst. In kl. 8vo. 130 Bl. ƒ :-90.

Eene eerste en kleine proeve van een jong boekhandelaar, die, zoo als de Heer goede in het Voorberigt zegt, ook, maar enkel in hunne soort goede en nuttige werken wil uitgeven. Het boeksken beantwoordt aan den titel. Rec. verheugt zich, hetzelve te kunnen aanprijzen. De Schrijver laat leer-
{==368==} {>>pagina-aanduiding<<}
zame verhalen, het menschelijk leven betreffende, met eenige bijzonderheden, uit natuurkunde en natuurlijke geschiedenis ontleend, afwisselen, en schijnt wel genegen, meer van dien aard te leveren, indien men het begeert. Rec. hoopt, dat de uitgever reden moge hebben, om een vervolg ter perse te leggen. Op enkele uitdrukkingen zou misschien iets aan te merken zijn; de vergelijking van het wentelen der aarde bij het rondgaan van eene spoel op een rad, bl. 26, is zeker niet zeer duidelijk, en het voorbeeld van den vinger boven de kaars, bl. 27, bewijst niet, wat het bewijzen moet. In werkjes voor de jeugd komt het vooral op juistheid van uitdrukking aan. Meer aanmerkingen heeft Rec. niet te maken. Moge zijn gunstig oordeel iets bijdragen, om het werkje in handen van vele kinderen te brengen! Een lief en keurig plaatje versiert het titelblad. Moet, bl. 56, beteugeld niet bevleugeld zijn?




Verzameling van Spreekwoorden, Gezegden en Anekdoten, enz. meerendeels Vriesland en de Vriezen betreffende, enz. Door  P.C. Scheltema.IIde Stukje. Te Leeuwarden, bij L. Schierbeck. 1831. In gr. 8vo. VIII en 60 bl. ƒ :-55.

Met genoegen hebben wij deze Verzameling doorbladerd, en twijfelen niet, of dezelve zal welkom zijn aan allen, die eenig belang in Vriesche taal en zeden stellen. De bijgevoegde aanmerkingen vooral geven te meer waarde aan het werkje, waarop misschien nog een derde stukje zal volgen, osschoon ieder op zichzelve een geheel uitmaakt. Met de vertalingen en verklaringen kunnen wij over het geheel ons zeer goed vereenigen, ofschoon hier en daar misschien eenige aanmerking te maken ware, b.v. op bl. 44, alwaar van het spreekwoord: Jild ta winnen, iz meer nocht, az jild ta ervjen, (letterlijk: Geld te winnen, is meer genoegen, dan geld te erven) deze omschrijving wordt gegeven: Het is genoegelijker op eene eerlijke wijze met de handen geld te winnen, dan dit op eene gemakkelijke wijze te erven. Aan winst door handenarbeid wordt bij de Vriesche spreuk niet bepaaldelijk gedacht. - Wij wenschen den Uitgever zoo goeden aftrek, dat het derde stukje kan volgen.


{==369==} {>>pagina-aanduiding<<}

Boekbeschouwing.

Nieuwe Verhandelingen van het Haagsch Genootschap tot verdediging van de Christelijke Godsdienst tegen deszelfs hedendaagsche Bestrijders, voor het jaar 1829. II Stukken. In 's Gravenhage, bij de Erve(n) J. Thierrij en C. Mensing en Zoon. 1830 en 1831. In gr. 8vo. 146 en 351 bl. ƒ 3-50.

Wij voegen beide deze stukken, de Prijsverhandelingen van het Haagsch Genootschap voor den jare 1829 behelzende, in ons verslag te zamen, schoon elk derzelven afzonderlijk aandacht verdiene. Het gelijksoortige der stoffe leidt ons tot deze zamenvoeging. Beide zijn geschreven tot verdediging van een belangrijk gedeelte der H. Schrist tegen hare hedendaagsche en, zoo men wil, Hoogduitsche Bestrijders.
Het eerste, een opstel van den Eerw. b. te gempt, V.D.M. te Batenburg, in Gelderland, bepleit de geloofwaardigheid der verhaalde Wonderdaden des Heeren bij marcus, VII: 32-37 en VIII: 22-26, verspreidt licht over die plaatsen, en bezigt haren inhoud, om aan de waarde van genoemd Evangelie gewigt bij te zetten. De zilveren Eereprijs van het Genootschap viel aan 's Mans arbeid ten deel.
Het andere, veel uitvoeriger stuk, of liever boekdeel, bevat eene uit het oorspronkelijk Hoogduitsch vertaalde Verhandeling van c.v. hauff, Phil. Doct., Ritter, und Stadspfarrer zu Canstadt, over de Echtheid van Joannes' Evangelie.
Groot moet de belangstelling bij het Genootschap geweest zijn, om ongeletterde, doch niettemin waarheidlievende Bijbelminnaars (hier te lande) ‘op de meest overtuigende wijze gerust te stellen omtrent de (elders) betwiste echtheid van gezegd Evangelie.’ Immers,

{==370==} {>>pagina-aanduiding<<}
blijkens het Programma voor den jare 1827, werd de Prijsvrage andermaal uitgeschreven. Vreemd daarentegen is het, dat geen vaderlandsch Schrijver, noch toen, noch thans, naar het Eermetaal mededong. Van het tweetal uitheemsche Geleerden, die bij de eerste poging geen doel troffen, is het nu den Heere hauff gelukt, zich met goud bekroond, en zijne breed uitgewerkte Verhandeling onder de Werken van het Genootschap opgenomen te zien; hoewel niet zonder herinnering, dat dezelve alsnog niet vrij is van vroeger opgemerkte en aangewezene gebreken.
Nadenkende over dezen loop van zaken, laten wij gaarne regt wedervaren aan den welmeenenden ijver en de vrome bedoelingen van het Genootschap, maar vermeenen nogtans, tot lof onzer Landgenooten en opregte Bijbelvrienden, te mogen aanteekenen, dat er, zoo veel wij weten, bij de Protestanten alhier, wegens de echtheid van joannes' Evangelie, geenszins die verontrustende twijfel heerscht, waarvan in de Prijsvraag gewaagd is; ten minste wij herinneren ons niet, dat de drogredenen van Duitsche Neologen tegen dat Bijbelboek tot nu toe verbreid, of ook opzettelijk wedersproken zijn, door eenigen vaderlandschen Schrijver.
Van beide de Verhandelingen, bij ons ter tasel, is die in het eerste Stuk, gelijk wij zeiden, hoewel doeltreffende, verre de kortste: trouwens de aard en kleenere omvang van het onderwerp, waarover de Eerw. te gempt de pen voerde, vorderde geene grootere uitvoerigheid. Naar aanleiding der Vrage, splitst hij zijn werk in drie Hoofdstukken. In het eerste (van bl. 10 tot bl. 37) tracht de Schrijver de Wonderwerken, waarvan marcus, VII: 32-37 en VIII: 22-26, verslag geeft, op te helderen. In het tweede (van bl. 37 tot bl. 112) wordt de geloofwaardigheid derzelven gestaafd. In het derde (van bl. 112 enz.) onderzocht, of ook de berigten, die marcus omtrent deze Wonderwerken mededeelt, eene aanmerkelijke bijdrage behelzen tot de beoordeeling van de waarde van zijn Evangelie.

{==371==} {>>pagina-aanduiding<<}

Laat het zijn, dat de jeugdige, althans bij ons weinig bekende, Leeraar, in het bewerken dezer stoffe, meermalen door waardige voorgangers geheel of ten deele bearbeid, zich buiten staat bevond veel nieuws te berde te brengen, wij hebben nogtans deze zijne Verhandeling met genoegen en doorgaans met goedkeuring gelezen, en mogen dezelve aan zijne Ambtgenooten en Bijbelvrienden ter behartiging volmondig aanprijzen. Immers duidelijkheid van stijl, gepaste orde van voorstellen, en bondigheid van betoog, zetten haar, onzes inziens, geene geringe waarde bij; en wij leggen te liever enkele aanmerkingen ter zijde, die ons zijn voorgekomen, en, meest over minder aangelegene punten loopende, zoo geene vitterij verraden, althans weinig nut stichten zouden (*). Wel bekend toont zich de Schrijver, zoo wel met de nieuwste bronnen, waaruit hij putten konde, als met de tegenwerpingen van eenen paulus en andere Duitsche
Neologen, die hij wederspreken wilde, en met gepasten ernst ontzenuwd heeft.
I. In zijne ophelderingen van beide deze plaatsen der Schrift trok het vooral onze aandacht, dat onze Landgenoot, in het verklaren van beide deze Wonderverhalen, niet slechts een oordeelkundig gebruik gemaakt heeft van reinhard's keurige opmerkingen aangaande de gene-
{==372==} {>>pagina-aanduiding<<}
zing des doofstommen (*), maar ook de schijnbaar even raadselachtige verrigtingen des Heeren bij de herstelling des blinden tot hetzelfde eenvoudige en jezus waardige doel, om alzoo namelijk vooral indruk te maken op die ongelukkigen, heeft te huis gebragt. Want hierdoor valt niet alleen de noodzakelijkheid weg, om uit te zien naar vergezochte bedoelingen van jezus (†), maar ook bij elke dezer gebeurtenissen straalt ons zijne liefderijke wijsheid tegen, en het eigendommelijke dezer wonderdadige genezingen verhoogt de aangelegenheid van ieder verhaal.
II. Op gezegde gronden voortgaande, en de vermelde bijzonderheden afzonderlijk en in haar onderling verband overwegende, leidt dit onzen Schrijver tot het belangrijk en naar eisch uiteengezet bewijs, dat zulk eene opgave het werk van eenen ooggetuige zijn moet, en door petrus aan den Evangelist marcus, zijn reisgezel, werd medegedeeld. Uitvoerig, dan toch niet gerekt, is dit betoog, overwaardig in de Verhandeling zelve gelezen te worden, daar wij vreezen zouden, het door bekorting te ontzenuwen. Eerst worden wij met marcus en diens Evangelie bekend gemaakt; daarna wordt de geloofwaardigheid van het verhaalde in de twee genoemde plaatsen aangetoond, en vervolgens eene en andere tegenbedenking van ongeloof en twijselarij uit den weg geruimd. Dus wordt de gepastheid der geneeswijze, naar luid des verhaals, door jezus bij elk dezer Wonderen gebezigd, met nadruk gehandhaafd, als overeenkomende met de waardigheid van zijn karakter, en het gebod van

{==373==} {>>pagina-aanduiding<<}
stilzwijgen in beiderlei geval toegelicht, en verdedigd uit de omstandigheden van tijd en plaats. Daarna ruimt onze Schrijver eene zwarigheid uit den weg, van eene gelijksoortige wonderdaad ontleend uit de geschiedboeken van suetonius en tacitus, betoogende, dat hoofsche vleijerij hare rol speelde in hetgene men aldaar van Keizer vespasianus vindt opgeteekend. Even weinig geldig, blijkt het, is de tegenwerping, dat marcus alleen deze Wonderen verhaald heeft; dewijl geen der Evangelisten daarop uit was, om een volkomen geheel van de verrigringen des Heeren zamen te stellen, elk van hen daarentegen naar zijn bijzonder oogmerk geschreven, en meer of minder uitvoerig vermeld heeft, waarvan hij getuigen konde. De geloofwaardigheid derhalve van marcus in deze door hem in het breede verhaalde Wonderen komt te meer uit bij de vergelijking met de kortere berigten van mattheus, XV: 29-39 en XVI: 1-13. III. Na zoo overvloedige en velerlei bouwstoffe vergaderd en aangevoerd te hebben, kostte het den Eerw. te gempt, gelijk wij vertrouwen, minder moeite, om daarop een rondstaand besluit te vestigen, dan wel om in dit laatste deel zijner Verhandeling buiten alle herhaling te blijven. Zelfs is hij, onzes inziens, daarvan niet geheel vrij te pleiten; schoon hij, om de waarde van marcus' Evangelie te staven, zich thans, naar eisch van het voorstel, bovenal onledig houdt met aan te toonen, dat beide de meergenoemde Wonderverhalen eene aanmerkelijke en Apostolische bijdrage zijn tot de geschiedenis van christus' leven. Zeer zoude het toch dien H. Schrijver verlagen, indien men hem voor eenen blooten verkorter of slaafschen navolger van mattheus, wiens Evangelie hij misschien gekend heeft, had aan te zien: hiertegen dus verzet zich de Schrijver te regt, en toont uitvoerig, hoeveel eigens
bij marcus valt op te merken. Mag men daarentegen aannemen, dat lucas, H. I: 1, ook op zijn werk gewezen heeft, als eene der bronnen, waarop hij afging, dan boezemt zulks reeds voor dit Evangelie een gunstig gevoelen in.

{==374==} {>>pagina-aanduiding<<}
Niet ongegrond daarenboven is het algemeene oordeel, dat marcus bij het schrijven van petrus' tweeden Brief, vermoedelijk uit Klein-Azië, en aan dezelfde Gemeenten (*) als de eerste, doch kort vóór zijnen dood (zie H. I: 14) verzonden, tegenwoordig was, of dat zijne narigten door den Apostel (te dier plaatse, vs. 15) bedoeld werden, als geschreven zijnde naar deszelfs voorlichting en met deszelfs rade. Op deze gronden mag men dus te regt aan marcus' Evangelie een Apostolisch gezag toekennen; en de verhaalde wonderdadige genezingen, eerst van den zwaarbespraakten dooven, daarna van den blinden, beide kennelijk naar opgave van eenen ooggetuige te boek gesteld, doen zeer veel af, om dit gevoelen voor waar, of allezins aannemelijk, te erkennen.
(Het tweede Verslag hierna.)







Lijkrede over c.w. westerbaen, gehouden in de Remonstrantsch - Gereformeerde Kerk te Amsterdam, op den 18 Maart 1832, door  N. Swart,Leeraar bij die Gemeente; benevens Aanspraak bij het Graf, door  A. des Amorie van der Hoeven,en eenige Aanteekeningen van eerstgenoemden. Te Amsterdam, bij Brest van Kempen. 1832. In gr. 8vo. VIII en 54 bl. ƒ :-75.

De Weleerw. swart wilde zijnen algemeen geachten en te regt betreurden Ambtgenoot voorstellen, gelijk deze was en wandelde, en hierin mogt hij allergelukkigst slagen. Trouwens, wie ware beter in staat, eene Lijkrede op westerbaen te houden? ‘Bijna vijfentwintig jaren (dus drukt de Prediker zich uit in de Inleiding) stond ik hem, mij toen reeds een vriend, als ambt-
{==375==} {>>pagina-aanduiding<<}
genoot op zijde. Zou ik den eenvoudigen man niet kennen, den braven, beminnelijken niet liefhebben? Zou het mij geene weemoedige vreugde zijn, mijnen eigen' besten leeftijd met den zijnen te herdenken; dien leeftijd, in welks grootste gedeelte een tweetal broeders (stuart en westerbaen), die ik als vaders eerde, en die mij thans de eenzaamheid en het voorgevoel mijner eigene verdwijning uit uw midden levendig doen ondervinden, mijn' levensweg zoo heerlijk versierde en verlichtte?’ - Na eene korte aanwijzing van den zin der tekstwoorden (jak. III: 17), worden de hoosdtrekken der wijsheid, die van boven is, beschouwd; en hierin herkent men terstond westerbaen, als I. zuiver, ongeveinsd, niet partijdiglijk oordeelende, II. bescheiden, vreedzaam, gezeggelijk, en III. vol van barmhartigheid en goede vrucht. - Ook de Gebeden zijn er bijgevoegd.
Wij hebben deze even wél als aandoenlijk gestelde Lijkrede, van welke men geenszins zal kunnen zeggen, dat het schepsel in plaats van den Schepper daarin wordt gehuldigd, met veel stichting gelezen, en danken den Heer swart voor de uitgave. Ook de Aanspraak van den welsprekenden des amorie van der hoeven bij het graf zal buiten twijfel een' diepen indruk op de vrienden des Overledenen gemaakt hebben. In de Aanteekeningen worden nog eenige wetenswaardige bijzonderheden vermeld, welke in de Lijkrede niet konden worden opgenomen.




Leerrede over de tijdsomstandigheden van ons Vaderland door  A.C. Carillon,Predt. en Leeraar der N.P.J. Gemte. te Amsterdam, Lid van het eerste en Leeraar bij het 3de Seminarie of Theole. Tusschenschool H.H. Predr. bij het Genootschap A.J. enz. Uitgesproken in de Kerk zijner Gemte. in de Portuge. en in die van Middelburg in de Nede. Taal.

{==376==} {>>pagina-aanduiding<<}
Opgedragen aan Bestuurderen dier beide Gemeenten. Te Amsterdam, bij Carillon. 1832. In gr. 8vo. XVIII en 78 bl. ƒ 1-90.

De Eerw. carillon drukt zich in de Voorrede zeer bescheiden uit over dezen eersteling. Hij betuigt aldaar, met huiverende angstvalligheid aan het verzoek eeniger bekenden voldaan te hebben, en voegt er deze woorden bij: Geene zucht tot schitteren, geene beooging naar onverdienden roem, waren de drijfveren dezer gewaagde onderneming. De Heer carillon wilde ook medewerken ter bevordering van de goede zaak, waarvoor velen goed en bloed veil hebben. Ik echter (deze zijn des mans eigene woorden) ben noch tot het een, noch tot het ander in staat. Welaan dan (dus fluisterde mij mijn goede Genius, in deze mijne zelfspraak, in) offer uwe geringe kundigheden op het altaar des Vaderlands....Vrees geenszins....beeft niet voor eene trotsche of bitse kritiek, zijt onbeangst voor hekel, of bedilzucht. Dat welmenende beoordeeling van bedaarde en diepdenkende wijzen, u beleere, en u in den toekomst tot rigtsnoer diene! Dat echter vitterijen, van eenige weinige onrijpe of nieuwe geleerden, veelal wezentlijk nieuw onder de vanen van Minerva, dat de rescentie van zoodanige nicuwelingen of schoolvossen, die meestal verwerpen, doch zelden iets beters opleveren, door u met stilzwijgen, dat is met verachting, voorbij gegaan worde. Met deze betuiging strookt echter zeer weinig zekere Advertentie, in de Amsterdamsche Courant van 24 Maart l.l. voorkomende, waarbij de Beoordeelaar der Leerrede van a.c. carillon (zie Alg. Handelsblad van 23 Maart)
wordt uitgedaagd, zich te noemen en zijne gezegdens te bewijzen, zullende hij anders voor een Lasteraar en Eerrover gehouden worden. Die Rec. deed hulde aan den ijver, aan de godsvrucht en zuiverheid van bedoeling, aan de bijbelkennis en vaderlandsliesde van den Heer carillon; doch oordeelde, dat zijn Eerw. het bij de mondelinge voordragt der Leer-
{==377==} {>>pagina-aanduiding<<}
rede had moeten laten berusten, daar dezelve in geen enkel opzigt eene openbare uitgave verdiende.
Wij weten niet, of de Heer carillon ons onder de bedaarde en diepdenkende wijzen, of wel onder de onrijpe geleerden, nieuwelingen of schoolvossen, zal willen rekenen; wij vreezen echter geenszins, noch zijn versaagd. Wij zullen met weinige woorden onze meening zeggen.
Deze Leerrede, die bij afwisseling ook zede- en staatkundige Leerrede, Predikatie, geestelijke Redevoering, staatkundige Verhandeling, en ook theologische Dissertatie, wordt genoemd, wijkt, wat vorm en inkleeding aangaat, geheel af van onze predikwijze. Had de Eerw. carillon ons gevraagd, wij zouden hem de uitgave niet hebben durven aanraden. Het is er echter verre af, dat wij daarom zijn werk zouden verwerpen of geringachten. Wij nemen in aanmerking, dat hier een eersteling wordt aangeboden; dat, gelijk de Schrijver bl. 2 in de Voorafspraak zegt, in de Kerk zijner Gemeente te Amsterdam de stijl der Oostersche Geestelijke redevoeringen, voor als nog, meerendeels in zwang is, en dat deze vertaling niet geheel van het oorspronkelijke mogt afwijken; hetgeen, volgens de eigene betuiging van carillon, hem belette, de wijze der hedendaagsche omkleedzels te volgen. Wij meenen dit stuk te moeten aanmerken als eene proeve, hoe een Predikant bij de N.P.J. Gemeente te Amsterdam predikt; en wij hebben zijn werk, als zoodanig, met belangstelling gelezen. Wij keuren die noodelooze omslagtigheid en gezochte woordspelingen af, wij verlangen meer eenheid in de behandeling, wij zouden ook menige aanmerking op taal en stijl enz. kunnen maken; wij willen dit echter niet doen, en prijzen liever de goede strekking van deze Leerrede, die overal een' godsdienstigen geest en warme vaderlandsliefde ademt. Het onderwerp is: Wantrouwen en vertrouwen. De punten worden nader aldus opgegeven: Wantrouwen op enkel menschelijken bijstand, vertrouwen op Goddelijke hulp; wantrouwen op de gevolgen onzer misstappen en afwijkingen van onze
pligten, vertrouwen op onze deugden en het

{==378==} {>>pagina-aanduiding<<}
waarnemen van Gods heilige wet; wantrouwen, dat, in het kwaad volhardende, en slechts op de kracht onzer armen en scherpte onzer zwaarden rekenende, wij ons in onze verwachtingen deerlijk zouden zien te leur gesteld, vertrouwen, dat wij, indien wij ons met een berouwgevoelend hart tot den Almagtigen wenden, vergiffenis voor de door ons gepleegde misdrijven zullen erlangen, vertrouwen eindelijk, dat, bezield door boetvaardige gevoelens, onze dapperen onbekend met vrees, het hart tot God, en het oog naar den vijand gerigt, hunne tegenstanders niet zullen tellen, dan na zij dezelven overwonnen zullen hebben. Dan volgt de tekst, Jerem. XVII: 5-8. De Heer carillon heeft zijne stellingen vooral gestaafd door treffende voorbeelden, welke de Bijbelsche geschiedenis in menigte oplevert. Na het ashandelen der gemelde punten, zegt hij verder, bl. 29, tot het eigenlijke doel der predikatie over te gaan, namelijk tot het behandelen der tegenwoordige tijdsomstandigheden van ons Vaderland, waarop al het voormelde moet nederkomen. Nu worden er nieuwe teksten voorgelezen, te weten Deut. I: 21, 28, 29, 30, en H. III: 18, 22. Jerem. XXIX: 7. en Talm. Verhandeling van Aboth, III: 2. Naar aanleiding daarvan beweert de Prediker te regt, dat de overwinning niet altijd afhangt van de grootere menigte der strijdenden, en ter nadere bevestiging, dat de Godheid niet steeds aan de zijde der meerderheid is, gaat hij, gelijk wij bl. 31 lezen, terstond over tot het aanhalen
van voorbeelden uit den bloemrijken tuin der Heilige Schrift. Na vervolgens de voordeelen, die wij, in de regtvaardigheid onzer zaak, boven onze vijanden bezitten, opgesomd te hebben, komt zijn Eerw. bl. 41 nog eens terug op een der beweringen, in het voorste gedeelte der redevoering vermeld, om, ter toepassing, door nadere Bijbelsche en Talmudische texten de waarheid te slaven, dat zonder Goddelijke hulp de menschelijke krachten niets vermogen, doch dat men bij het vertrouwen op die hulp, ook eigenwerking moet paren. Hier wordt menige goede aanmerking gemaakt, en

{==379==} {>>pagina-aanduiding<<}
ernstig op zedelijke verbetering, op ware godsdienstigheid aangedrongen. - Ook de Gebeden zijn bij deze Leerrede gevoegd.
In een kort Naberigt wordt nog gezegd: Een der beweegredenen, waarom de Schrijver deze zijne leerrede vertaald en algemeen gemaakt heeft, is, om den Leden van andere gezindheden (gezindten) te overtuigen, dat in de Sinagogen der Israëliten geene dweepzieke stellingen gepredikt worden, en dat de Zedelessen, die Israëls herders hunne kudden inscherpen, zoo niet zuiverder, ten minsten zóó zuiver zijn, als die der Leeraren van overige gezindheden. Wij meenen omtrent dit laatste punt nog al eenigermate te moeten twijfelen, zoo lang ons niet door andere proeven het alhier beweerde duidelijk wordt bewezen. En wat het eerite aangaat, bij ons kwam de bedenking op, of in alle Synagogen en gewoonlijk in zoodanigen geest wordt gepredikt? Trouwens, de gehechtheid der Israëliten aan Vaderland en Oranje is allezins gebleken, en wordt buiten twijfel versterkt door mannen, die als een carillon denken en betuigen: ‘Geen plek op aarde, dat niet het bloed van Jakobs zonen heeft gezwolgen; alleen Nederland niet! Neen, het verstrekte tot een tweede Palestina aan het rampzalig nageslacht van Jessurun; hier vond het rust, na al het doorgestane lijden, wonende te midden van het edelste volk. Nimmer is de kreet der wanhoop onder uwe kinderen in dit land, wegens verdrukking, opgegaan. Nooit hebben de zonen der Batavieren in Israëls nakomelingen een goddeloos geslacht aanschouwd, maar hen behandeld, als de waardige telgen van dat volk, dat het eerst uwe (Gods) Almagt kende; met wien Gij een eindeloos verbond hebt aangegaan, en wien zij de kennis van U, ô God aller menschen! te danken hebben.’

Chemische Proeven en Waarnemingen, getrokken uit de proefondervindelijke Natuur- en Scheikunde. Naar

{==380==} {>>pagina-aanduiding<<}
de laatste Hoogduitsche uitgave van f. accum, door g. van kamen, Apotheker en Chemist te Dordrecht. Met Platen. Te Dordrecht, bij Blussé en van Braam. 1830. In gr. 8vo. XVI en 200 bl. ƒ 1-80.

Dit werk is bij Rec. eenigzins lang blijven liggen. In het eerst trokken de groote politieke gebeurtenissen de aandacht van chemische proeven af; later verdrongen wederom meer belangrijke geschriften dit bundeltje uit zijn aandenken. Hij zal er ook thans niet veel van zeggen, daar het toch reeds in handen van hen gekomen zal zijn, die in dergelijke zaken belang stellen. De liefhebbers eener vermakelijke Scheikunde zullen dit receptboek met voldoening doorbladeren, hoezeer veel hun reeds van elders wel bekend zal wezen. De theoretische verklaringen zijn meer wetenschappelijk, dan men ze anders in dergelijke stukjes gewoon is aan te treffen. Eene bijzondere orde, waarin de proeven op elkander volgen, is het den Rec. niet mogelijk geweest op te sporen.

Proeven over den doelmatigsten Pelvimeter, met Waarnemingen omtrent deszelfs gebruik, door  J.H.J. Wellenbergh,Heel- en Vroedmeester, enz. Met vier Platen. Te Rotterdam, bij F. Hartmann, Jr. 1831. In gr. 8vo. XII en 141 bl. ƒ 2-:

De vernaauwingen van het bekken, welke zulke gewigtige hinderpalen bij de verlossing veroorzaken kunnen, juist te kunnen bepalen, is in de uitoefening der Verloskunde van het hoogste belang. De ervarenste Verloskundigen van het laatst der vorige eeuw en anderen van onzen tijd hebben dan ook verschillende werktuigen uitgedacht, door wier aanwending men de lengte der conjugata zou kunnen vinden. Van deze verschillende Pelvimeters geeft de Heer wellenbergh een kort berigt, vergezeld met afbeeldingen, uit andere werken ont-
{==381==} {>>pagina-aanduiding<<}
leend. De Schrijver staat meer opzettelijk stil bij den Intro-pelvimeter, onlangs door Mad. boivin uitgevonden en aangeprezen. De bedenkingen, tegen dit werktuig en deszelfs aanwending in het midden gebragt, komen ons zeer gegrond voor. Hierna beschrijft ons de Heer wellenbergh zijne twee Pelvimeters, van welke de tweede, als de eenvoudigste, de voorkeur verdient. Het is eigenlijk eene wijziging van baudelocque's Compas d'épaisseur; doch met dit gewigtig verschil, dat dezelve niet uitwendig aangelegd, maar in het bekken gebragt wordt, terwijl de eene tak met een in de gedaante van een hoefijzer uitloopend einde tegen het promontorium gebragt wordt, en de andere op de buitenste vlakte der schaamsbeensvereeniging rust. Alzoo bekomt men de lengte der conjugata, opgeteld met de dikte der schaamsbeensvereeniging; en deze laatste trekt men daarvan vervolgens af, niet door eene, aan vele onzekerheid onderhevige en willekeurige, algemeene bepaling, maar door eene dadelijke tweede meting, waartoe dit werktuig mede is ingerigt. Eene uiteengezette beschrijving van dit werktuig zonder afbeeldingen zou wijdloopig moeten zijn. Wij verwijzen dus onze Lezers naar dit belangrijk werkje. De bijgevoegde waarnemingen, waaronder ook de bevestiging der gedurende het leven bepaalde
lengteäfmeting na den dood op het bekken zelve voorkomt, prijzen een werktuig den onbevooroordeelden aan, over welks dadelijk nut echter alleen de voortdurende ondervinding van bekwame Verloskundigen kan beslissen.
De Schrijver heeft hier nog de beschrijving van een' derden Pelvimeter bijgevoegd, geschikt om de dwarse middellijn van het kleine bekken te meten, welken hij evenwel tot nu toe niet in de gelegenheid is geweest, bij levende voorwerpen aan te wenden.
De steendrukplaten zijn wéi uitgevoerd, en ook de druk van deze Verhandeling verdient geprezen te worden.


{==382==} {>>pagina-aanduiding<<}

Brieven van den Koning van Polen, jan sobieski, aan de Koningin maria casimira, gedurende den Veldtogt, tot ontzet van Weenen en de bevrijding der Christenheid in 1683. Naar het Fransch van den Graaf plater. Te 's Gravenhage, bij A. Kloots. 1831. In gr. 8vo. XLII en 217 bl. ƒ 2-80.

Het is bekend, dat de Turken, in den jare 1683, gebruik makende van eenen opstand in Hongarije, de Oostenrijksche Monarchij in het hart aantastten, met een leger van tweemaal honderdduizend man het beleg voor Weenen sloegen, en, toen de stad reeds op het uiterste was, door den Koning van Polen, jan sobieski, die tot ontzet was opgedaagd, onder de muren der stad verslagen en genoodzaakt werden het beleg op te breken. Men weet tevens, dat de overwinnaar dit glansrijk begonnen werk door eenen schitterenden veldtogt in Hongarije bekroonde, die echter, bij gebrek aan genoegzame ondersteuning, niet die gevolgen had, welke dezelve scheen te voorspellen. Tot dit belangrijk tijdgewricht behooren de Brieven, welke wij thans aankondigen. Zij zijn 30 in getal, loopen van 24 Augustus tot 17 December 1683, en zijn alle door sobieski in het kamp aan zijne Gemalin maria casimira geschreven. Hoezeer, wat den stijl en schrijftrant betreft, niet uitmuntende, leveren zij echter, door het gewigt der daarin behandelde onderwerpen, eene belangwekkende en zeer onderhoudende lektuur op.
Wij weten niet, dat er eenige reden bestaat, om aan de echtheid dezer Brieven te twijfelen. De Nederduitsche Vertaler geeft in zijn Voorberigt te kennen, dat de Graaf plater (een Pool, die thans, zoo het schijnt, te Parijs woont, doch vroeger aanzienlijke ambten in Litthauwen bekleed heeft) dezelve uit het oorspronkelijk Poolsch in het Fransch heeft overgezet, en dat de Heer de salvandy deze vertaling in 1826 in het licht

{==383==} {>>pagina-aanduiding<<}
gegeven heeft. Deze laatste Uitgever (wiens Voorberigt mede in de Nederduitsche uitgave is opgenomen) zegt, bl. XVIII: De koninklijke briefwisseling, welke tot deze groote herinneringen aanleiding gaf, is vóór omtrent drie jaren (dus in 1823) in het licht verschenen. De Graaf raczinski vond dezelve onder de papieren van een zijner voorouders, Palatijn van Posnanie en Staatsdienaar onder jan den III (soeieski). Deze Heer haastte zich, zijn Vaderland met dit gedenkstuk te beschenken. Het verwonderde ons met dat al, deze oorspronkelijke Poolsche uitgave hier niet naauwkeuriger aangeduid te zien. Ook hadden wij gaarne het Voorberigt van den Graaf raczinski zelven gelezen. Het is zoo belangrijk, den eersten Uitgever zelven verslag te hooren doen van de wijze, op welke het werk in zijne handen gekomen is. Een aanzienlijk man, die zulks aan zijne land- en tijdgenooten openlijk bekend maakt, levert altijd den besten waarborg op voor de echtheid daarvan. - Doch, gelijk wij zeiden; wij vinden geene redenen, om hier aan eenen Roman te denken, en het werk heeft, in ons oog, genoegzame inwendige kenmerken van echtheid, om het als zoodanig te beschouwen, tot dat het tegendeel bewezen wordt.
Uit het oogpunt van de studie der Geschiedenis, zullen deze Brieven wel het belangrijkst zijn voor de Polen, Duitschers en Hongaren. Ook zij, die onder onze Landgenooten eene gezette studie van de geschiedenis dier volken maken, zullen er, hieraan twijfelen wij niet, menige min bekende bijzonderheid, menigen fijnen wenk in aantreffen. Voor anderen missen zij, uit den aard der zaak, grootendeels dit belang; doch ook zij, die slechts in de algemeene geschiedenis geene vreemdelingen zijn, zullen met genoegen eenige uren besteden aan de lezing dezer Brieven, die, dag voor dag uit de legertent geschreven, ons als in het midden van een zegevierend leger verplaatsen, en ongevoelig een levendig deel doen nemen aan den Krijgsheld, die het bolwerk der Christenheid gered, en Europa daardoor van Barbaren verlost heeft.

{==384==} {>>pagina-aanduiding<<}

De Vertaler, die zich voor zijne taak allezins berekend heeft getoond, heeft het werk van een lezenswaardig Voorberigt en hiet en daar van noodige Ophelderingen voorzien.

Bedenkingen over het Crediet. Te Amsterdam, bij J. Guykens. 1832. In gr. 8vo. 100 Bl. ƒ 1-20.

(Vervolg en slot van bl. 351.)

Het vijfde Hoofdstuk handelt over den aard der Nederlandsche schuld en over derzelver Amortisatie. Hetgeen wij ontmoeten, is ginds en elders, gelijk de Schrijver zelf opgeeft, reeds te vinden en uiteengezet. Zijn tegenstand of liever afkeer van Amortisatie berust, gelijk wij reeds gezegd hebben, op eene vooronderstelling van te maken misbruik. De stelling, dat de Staat geene verkoopers zijner fondsen meer zou kunnen vinden, en dus op zijn eigen Crediet zou stuiten, doordien de prijzen rijzen met den algemeen dalenden standaard van rente, en geen mensch dan vaste rente zal willen verkoopen, wanneer hij die niet door andere zal kunnen vervangen; deze stelling betwisten wij niet: zij zal waarheid worden in die gouden eeuw, waarover wij ons nu nog niet behoeven te verontrusten; doch alsdan zal de Amortisatie grootendeels werkeloos moeten zijn, gelijk ook die Spaarinrigting, bl. 70 en 71, (daar de Schrijver dit kind zijner vinding nog geen' naam geeft, kwam ons deze de meest analogue voor) dan ook weinig met hare gelden in dit land zal kunnen utiliseren.
Het zesde Hoosdstuk voert de vraag: Zijn er middelen mogelijk tot herslel? - Ja, ja! welk een gelukkige inval!....Foei, zoo iets een' inval te noemen! Dan moet men alle genialische ontdekkingen invallen heeten. Welk een vooruitzigt voor mijne zwaar belastingschuldigen! Dat zal mij in het volgende jaar goed komen. - Hola, hola! je moet hier zoo haastig niet denken; langzaam, wel eens stilstaan, maar altijd zeker. Het middel is weder geen Amortisatie door den Staat - maar een spaarpot verzamelen, die aan anderen toevertrouwen, om daar rente op rente van te trekken. Verder gaat dit Hoosdstuk niet, maar het is ook genoeg; de ruwe trek van dit vruchtbaar denkbeeld staat op het papier; een ieder kan het overdenken.

{==385==} {>>pagina-aanduiding<<}

H. VII. Over de ongenoegzaamheid der Credietmiddelen in de Nederlanden. In de vooronderstelling, dat het geopperde denkbeeld bevonden werd juist, en de verwezenlijking wenschelijk te zijn, gaat de Schrijver tot de vraag over, hoedanige inrigting hiertoe vereischt wordt. Het moet, volgens hem, eene inrigting zijn, die zoo wel geld op intrest geeft als neemt. Wij zijn nog niet in het bezit van zoodanige inslelling. Het Amortisatie-Syndikaat, waarvan de Schrijver zegt, met opzet zoo weinig mogelijk te spreken, - schoon er weinige bladzijden zijn, waarop het geen veeg krijgt, en de leden van dat Collegie waarschijnlijk meer dan tevreden zullen zijn met het hun toegemeten bescheiden deel; - het Syndikaat deugt niets hiertoe. De Nederlandsche Bank ook niet; hoezeer deze instelling van een' gansch anderen aard is, en ook hare goede zijde heeft. Geen van deze beide dus, maar eene ruimere en mildere Bankinrigting wordt vereischt, waarin de Staat hare jaarlijksche Amortisatiesommen ter kapitalizering kan storten, en hetwelk bovendien van een ieder alle gelden tegen uitkeering van rente opneemt. Maar, zegt of denkt welligt een bezadigd Hollander, die de vroeger aangehaalde jaren van 1827 tot 1829 zich te binnen brengt, hoe zal die inrigting die gelden kunnen uitzetten? - Kleingeestigen! ‘Het is onnoodig u te bekommeren over de gelegenheid om dezelve te plaatsen;’ (dit gaat van zelve) ‘want zij zullen steeds hunnen natuurlijken weg, namelijk dien van het grootste voordeel met de meeste zekerheid, volgen, mits dat er een groot gemeenschappelijk punt van vereeniging zij, hetwelk alles kan opzamelen, en geene aanvrage onvoldaan zal laten.’ Ja, maar in die rustige jaren haperde het juist aan die aanvrage; er was overvloed van geld, maar geen behoefte. En keer nu het blad eens om; stel, voor rustige, onstuimige tijden; dan haalt elk zijn geld met drift te huis, terwijl door eene
overspanning in ondernemingen de behoefte tot geld steeds grooter is geworden, daar niet alles, wat uitstaat, zoo geregeld inkomt, zoodat een geheele ommekeer de wrange vrucht wordt van eene te weelderige uitbotting.
Na herhalingen over geld, als middel van ruil, - over Amortissementmaatregel in Frankrijk, met tusschengevoegd verwijt aan onze Spaarbanken (hetgeen wij beamen) van geen grondkapitaal te hebben gesticht, zegt de Schrijver andermaal, dat noch het Amortisatie-Syndikaat, dat onder de Re-
{==386==} {>>pagina-aanduiding<<}
gering staat, noch de Nederlandsche Bank, die zulke bekrompene resultaten heeft opgeleverd, hiervoor geschikt zijn. Wat nu die bekrompene resultaten der bank betreft, ben ik als Actiehouder daarmede al zeer tevreden, en vind ik geene reden, om over de nietigheid harer operatiën zoo ongunstig te denken als de Schrijver; ook schijnt het publiek dit zoo niet te begrijpen, daar de prijs van ƒ 1270 per actie, zoo als dezer dagen is besteed, een tegengesteld gevoelen aanduidt. Maar het schijnt nu zelfs, dat de Schrijver deze handeling aan zijne mildere Bankinrigting ook niet toevertrouwt; want nu zegt hij, ‘dat de Staat die sommen behoort te nantiseren aan zijne eigene schuldeischers, die zelve, of door hunne gedelegueerden, de utilizering en kapitalizering dier fondsen zullen behartigen.’ Hoe dit eigenlijk te werk moet gaan, zegt de Schrijver niet; wij zullen dus onze aanmerkingen over het organieke van zoodanig Collegle besparen, tot hij ons dit nader zal hebben opgegeven. Alleen willen wij een politiek bezwaar opperen, waaraan wij nog al gewigt hechten. Het kan de bedoeling van den Schrijver niet zijn, dat de beheerders van dit fonds door het Gouvernement benoemd zullen worden, maar wel door de gezamenlijke schuldeischers zelve te kiezen. Doch loopt men dan niet gevaar, dat, wanneer die beheerders eenmaal het bestuur eener kas zullen verkregen hebben, die na verloop van 14 jaren over de 35 millioenen guldens zal bedragen, zij eene magt in den Staat zullen kunnen uitoefenen, die den gang van het Gouvernement geheel belemmeren kan; ja, die het heil van den Staat zou kunnen ter prooije stellen aan een' hoop
eerzuchtige Intriguanten, die zich in dat beheer zou hebben weten te stellen?
De gemaakte tegenwerping, dat deze manier van amortiseren even zeer als de andere kan geschonden worden, en dat men er dus niets mede vordert, komt ons voor, niet voldoende door den Schrijver opgelost te zijn. Want het is juist ook in noodjaren geweest, dat de Staat bezwaar vond in amortiseren; en het verschuiven eener uitkeering, die hem alsdan te moeijelijk valt, is even goed met schijngronden te bemantelen, als die wegens het nalaten eener eigene verpligte Amortisatie.
H. VIII. De Oostenrijksche Nationale Bank. Hier ontmoeten wij eene beknopte ontvouwing van het ontstaan dezer Bank in 1817. Wij zijn gereed, met den Schrijver, het nut

{==387==} {>>pagina-aanduiding<<}
te erkennen, dat deze Bank aan Oostenrijk, vooral ten aanzien van deszelfs papierengeld, heeft aangebragt; maar het eigen bezit van landsfondsen brengt eene Bank altijd in meerdere mate afhankelijk van de Regering, dan wij zouden verlangen; hetgeen, dunkt ons, de Nederlandsche Bank in soliditeit boven deze verheft. De eerste toch lijdt onmiddellijk bij een' ongunstigen toestand der Oostenrijksche fondsen; de andere kan slechts schade lijden voor de surplusen, die hare geldopnemers in gebreke blijven van bij te passen.
H. IX. Resultaten der Nederlandsche Amortisatie, vergeleken met die, door eene andere te bewerkstelligen. Wij zijn ook van gedachten, dat het beter geweest ware, zich zuiver aan de wet van 1814 te houden, dan alle die latere veranderingen, zoo in de vergrooting van de som tot aflossing, als in de wet op de uitloting der kansbilletten gemaakt; doch wij kunnen daarom niet instemmen met de door den Schrijver opgehangene contrarekening van kapitalizatie. Want, zoo hij geene Effecten had gekocht, gelijk hij wraakt dat door de Amortisatiekas is geschied, dan zou hij moeten aanwijzen, waardoor hij van de ƒ 2,650,000, met de jaarlijksche vermeerderingen dier som, gedurende de verloopene 14 jaren, bestendig 5 perc. rente heeft kunnen trekken. Daar wij dus, tot nader bewijs, hierin ongeloovig blijven, zoo kunnen wij ons ook niet laten verlokken, om, bij toepassing, voor de toekomst iets heugelijks van dit plan te gemoet te zien.
H. X. Over Papiergeld en Credietpapier. De Schrijver ontwikkelt het onderscheid, dat er bestaat tusschen papiergeld en credietpapier. Het eerste brengt den noodlottigsten slag toe aan alle bedrijven en fortuinen; het andere ondersteunt en ontwikkelt alle nijverheid. Geen mensch, eenigermate met de behandelde zaak bekend, zal aarzelen, om hetgeen van het eerste gezegd is geheel, en van het laatste grootendeels toe te stemmen. Want ten aanzien van de Coupons zijn wij het met den Schrijver niet eens, om die gelijk te stellen met Bankpapier. Vooreerst moet men bij Coupons letten, of de obligatie reeds vroeger uitgeloot was; in welk geval zij geene waarde heeft. Ten tweede is het steeds questieus, of, na de annonce van den Bankier, dat dezelve bij zijn' kassier kunnen ontvangen worden, de eerste nog gehouden blijft die te betalen, als de tweede met het aldaar overgebragte geld failleert; en omgekeerd, of, in kas van failliet van den eersten, na de annonce van betaling, de houders der

{==388==} {>>pagina-aanduiding<<}
Coupons geregtigd zijn te sustineren, dat het geld, bij den kassier in kas, hun eigendom is.
Het Crediet vordert tweederlei vereischten: het eerste is soliditeit; het tweede heest betrekking tot het nut voor de gansche Maatschappij. Over het eerste handelt de Schrijver in dit Hoofdstuk. Het zijn de Banken, die credietpapier uitgeven. Zij doen dit door discompto's van wisselbrieven en beleeningen op allerlei securiteiten en waarden, zoo roerende als onroerende. Maar alle deze waarden behooren zoodanig te zijn, dat zij, des noods, op korte termijnen realiseerbaar zijn. Hoe dit mogelijk zal wezen met Hypotheken, bekennen wij, en zoo wij vooronderstellen mogen een ieder, die eenigzins met deze geldopnemingen bekend is, niet te verstaan. Want doorgaans moet eene hypotheek voor eenige jaren gesloten worden, daar anders de kosten al te drukkend zijn. Ten tweede zijn de geldopnemers van hypotheken menschen, die dat geld tot uitoefening hunner sabrijk of anderzins behoeven, en aan wie het dus wel schikt, om, uit hunne winsten, jaarlijksche aflossingen te doen, maar geenszins teruggave van het geheel, en nog minder binnen korten tijd. Wij willen nu nog niet eens aanvoeren de moeijelijkheden, welke, ten gevolge der burgerlijke wetgeving, aan hypotheken verbonden zijn.
H. XI. Voortreffelijkheid van eene circulatie in credietpapier boven die in specie. Na een voorafgaand verwijt aan zijne landgenooten van doorgaans achteraan te komen in nieu we inrigtingen, hoopt de Schrijver echter, dat zij ditmaal wel laat, maar niet te laat zullen arriveren. Daartoe waagt hij het, ‘om in zeer korte trekken bijeen te brengen, waarover men het elders vrij algemeen eens is, namelijk bij lieden van theorie, die tevens de praktijk kennen, en bij practici, die wat meer hebben leeren doorzien, dan de zaken van eigen kantoor.’ Hieruit zou men kunnen vermoeden, dat andersdenkenden al spoedig door den Schrijver zullen verklaard worden voor onkundigen, die nog niet op de hoogte zijn van die waarheden te bevatten; even als de onderscheidene voorstanders van het een of ander wijsgeerig stelsel elkander beurtelings verwijten van niet tot het licht te zijn doorgedrongen, vereischt om de verkondigde leer te verstaan. Gelukkig, dat dit onderwerp toelaat, dat de Schrijver zich in verstaanbaar Hollandsch kon uitdrukken, al is de zaak ook van Schotschen oorsprong; en wij vermeenen er zoo veel van

{==389==} {>>pagina-aanduiding<<}
begrepen te hebben, om ons over 't algemeen met die Theorie te kunnen vereenigen. Alleen zijn wij niet overtuigd geworden, dat het noodig zij, ook in dit land die extensie aan het voorgeslagen middel te geven; en wel om de eenvoudige reden, dat wij hier niet aan gelijke kwaal laboreren. Immers is de Schrijver het bewijs schuldig gebleven, dat de nij verheid in Holland aan zoodanig vermeerderd circulerend medium behoefte heeft. Men sla den rente-standaard in rustige tijden alhier gade, en beslisse dan, door vergelijking met andere landen, of de industrie het geld, dat ze benoodigd heeft, te duur moet betalen. Wanneer deze vergelijking dus niet ten nadeele uitvalt, is 't dan wel eene ongepaste vraag, of 't niet onraadzaam zij, dat Credietpapier buitengewoon te vermenigvuldigen? Te meer, daar toch niet kan ontkend worden, dat, in tijden van oorlog, woelingen en andere ongunstige gebeurtenissen, die maatschappij, alwaar eene dusdanige vergroote uitzetting van papier plaats heeft, veel meer aan geweldige schokken en faillissementen blootstaat, dan in de landen het geval zal wezen, alwaar het circulerend medium meer in de kostbare metalen bestaat.
De stelling, dat het Credietpapier, door eene Bank uit te geven, viermaal zijn aanwezig numerair kan overtreffen, zouden wij voor ons huiveren te onderschrijven. Op welke berekening die maatstaf berust, zegt de Schrijver niet. Wij zijn zeer geneigd te betwijfelen, of de Directie der Nederlandsche Bank dit gevoelen wel aankleest. Ja, wanneer zij aan het verlangen van den Schrijver zou willen voldoen, om haar Bankpapier te laten voorstellen de waarde in sijn zilver van den Nederlandschen gulden, dan zouden wij haar eerder aanraden, om hare uitgisten niet veel boven het grondkapitaal te extenderen, daar dan toch bij elken hoogen stand van wissel al spoedig eene geheele verzilvering der uitgegevene billetten zou kunnen plaats vinden. Dit denkbeeld komt ons zoo tegenstrijdig voor, dat wij gelooven den Schrijver hier niet wel begrepen te hebben, of dat hij iets anders heeft bedoeld, dan er werkelijk gedrukt staat.
Over het opnemen van gelden door de Banken, en het weder plaatsen dier kapitalen aan de nijverheid, hebben wij vroeger onze bedenkingen geopperd, en kunnen dus onze aanmerkingen daarover bekorten. Wij bepalen ons daarom tot de volgende: De Schrijver zegt, dat de Bank geen geld moet verstrekken aan de weelde, of tot consumptie van ka-
{==390==} {>>pagina-aanduiding<<}
pitaal. De bedoeling is ons hier niet duidelijk; want trek ik van de nijverheid de weelde af, dan behoud ik niets over, dan landbouw, vischvangst en veehoederij. Geene voorschotten dus aan kant-, tapijt- of katoen. en zijdefabrijken.
Wanneer de Bank geld verstrekt op een' soliden wissel met eene reeks van goede endossementen, moet dezelve dan nog een' borg vragen, die voor den Discomptant instaat, dat hij de ontvangene waarde niet door het keelgat zal jagen, en zoo zijn kapitaal consumeren?
De Schrijver stelt tot een vereischte, dat de Banken hare credieten op korte vervaltijden moeten verleenen. Hoe dit nu kan zamengaan met de verpligting, elders aan de Directie der Banken opgelegd, om voorschotten te geven op hypotheken, bodemarijen, schepen van lange reizen, enz. bekennen wij niet te vatten.
Eindelijk verlangt de Schrijver geene geprivilegieerde Bank, maar den vrijdom, dat overal Bank-associatiën mogen opgerigt worden. Daar dit onderwerp nog nader bij een volgend stukje zal worden toegelicht, willen wij hem hierin niet vooruitloopen. In het vertrouwen, dat hij het aan geene betweterij van onze zijde zal toeschrijven, verzoeken wij hem, bij die nadere behandeling, het oog ook eens te slaan op Frankrijk, toen in 1789 van zoodanig ontwerp sprake was in de Nationale Vergadering, en de vermaarde talleyrand daartegen een advies uitbragt. Het Rapport van de Succursale te Toulouse verdient zijne aandacht.
Wij besluiten met den Schrijver aan te raden zijn' arbeid meer planmatig in te rigten; daardoor zal hij niet zoo dikwijls in herhalingen vervallen, als nu in dit boeksken plaats vindt, en zullen de behandelde onderwerpen minder zonder verband op elkander volgen, maar zich beter aaneenschakelen, waardoor hij het overzigt voor zijne lezers gemakkelijker zal maken, en hen niet zoo van den hak op den tak doen springen.

Parijs en Frankrijk, vóór en na de jongste Omwenteling. Naar het Hoogduitsch van  F. von Raumer.II Stukken. Te Haarlem, bij de Erven F. Bohn. 1831. In gr. 8vo. Te zamen 454 bl. ƒ 4-40.

Over de jongste Fransche Omwenteling, hoe nieuw zij nog zij, is reeds zeer veel geschreven, maar doorgaans in een'

{==391==} {>>pagina-aanduiding<<}
Hevigen, opgewondenen partijgeest, meest door deelgenooten of toejuichers van het groote Treurspel in de straten van Parijs, en dus met hartstogtelijke vooringenomenheid. Anderen hebben, vooral later, toen de zaak een' zoo ongelukkigen keer nam, en de overwinnaars zoo ongaarne naar de lessen van wijsheid en gematigdheid hooren wilden, het tegenovergestelde beweerd, en karel X zoo wel, als zijne Ministers, voorgesteld als onschuldigen, die slechts door den uitersten nood gedrongen tot het laatste redmiddel - de verkrachting der Constitutie, die toch het Koningschap in den afgrond sleepte, - gekomen zijn. Dus heerscht allerwegen drift en vooringenomenheid: het juiste midden, dat, in spijt van alle mislukte geestigheid en verguizing door Jakobijnen en Absolutisten, toch maar het ware is, het juiste midden vindt weinig verdedigers. Met zoo veel te meer genoegen hebben wij het voor ons liggende boek doorgelezen, hetwelk, blijkbaar zonder vooroordeel, de geestgesteldheid in Frankrijk eenige maanden vóór den noodlottigen tijd beschouwt, toen, om met niebuhr te spreken, ‘de zinneloosheid van het Fransche Hof den Talisman verbrijzelde, die den boozen geest der Omwenteling gebonden hield.’ Bijzonderheden nopens die Omwenteling zelve, nopens den driedaagschen slag in de straten zal men daarin weinig of niet aantreffen, maar wel oordeelvellingen nopens den staat der partijen en der denkwijze in de Hoofdstad, vóór en na de groote uitbarsting; en, ten slotte, eene vlugtige beschouwing van het Zuiden van Frankrijk, hetwelk de Reiziger vóór zijn vertrek naar huis bezocht.
Deze Reiziger is de beroemde f. von raumer, ook bij ons genoegzaam door zijne voortreffelijke, bijna klassieke, Geschichte der Hohenstaufen bekend, en wiens Herfstreis naar Venetië vóór omstreeks dertien jaren ook in onze taal is overgebragt. De man staat juist in het midden tusschen overdreven Liberalismus, of Jacobinismus, - dat, tot welken prijs het ook zij, de allernieuwste theoriën wil verwezenlijken, zonder opzigt op volksaard of bestaande inrigtingen, en daarbij met grenzenlooze verwaandheid zichzelve tot alles in staat houdt, zonder eenige hulp van god te erkennen, van wien men zich zoo veel mogelijk zoekt te ontslaan, - en Absolutismus, hetwelk, dikwerf met valsche Godsdienstigheid in verbond, de daden der Koningen boven alle berisping, ja boven elke beoordeeling verheven acht, en zegt: ‘De Koning en zijne Ministers vinden dat goed; dat moet dan ook wel

{==392==} {>>pagina-aanduiding<<}
het beste zijn, en het voegt niet, daarover te redeneren.’ Een Absolutismus, hetwelk de Volken slechts voor kudden schapen houdt, die de hoogvorstelijke wil naar verkiezing mag voortdrijven of doen slagten. - Hij heeft verder het voordeel van een vreemdeling in Frankrijk te zijn, en dus buiten en boven de partijen te staan, die in zulke tijden in geboren Franschen misschien geene onzijdigheid toelaten. Hij is een Duitscher, in dienst van Pruissen; eene Mogendheid, die in deze dagen door gematigdheid, vredelievendheid, en, in het binnenlandsche bestuur, door behoorlijke klem aan den eenen en bevordering van echt onbekrompene inrigtingen aan den anderen kant, de vrijheid en welvaart des volks uitstekend bevordert, en daarvoor door de algemeene rust en welwillendheid zijner Onderdanen beloond wordt. Voorzien van een' rijken schat van Geschiedkunde, kon de vergelijking tusschen vroegere en de tegenwoordige tijden hem niet vreemd zijn, en berekende hij niet alleen, wat van eene zegepraal der Jakobijnen, maar ook van die der Absolutisten in den geest van lodewijk XV (afschuwelijker gedachtenis!) of van den ouden dwingeland lodewijk XIV zou geworden zijn. Daarbij is de Schrijver - hetwelk hem aan Hollandsche lezers vooral moet aanbevelen - doordrongen met twee eigenschappen, die ook bij hen op hoogen prijs staan; met warme Vaderlandsliefde, - niet slechts voor Duitschland in 't algemeen, welks voordeelen boven de Franschen met alle hunne windmakerij hij meermalen in 't licht stelt, maar ook voor Pruissen, hoewel die Staat nog geen Constitutie à la Française heeft, maar met langzame schreden de verbetering en volmaking in het Staatswezen
nadert, - en daarbij voegt hij opregte Godsdienstigheid zonder sektengeest, maar doordrongen met echte Christelijke nederigheid, en gevoel zijner diepe afhankelijkheid van dat Wezen, zonder welks zegen onze sterkste vereenigde pogingen niets baten, of, zoo zij gelukken, op algemeene en bijzondere rampzaligheid uitloopen. Doch wij moeten het werk onzen lezeren een weinig nader doen kennen.
De Heer von raumer begaf zich in den nawinter des jaars 1830 naar Parijs, met het oogmerk, om in de boekerijen aldaar merkwaardigheden voor de Geschiedkunde - in welk vak hij te Berlijn aangesteld is - te verzamelen. De reis ging over Kassel, Bonn en Brussel. Merkwaardig is hetgeen de onzijdige beschouwer destijds reeds zeide, en waaruit de dwaasheid der vereeniging van twee zoo heterogene deelen in één Koningrijk genoegzaam blijkt, bl. 13: ‘Scherp

{==393==} {>>pagina-aanduiding<<}
afgebakend staan de oude Vereenigde Provinciën en de voormalige Spaansche Nederlanden tegenover elkander, en met dezen het Protestantendom en het Katholicismus, de landbouw en de handel, de priesters en de leeken, de Regering en de Staten (*). Dit alles werkt op zoo verschillende wijze en met zoo veel kracht door elkander, dat het hier onmogelijk schijnt, de hulk van Staat langs eenen bepaalden weg en tot genoegen van allen te sturen. Zoo zijn de beide hoofddeelen van den Nederlandschen Staat veeleer aaneengelijmd, dan innig in elkander gegroeid. Men zou kunnen vragen, of de Koning geene ligtere taak zou gehad hebben, zoo men eenen dubbelen Staat onder dezelfde kroon, ten naastenbij zoo als Zweden en Noorwegen, gevestigd had.’ Daarop volgt eene distellezing van plaatfen uit de Belgische schandbladen van 1829 en 1830, die zich over gemis van vrijheid der drukpers beklaagden, terwijl zij durfden zeggen, dat een minuut noodig was, om een touw van hennep om een' Koninklijken hals te doen passen! (bl. 17.) Doch reeds genoeg van dat land der boosheid, waarmede God geve, dat wij nooit meer in naauwe betrekking mogen komen! Want de raad, dien von raumer geeft, om twee Rijken onder ééne kroon te vereenigen, gelijk Zweden en Noorwegen, gaat wel goed bij twee zulke brave en godsdienstige Natiën, niet bij hen, die zoo hemelsbreed verschillen als de Bataaf en de Belg. Het zou daar van den constitutionelen Koning ook wezen: Niemand kan twee Heeren dienen.
In Frankrijk aangekomen, bemoeit zich von raumer niet uitsluitend met staatkunde, of met zijne excerpten. Ook de schouwburgen, zelfs het zangspel en de vaudeville, en bijeenkomsten, hetzij letterkundige, hetzij louter vriendschappelijke, met beroemde en geleerde bewoners der Hoofdstad, bekwamen een aandeel van zijnen tijd, en hij spreekt daarover in zijne brieven. Het onthaal in zulke gezelschappen is voor den gastheer goedkoop; men presenteert er - niets, zelfs geen glas koud water; men komt, men gaat, zonder afscheid te nemen. Tusschenbeiden spreekt von raumer ook van in Frankrijk uitgekomene werken, waar thans, omtrent het tooneel vooral, een jammerlijke wansmaak heerscht. Van tijd tot tijd woont de Schrijver ook zittingen van geleerde Genootschappen bij, zoo als van de Akademie, bij de receptie van la martine.

{==394==} {>>pagina-aanduiding<<}

Wat nu het hoofdonderwerp dezer brieven, de staatkunde, betreft: von raumer kon in April en zelfs in Mei nog niet aan de mogelijkheid eener Omwenteling gelooven, omdat hij niet begreep, dat het Ministerie moed of liever vermetelheid genoeg zou hebben tot een' coup d'état, noch aan karel X genoeg verblinding toeschreef, om zich en zijn geheele Huis daaraan te wagen, dewijl hij nu eenmaal hardnekkig zijne eer daarmede gemoeid achtte, dat hij in het aanhouden van een onbekwaam Ministerie niet aan den wensch der Natie toegaf. Om zulke coups d'état te ondernemen, moest men niet als zwak en krachteloos bekend staan; hetgeen, waarin een napoleon slaagde, moest eenen karel X mislukken. ‘Ik ben,’ zegt von raumer, ‘met L. eens, dat de Franschen aan eene krachtige Regering behoefte hebben. Zij hebben zich ten minste in veel meer gevallen met slaafsche onderwerping onder het juk van een' dwingeland geschikt, dan eene zwakke Regering geduldig verdragen,’ (bl. 222.) Zelfs schreef von raumer op Zondag den 25 Julij, toen de beruchte bevelschriften uitkwamen, nog eenen uitvoerigen brief over de ontdekkingen van champollion over Egypte; zoo weinig droomde hij van gevaar in het tegenwoordige. Trouwens, wanneer het Hof zoo dol en verblind was, om de vreemde Gezanten te misleiden, en hun het woord van eer te geven, dat er geene buitengewone stappen zouden gedaan worden, ten einde van lastige waarschuwingen ontheven te blijven, en zijnen eigen' weg te kunnen gaan; wanneer de oude, dwaze Koning nooit vrolijker was, dan na het teekenen dier bevelschriften; wanneer hij, met voorbeeldelooze hardnekkigheid en stijfhoofdigheid, volhield tot
alles te laat was, schoon men hem op de knieën om toegevendheid smeekte, - dan heeft hij wel zijn lot verdiend. Jammer maar, dat hij daardoor zoo onnoemelijk veel kwaads aan Europa gebrouwen heeft! Men heeft den tegenwoordigen Koning beschuldigd, van door kuiperijen den troon bemagtigd te hebben; volgens onzen Reiziger is dit zoo niet. De spoedige troonsbeklimming van Koning lodewijk filips (die waarlijk niet op rozen rust!) was het eenige, maar ook onfeilbare redmiddel tegen het allerergste, wat voor Europa had kunnen gebeuren, de oprigting eener Republiek, die in de toenmalige volkstemming door de heethoofden zeer zeker zou doorgedrongen zijn, wanneer men het Hertogje van Bordeaux tot Koning gemaakt had. Ook heeft Koning lodewijk filips, hoezeer in den beginne wat te toegevend

{==395==} {>>pagina-aanduiding<<}
voor de Jakobijnen, naderhand, door de benoeming van het Ministerie périer, zich wel als een' vriend der gematigde vrijheid, der orde en des vredes betoond. Alle de woelingen van de partij der Carlisten, die zich niet schamen, om zelfs met de Jakobijnen broederschap aan te binden, zijn dus uit den boozen, en kunnen niet dan nadeelig op de rust van Frankrijk, en bij gevolg op die van Europa, werken. Onze Natie, die vurig naar vrede haakt, ziet dit thans al in, en juicht niet, als sommige heethoofden in November j.l., het oproer der armen tegen de rijken (gelijk in Lyon) toe, omdat het den Carlisten in de hand kon werken, en Koning lodewijk filips moeijelijkheden verwekken. Dat daarom mannen als chateaubriand en hyde de neufville hunner overtuiging getrouw blijven, is edel en loffelijk, en wordt door von raumer ook toegejuicht.
Het laatste gedeelte van het tweede Stuk bestaat in eene reis door zuidelijk Frankrijk. Bij de komst naar Parijs had hij het noordelijke, op een uitstapje naar Rouen en Havre (juist gedurende het gevecht in Parijs) het westelijke Frankrijk gezien, 't welk hij doorgaans langs de Seine uitstekend schoon vond. Thans wilde hij zich naar het beroemde Zuiden van dat Rijk begeven. Dit viel hem echter over 't algemeen zeer uit de hand. Met uitzondering van de oevers der Loire, is het geheele land óf slechts met heggen en struiken, die vrij verwaarloosd zijn, bezet (zoo als in de Vendée), óf dor en eentoonig. ‘Ik weet het,’ zegt onze von raumer, ‘men vindt reisbeschrijvers, die het Zuiden van Frankrijk hemelhoog roemen; maar ik kan dit nergens anders aan toeschrijven, dan dat zij hun geld niet voor niets uitgegeven willen hebben, en dwaas genoeg zijn geweest, om de Seine, de Loire en de Pyreneën over het hoofd te zien. De bergen of liever de heuveis hebben niets schilderachtigs, niets verhevens en zijn alles behalve vruchtbaar. Het land is ten deele geheel verwoest, ten deele met wijngaarden en olijsboomen beplant. Met dit laatste had ik vrede, zoo de olijfboomen er slechts zoodanig uitzagen, als in de villa van hadrianus te Tivoli; maar het zijn kleine, knoesterige stronken. De wijngaarden kruipen, kort afgesneden en verward, langs den grond (bl. 169, 170). Dit land is, over het geheel genomen, kaal. onvruchtbaar en kleurloos (bl. 173). Tusschen Aix en Gap in Provence vindt men woestenijen: van onze twee reisgenooten betuigde

{==396==} {>>pagina-aanduiding<<}
de een, een Italiaan, die pas uit Syrië en Egypte teruggekeerd was, dat die landen er even dor uitzagen; en de ander, die uit Algiers kwam, verhaalde, dat de Afrikaansche kust, bij deze landstreek vergeleken, een groen en bekoorlijk aanzien had. Schaduwrijk geboomte en frissche weiden vindt men in het Zuiden van Frankrijk niet, en aan de Durance zelfs geen' grashalm (bl. 185). In Frankrijk wordt, zoo het schijnt, al het zingend gevogelte doodgeschoten, gevangen of opgegeten, en toch zingen deze diertjes hun liedeken ter eere Gods vrij wat beter, dan de meeste Franschen hunnen Marseillaanschen marsch’ (bl. 198). (En dan praten die snoevers en domkoppen nog van de Hollandsche moerassen en kikvorschen! Gaf God hun maar wat van ons water!) - Over 't algemeen is het laatste gedeelte des werks van von raumer op een' vrij wat lageren toon voor Frankrijk gestemd, dan het vroegere. Geen wonder! hij zag thans, waar le glorieux Peuple des barricades heen wilde, - naar algemeenen Oorlog!
De vertaling is uitnemend wél geslaagd; wij hebben nergens reden tot aanmerkingen op dezelve gevonden. Ook enkele (hoewel spaarzame) aanteekeningen des Vertalers dragen blijk van deszelfs schranderheid, belezenheid, en gematigdheid in het oordeelen.

M. tullii ciceronis Orationum caet. D.i. De overblijsselen der Redevoeringen van  Cicero,voor tullius, tegen clodius, voor scaurus en  Flaccus,met Aanteekeningen van eenen ouden Scholiast. Uitgegeven en opgehelderd door Mr. e.c. d'engelbronner. Te Rotterdam, bij de Wed. J. Allart. 1830. In gr. 8vo. LII., 352 bl. ƒ 3-50.

De boeken der Ouden, wij bedoelen bijzonder de Romeinen, waren geschreven op parkement. Nu hadden de Romeinen zelve wel eens de gewoonte, hetzij dan uit zuinigheid, hetzij om andere reden, de letters van een beschreven stuk parkement uit te wisschen, of, zoo dat niet gebeuren konde, dezelve met een mes uit te schrappen, en zoo hadden zij weêr schoon papier, gelijk wij zouden zeggen. Ongelukkig is die gewoonte van de oudere tot de latere Romeinen overgegaan; en toen de Christenen minder kennis en smaak hadden, ja

{==397==} {>>pagina-aanduiding<<}
zelfs uit een zeker gevoel van pligt en vroomheid de oude letteren haatten, is er zoo menig kostelijk boek op deze wijze verloren gegaan. Men vaagde of schrapte de heerlijkste stukken van eenen cicero schoon, en beschreef ze met sermoenen, legenden, gebeden en dergelijke zaken. Men is vanhier op het denkbeeld gekomen, om die nieuwere letters wederom te doen verdwijnen en de oude te voorschijn te doen komen, en de beroemde angelus majus, om van anderen niet te spreken, heeft zich in dit opzigt eenen onsterfelijken roem verworven. Aan zijne onvermoeide vlijt zijn wij ook deze kostbare overblijffelen van cicero's Oratiën verschuldigd, welke den Geleerden reeds bekend zijn uit de uitgaven van majus en peyron.
De Heer d'engelbronner geeft dezelve nu op nieuw in het licht met zijne verklaringen, ten behoeve van jonge lieden, welke zich toeleggen op de kennis der regtsgeleerdheid en oude letteren. En zoo iets had waarlijk op eene manier kunnen geschieden, welke zeer nuttig zoude geweest zijn, indien namelijk de Heer d'engelbronner had goedgevonden, den tekst en de oude scholiën te geven met de aanteekeningen van majus en peyron, en zijne eigene, waar het nuttig en noodig was, er bij te voegen. Nu is er een dik boek uit voortgekomen, hetwelk door een ander staat gevolgd te worden, behelzende verreweg het grootste gedeelte eene zamenhooping van zaken, welke tot het onderwerp in zeer geringe betrekking staan. Daar straalt eene zucht door, om toch een lijvig werk te leveren.
De Voorrede beslaat tweeënvijstig bladzijden, en bevat een betoog over het nut van de kennis en het gebruik der Latijnsche taal, wat majus en peyron verrigt hebben, meestal uit derzelver voorredenen overgenomen en zaamgesteld, en wat het plan van den uitgever zelven is. Wat dat betoog betrest, de Schrijver had hetzelve beter achterwege gelaten. Het behelst niet alleen niets nieuws, maar op verre na niet alles, wat er over konde gezegd worden. En het is eene oude en afgezaagde stof. Daarenboven is de vorm van dat betoog zeer onbehagelijk. De Schrijver schijnt niet geheel vreemd te zijn in de schriften van cicero, en lust en zin te hebben, om den schrijstrant van dien Romein te volgen; en het komt ons ook voor, dat hij, bij meerdere oesening, daarin nog wel eenige vorderingen zal maken. Voor zoo verre wij uit dit werk mogen besluiten, bestaat het Ciceronianismus van den

{==398==} {>>pagina-aanduiding<<}
Heer d'engelbronner thans slechts in het navolgen van eenige woorden, phrasen, woordplaatsing, en zoo wat meer van die uiterlijkheden. Maar de geest van cicero, de beschaafdheid, eene meer wezenlijke gelijkheid, zoo als in muretus, ernesti, ruhnkenius en wyttenbach was, van deze is de Heer d'engelbronner nog verre verwijderd.
Wij noemden, boven, den vorm van dit betoog zeer onbehagelijk. De Schrijver zal bij cicero wel gelezen, of uit het voorbeeld van cicero zelven opgemerkt hebben, dat de stijl en houding van eene verhandeling zeer veel verschilt van den stijl en de houding eener redevoering. Dan verschilt nog de eene redevoering veel van de andere, en het onderwerp zelve geeft aan de taal en uitdrukkingen eene verschillende wending. Cicero sprak anders voor archias, anders, om maar iets te noemen, voor c. rabirius. De Latijnsche redevoeringen in onze dagen zijn meestal van eenen wetenschappelijken inhoud. Wanneer nu iemand in zoodanige redevoering die kracht en dat vuur wil navolgen, welke cicero b.v. in zijne Philippicae ten toon spreidt, dan is dat een bewijs, dat die redenaar den waren zin niet heeft, om cicero op de regte manier na te volgen en geen' goeden smaak bezit. De verhandeling van d'engelbronner schijnt oorspronkelijk gediend te hebben, of gediend te moeten hebben, voor eene redevoering. Onder anderen schijnt dit ook daaruit te blijken, dat de Schrijver de woorden A.A. (toehoorders) overal veranderd heeft in H.L. (lezers) en bl. 8 A.A., zonder daaraan te denken, heeft laten staan. Maar, zelfs als redevoering beschouwd, heeft het sluk dit hoofdgebrek, dat het op eenen toon gestemd is, welke voor het onderwerp veel te hoog kiinkt. Wij konden ons dikwijls niet onthouden van lagchen, en zeiden tot onszelven: dat is dan wel fluctus in simpulo! Één voorbeeld zij genoeg: op bl. XVII zegt de Schrijver: ‘Intusschen verzoek ik u op het ernstigste, Lezers, dat gij niet denkt, dat het mij zoo maar in de gedachte gekomen is om voor Sophist te spelen. Want indien eene of andere antalcidas ons vroeg, of er
dan iemand van eene zoo krankzinnige en hopelooze ziel is, die het nut, de voortreffelijkheid en waardigheid der Latijnsche taal niet wil erkennen, dan zal ik dit slechts ten antwoord geven, dat het ook de letteren aan geene monsters ontbreekt.’ (Monstrum, dit zij voor den lezer, die geen Latijn verstaat, ge-
{==399==} {>>pagina-aanduiding<<}
zegd, beteekent iets, hetwelk geheel onnatuurlijk, ijselijk is.) Dat is voorwaar niet Ciceroniaansch, al is het ook gezegd met Ciceroniaansche woorden en woordplaatsing. Allerminst Ciceroniaansch is verder de geheele geest van het vertoog, in eenen toon, welke zekere meesterachtige trotschheid, onbeschaafdheid en winderigheid ademt. Ook ontmoet men hier en daar lange en duistere volzinnen, welke men eerder aan overhaasting dan aan onkunde moet toeschrijven. Bl. X. ‘nec aliud de se scribi recusavit,’ verstaan wij niet: de Schrijver zegt het tegendeel van hetgeen hij moest zeggen. Bl. XVI maakt hij den Graaf van nieupoort een compliment, en vergelijkt hem bij den ouden cato, ‘qui se nex literas attigit, easque ita perdidicit.’ D'engelbronner weet wel, als hij zich bedenkt, dat attigit hier zeer verkeerd gezegd is. Wij gelooven ook, dat liber ephemeris niet goed is, en zouden niet schrijven habeo auctores ut Facciolati, maar Facciolatum.
Wij hebben ons vrij lang opgehouden met deze verhandeling, en zullen ons gelukkig rekenen, als de Heer d'engelbronner, die zoo goeden aanleg heeft, met deze aanmerkingen zijn voordeel doet. Over de Explanatio, of de verklaring van deze fragmenten van cicero, zullen wij niet veel zeggen. Dezelve is van tweederlei aard. De taalkundige aanmerkingen betreffen nu en dan de Ortographie, maar voornamelijk de Latiniteit, en de nieuwere Latinisten worden er dikwijls wegens eene of andere minder Latijnsche uitdrukking scherp berispt. De regtsgeleerde aanmerkingen zijn somtijds in verhandelingen ontaard; zelfs is achter het geheele werk eene Digressio de Romanorum politia gevoegd, beslaande meer dan zestig bladzijden, en zaken behelzende, welke men overal kan lezen.

Mnemosyne. Mengelingen voor Geschied- en Letterkunde. Verzameld door  H.W. Tijdeman, B.f. Tijdemanen  J.F. Bodel Nijenhuis.IIde Deel. Te Rotterdam, bij de Wed. J. Allart. 1831. In gr. 8vo. 412 Bl. ƒ 3-60.

Nadat de Mnemosyne reeds zoo menigmaal, wat den geest en inhoud van het werk over het algemeen betreft, aangekondigd is, achten wij het overbodig, het reeds vermelde te herhalen, en willen ons liever met den inhoud bezig hou-
{==400==} {>>pagina-aanduiding<<}
den van het thans aangekondigde deel op zichzelve. Hetzelve wordt aangevangen met eene Lofrede op Mr. hieronymus van alphen, van welke de wedergade in het vorige deel was geplaatst geweest. Was de eerstgeplaatste levendiger en bloeijender van stijl, zoo is deze rijker in behandeling, en verdient dus wel, na die eerste gelezen te worden. In deze Losrede was met verdienden lof gewag gemaakt van de Inleiding tot de jaarlijksche Generale Petitie voor het jaar 1794, door den Raad van Staten der toenmalige Republiek aan de Staten-Generaal voorgedragen den 27 December 1793. Van deze inleiding is van alphen, toen Raad en Thesaurier-Generaal der Vereenigde Nederlanden, volgens het getuigenis van nog levende Staatslieden van dien tijd, de steller. Dit sluk was, wel is waar, reeds in druk uitgegeven in de Nieuwe Nederlandsche Jaarboeken voor 1793, maar, wegens de omslagtigheid van deze Jaarboeken, voor de meeste lezers weinig toegankelijk. Daar het nu de Verzamelaars der Mnemosyne gelukte, ook de Inleiding tot de Petitie voor het jaar 1795, welke nooit te voren uitgegeven was, in handschrist te vinden, en zij er oogenblikkelijk den stijl en toon in herkenden van den Christen-Staatsman h. van alphen; daar eindelijk de zamenhang van beide Petitiën voor 1794 en 1795 zeer groot is, besloot men, beide Inleidingen, in derzelver geheel, in dit werk over te nemen. Men vindt in beide eene beschouwing van den toenmaligen staat des Vaderlands, en mag, met den Lofredenaar van van alphen, beide
deze destig welsprekende en godsdienstige stukken, bij zoo plegtige gelegenheid voortgebragt, als 't ware de zwanezangen noemen der oude Constitutie. Osschoon de Mnemosyne niet bij voorkeur bestemd moge zijn voor de zoodanigen, die geheel onbekend zijn met de Fransche taal, meenen wij echter slechts één van beide voor waarheid te kunnen houden, dat, namelijk, de Verzamelaars aan velen van hunne lezers eene wezenlijke dienst zouden bewezen hebben, met het overgenomene uit de flassan, Histoire de la Diplomatie Française, in onze taal over te brengen, of, indien het werk in het geheel niet bestemd is voor zoodanige landgenooten, voor welke hieraan behoeste was, dat de naauwe vereeniging van ons Vaderland met Frankrijk, vooral in de jaren, in welke de flassan's werk in het licht verscheen, grond geeft om te oordeelen, dat dit werk niet zoo geheel onbekend onder ons is gebleven, dat er behoefte was aan

{==401==} {>>pagina-aanduiding<<}
eene letterlijke overneming van een gedeelte van het oorspronkelijke. Het overgenomene stuk zelf is belangrijk; maar in hetzelve wordt zoo zeer niet bewezen, dat de Nederlandsche staatsgeschillen door Frankrijk zijn berokkend, gelijk de Verzamelaars het doel hebben met hetzelve te bewijzen, als wel, dat Frankrijk van de reeds bestaande geschillen in ons Vaderland in het laatste vierde gedeelte der vorige ceuw behendig gebruik heeft gemaakt, om zich eenen aanhang in Nederland te verkrijgen tegen Engeland. Het eigenlijk gezegde verhaal toch van de flassan vangt aan met de komst in Holland van den Hertog de la vauguion, als Fransch Ambassadeur, in het jaar 1776; en ieder, die bekend is met de geschiedenis van ons Vaderland, weet, dat reeds vroeger de bedoelde geschillen met hevigheid gevoerd zijn. - Wat de beide Redevoeringen betreft van w.a. ocrerse, gehouden in 1796 en 1797, over de gebreken der aeloude Nederlandsche Staatsregeling, zijn wij het, niettegenstaande het aangevoerde tot verdediging van derzelver plaatsing, ééns met ‘den geachten vriend, die zijne verwondering en misnoegen betuigde, dat de Verzamelaars nu nog die verouderde en geheel ontijdig gewordene, en reeds in derzelver tijd te heftige en te scherpe stukken zouden in 't licht geven.’ In zijne Vruchten en Resultaten van een meer dan zestigjarig leven heeft ockerse zelf erkend, dat voor een aanmerkelijk gedeelte onze burgerlijke verdeeldheden en rampen daardoor veroorzaakt zijn, ‘dat men zijne nog werkelijk genotene voorregten niet op betamelijken prijs stelde, maar naar eene hier beneden denkbeeldige slaatkundige volmaaktheid jaagde.’ Over volksverdeeldheden sprekende, zegt ockerse ook nog in deze Resultaten,
IIIde D. bl. 109: ‘Ik heb mijne onvoorzigtige stappen en voorbarigheden lang en hartelijk betreurd, van alle staatkundige woelingen een' diepen afkeer gekregen, mij innig verblijd in de gelukkige demping aller volksverdeeldheden door den edelen Vorst, die ons thans regeert,’ enz. Ons dunkt, dat de Redenaar, die in rijperen ouderdom zóó over zijne politieke carrière sprak, de uitgave van deze Redevoeringen niet zou goedgekeurd hebben; en de overtuiging hiervan moest, naar ons gevoel, genoegzaam zijn geweest, om deze stukken achterwege te houden. - De Voorlezing, over de verschillende gevoelens aangaande de afkomst van witte van haamstee, heeft ten oogmerk, het gevoelen van

{==402==} {>>pagina-aanduiding<<}
van spaen en bilderdijk te staven, dat genoemde held niet een onwettige, maar de wettige zoon was van Graaf floris V en agnes van der sluis. Wij achten ons niet bevoegd, het geschil over deze zaak te beslissen, maar willen den los van duidelijkheid, en, voor zoo veel de aard van het onderwerp dit toeliet, dien van onderhoudend te zijn, aan het hier geplaatste stuk niet weigeren. - De Heer benjamin constant heeft, in zijn werk: De la Religion, enz. getracht te bewijzen, dat de Ilias en Odyssee tot twee verschillende tijdvakken behooren: tegen dit gevoelen zijn gerigt de Bedenkingen over het gevoelen van b. constant, aangaande de Ilias en de Odyssee, door p. van limburg brouwer. De Schrijver der Proeve over Homerus geeft hier nieuwe blijken, hoe grondig hij met beide dichtstukken bekend is. En daar de bewijzen, welke b. constant voor zijn gevoelen bijbrengt, geheel behooren tot de klasse der genen, welke men gewoon is inwendige te noemen, geeft derzelver wederlegging den Schrijver van zelf aanleiding, om den lezer rond te leiden langs geheel het door den Dichter opgehangene tafereel, en hem deszelfs onderscheidene schoonheden te doen beoordeelen. - Hierop volgt eene Verhandeling over den aard der Wijsbegeerte, en de beste wijze om haar te beoofenen, door Mr. a.f. sifflé. Deze Verhandeling heeft als voorlezing gediend in het Zeeuwsch Genootschap der Wetenschappen. Het hier behandelde onderwerp is te groot van omvang, om binnen de perken eener voorlezing grondig behandeld te kunnen worden. Deze Verhandeling heeft daardoor dan ook veel van een compendium, hetwelk bestemd is, om ten
grondslag te verstrekken voor eene meer uitgebreide behandeling van zaken, die hier slechts met een woord konden worden aangestipt. - De artikelen over swedenburg en Dweeperij, uit den Wandsbecker Bode van claudius, zijn te bekend, om er veel van te zeggen. Zij zijn meer aangenaam om den luimigen geest, die er in heerscht, dan wel genoegzaam, om, ons ten minste, te overtuigen, dat swedenburg werkelijk Geesten heeft gezien. Is het doel der plaatsing geweest, om den lezer te onthalen op een proesje van den geest en de luim van claudius, dan hebben wij er vrede mede; maar worden deze stukken aangevoerd, om swedenburg, in de schatting van het publiek, tot eenen Ziener te maken, dan is immers dit twiststuk al te dikwijls behandeld, om er al weder op

{==403==} {>>pagina-aanduiding<<}
terug te komen. - Voorts zijn er, tot besluit, Gedichten geplaatst. van verschillende waarde, van e. wassenbergh, a. van der willigen, j. van harderwijk r.z., g. van reyn, a.f. sifflé, g.j. gersen, l.g. visscher, en p.h. marron.
Wij hopen door dit ons verslag iets bijgedragen te hebben, om de beminnaars van Geschied- en Letterkunde belang te doen stellen in de voortzetting van dit werk. Het ontbreekt in dit deel niet aan stukken van belangrijken inhoud. Maar wij raden Mnemosyne, dat zij haren hermes wat beter onder appel boude; want slechts voor eene enkele maal kan de verontschuldiging, in de Voorrde aangevoerd, gelden, dat die vlugge guit zijne meesteres met de plaatsing van het een of ander stuk vergaauwd heest.

Over de belangrijkheid eens zestigjarigen ouderdoms, in den jare 1831; of Schets der hoogst merkwaardige verschijnselen, welke dien leeftijd bij uitstek kenmerken. Te Amsterdam, bij A. Vink. 1831. In gr. 8vo. 186 Bl. ƒ 2-40.

De Schrijver twijfelt, of er onder al de Eeuwen, welke sinds de Schepping vervlogen, wel ééne aan te wijzen is, die in belangrijkheid met de jongstverloopene halve Eeuw kan vergeleken worden; of de gebeurtenissen en verschijnselen, welke, gedurende de laatste vijftig jaren, elkander met zoo veel snelheid opvolgden en als 't ware verdrongen, niet kunnen geacht worden rijkelijk op te wegen tegen hetgeen meer dan ééne vroegere Eeuw van dien aard te aanschouwen gaf. Zulks deed hem besluiten, om, in een kort overzigt dezer merkwaardige gebeurtenissen en verschijnselen, de belangrijkheid aan te toonen eens zestigjarigen leeftijds in den jare 1831. Men verwachte hier niet zoo zeer een tijdrekenkundig verslag, als wel een geschied- en redekunstig gedenkschrift van het op den titel genoemde tijdvak. Geschiedkundig noemen wij deze herinneringen, in zoo ver zij getuigen van de bekendheid des Schrijvers met de voornaamste gebeurtenissen van den leeftijd, dien hij zich voorgesteld heeft te schetsen, en van den wijsgeerigen blik, met welken hij dezelve heest gadegeslagen, en derzelver oorzaken, gevolgen en onderling verband weet te beoordeelen. De stijl van het werk is nu eens bevallig en vrolijk, dan weder statig en verhe-
{==404==} {>>pagina-aanduiding<<}
ven, gelijk ook de hier heerschende geest nu eens hoog ernstig, dan weder luimig en schertsend is. Deze afwisseling draagt niet weinig bij tot veraangenaming der lezing. Daar het groot aantal der hier behandelde zaken het ons onmogelijk maakt, een doorloopend verslag van den inhoud des werks te geven, willen wij liever, ten einde onze lezers zelven te doen oordeelen, iets tot eene proeve overnemen.
Na met een woord gesproken te hebben van katharina II, jozef II, frederik den grooten en willem V, gaat de Schrijver dus voort: ‘Maar wenden we voor als nog het oog van bijzondere personen af, en vestigen we het op voorwerpen van grooteren omvang, op Volken, op Staten, ja op Werelddeelen. Volge mij dus uwe verbeelding al aanstonds naar gene zijde des grooten Oceaans, naar het land, waar leden van alle volken der aarde tot één volk zijn zamengesmolten; naar het land, welks kusten door de twee grootste wereldzeeën gebeukt worden, waar de Niagara zijne wateren in den afgrond dondert, waar de reusachtige Missisippi zeshonderd mijlen lands bevochtigt; in één woord, naar het land van washington, naar Noord-Amerika! - Welk eene verbazende verandering onderging deze groote helft der Nieuwe wereld! Terwijl clemens XIV de orde der Jezuiten in Europa asschaft, en daardoor de grootste vijanden des menschdoms in hunnen euvelmoed fnuikt, vliegt de Engel des verderfs over den Atlantischen Oceaan, en doet een der geweldigste oorlogen, een strijd op leven of dood, ontbranden tusschen Engeland en deszelfs Noord-Amerikaansche onderdanen, en na achtjarigen, hardnekkigen krijg, schiet de zon, voor de eerste maal sinds de schepping der wereld, hare stralen op een vrij volk in de Nieuwe wereld, terwijl gelijktijdig de schoonste parel van Brittanjes kroon valt.’
Ten besluite nog het volgende, over den toestand van ons Vaderland: ‘Voor zoo ver gij Nederlanders zijt, hebt gij uw dierbaar Vaderland ook, gedurende dit tijdvak, het toppunt van welvaart zien bereiken; maar tevens (het is bijkans onmogelijk, zulks van denzelfden leeftijd te kunnen gelooven) hebt gij het zien zinken, ja zinken tot schier peillooze diepte, en die zijn aanzijn onkenbaar, zijn' naam onleesbaar maakte. Echter hebt gij het ook uit dien vernederden staat zien herrijzen, en zelfs met eenigen glans het gebogen hoofd zien opbeuren; gij hebt het weêr zien plaats nemen onder de aloude Staten van Europa. - U, dierbare geboortegrond,

{==405==} {>>pagina-aanduiding<<}
u mogen uwe zestigjarige zonen en dochteren nog eenmaal, met gewenschte krachten, die eerwaardige plaats zien hernemen, welke u onder de volken der Christenheid zoo regtvaardig toekomt; herneem die weldra, mijn geliefd Vaderland; herrijs, maar herrijs met ongeleenden en alleen van den God uwer vaderen afgebeden luister!’
Zonder te durven beslissen, of deze herinneringen zamengesteld zijn uit het vrijwillig gekozen oogpunt van eenen jongeren Schrijver, dan of werkelijk een zestigjarig Landgenoot ons hier de slotsom van zijne opmerkingen en herinneringen mededeelt, meenen wij dit boek te moeten aanbevelen, zoo wel wegens deszelfs onderhoudenden toon, als wegens den goeden geest, die in hetzelve heerscht.




Agathocles, Treurspel. Door  Hendrik Harmen Klijn,Ridder der Orde van den Nederlandschen Leeuw, Lid van het Koninklijk Instituut, van de Koninklijke Akademie, enz. Te Amsterdam, bij J. van der Hey en Zoon. 1832. In gr. 8vo. XVI en 118 bl. ƒ 2-40.

Met blijdschap zagen wij, eerst uit de aankondiging, daarna uit de toezending ter beoordeeling van het onderhavige werkje, dat onze klijn zijne lier nog niet aan de wilgen heest gehangen. Met roem bekend door zijnen filips van egmond, maar niet minder door zijnen, met ongewone toejuiching ontvangenen montigni, twee stukken uit de vaderlandsche Geschiedenis, beproefde hij op nieuw zijne krachten aan het vorstelijke Treurspel: Hij koos thans echter een tasereel uit de vervolgingen der Christenen, en het is de vrucht van dezen dichterlijken arbeid, die wij thans voor ons hebben in agathocles.
Meer dan den naam heeft de held van klijn gemeen met dien der bevallige Schrijsster van den voortreffelijken Roman, aan welken leder ongetwijfeld bij den naam denkt. Men oordeele uit deze schets van den inhoud:
De schoonzoon van diocletianus, galerius, een man, ‘stuursch van inborst en hoogmoedig op zijne overwinningen, met een geslepen oordeel, maar daarbij trotsch en opgeblazen van geest, driftig van aard, ja somtijds zelfs wreed,’ (Voorr. bl. IX) had naauwelijks den troon van het Oostersch-Romeinsch Keizerrijk beklommen, of de vervolging

{==406==} {>>pagina-aanduiding<<}
der Christenen ving met nieuwe woede aan. Constantinus, naderhand bekend onder den naam van den Grooten, opgevoed aan het hof van diocletianus, bemind bij volk en leger, en daardoor het voorwerp van den haat en argwaan van galerius, ontkwam alleen daardoor aan dezen, dat hij het Keizerlijke paleis te Nicomedië heimelijk verliet, en zich Brittannië ter wijkplaats koos. Vandaar in de hoofdstad

die woede om Constantinus vlugt; 
Die waapning, dat gemor, die moord en 't luid gerucht 
Dat Constantinus had naar 's keizers kroon gegrepen; 
Van dáár 't bevel, om hen terstond ter straf te slepen, 
Die schuldig aan die vlugt...... 

Zoo stonden de zaken, toen agathocles, weleer bevelhebber der Keizerlijke lijfwacht onder diocletianus, Christen, ofschoon als zoodanig aan het hof niet bekend, bemind bij het leger, in aanzien bij het volk en in achting bij galerius, thans op het land levende, de gruwelijke vervolging zag, doch nu ook naar Nicomedië vertrok, ten einde wat mogelijk ware te doen, om het onweder, dat reeds over de Christenen was losgebarsten en nog verder dreigde, af te weren. Het wordt ontdekt, dat er eene zamenzwering was gesmeed, ten einde galerius te onttroonen en het Christendom openlijk te verheffen. Ook het leger behoorde daartoe voor een aanmerkelijk gedeelte. De Keizer alzoo, op zijne lijfwacht zelfs niet kunnende rekenen, besluit, agathocles' tusschenkomst in te roepen, om zich van kroon en leven te verzekeren. Maar nu blijkt het, dat deze zelf aan het hoofd staat van 's Keizers tegenstanders. Galerius kan zulks eerst niet gelooven; wil

zich zelv' bedwingen, 
En, veinzende, aan 't verraad zijn diepst geheim ontwringen; 
Wil bij Agathocles beproeven wat hij zoekt..... 

Het zwijgen voldingt deszelfs schuld. De voorspraak echter van tiridates, Koning van Armenië, die aan agathocles zijn' troon verschuldigd was, bewerkt zoo veel, dat galerius genade wil verleenen, indien agathocles

zijn gruweldaad erkent, 
En na(ar) 't verbeetren van zijn wangedrag wil trachten. 


{==407==} {>>pagina-aanduiding<<}

Eene briefrol, door constantinus aan agathocles gerigt en onderschept, stelt de schuld en de belijdenis van het Christengeloof des laatsten buiten alle bedenking; zoodat galerius, aangehitst door den listigen marcius, zijn' vertrouwde, eindelijk besluit tot het voltrekken der straf aan agathocles, die reeds in een' zijvleugel van het paleis in verzekerde bewaring was gesteld. Deze intusschen is van konstantijn's behouden aankomst in Brittannië nog onbewust, en geene tranen van zijne gade, geene aanbieding van tiridates van gelegenheid tot vlugten zijn in staat, den man, die daar staat als eene rots, te doen wankelen in zijn besluit, om zich voor de heilige zaak des Christendoms op te offeren; ja, voor galerius zelven erkent hij onbewimpeld, dat hij het hoofd der zamenspanning, dat hij Christen is.
Het gevaar des Keizers klimt. Theophania, de gade van den held, heeft zich aan het hoofd der beweging gesteld; galerius zelf zag haar,

met onbesuisd geweld, 
Gevolgd door 't krijgsvolk, en naar dit paleis gesneld, 
In gangen en gewelf met blinde woestheid dringen; 
En zelfs Agathocles straks aan zijn' wacht ontwringen; 
Marcellus zelve daagde en dreef zijn benden voort, 
En hief d'allarmkreet aan en brulde 't vreeslijk woord, 
Dat woord, dat door zijn' klank den stoutste zelfs doet beven: 
‘Redt, redt Agathocles! doet Romes dwingland sneven.’ 
't Gold nu mijn' troon; ik gaf aan Marcius bevel 
Ten aanval, 't werd volbragt; ik wendde en keerde snel 
Naar dit paleis: ja hier wil ik mijn regten staven, 
Of, zoo ik zwichten moet, mij onder 't puin begraven. 

Het bijgeloof versterkt den angst. Een droom had hem de zegepraal des Christendoms geschilderd, in welken hij,

....op 't diepst ontroerd, deez' snoode la string (hoorde) klinken: 
‘Uw templen zijn gesloopt, uw goden zijn een spot; 
Geloofd zij die genaakt in naam van d' eengen God! 
Hij komt, hij komt, voor wien eens aller knie zal buigen.’ 

Galerius blijft meester. Agathocles wordt weder gevangen genomen. Hij had het purper afgeworpen:

{==408==} {>>pagina-aanduiding<<}


‘'k Zoek (riep hij) rang noch eer, maar 'k eisch der moordren straf.’ 
Dit laatste treft den Keizer. 
 
Goôn! (zegt hij) kon ik hem op nieuw weêr aan mijn dienst verpanden, 
Hoe vast zou, met zijn hulp, in 't eind mijn rijkstroon staan. 
 
(Tegen marcius.) 
 
De huichlaar kan nu 't loon zijns misdrijfs niet ontgaan; 
Voor 't schandlijk Christenrot het heil des rijks te wagen! 
Hij zal die stoutheid zich nog in dit uur beklagen. 

(Een niet gelukkige regel. De uitdrukking is veel te flaauw.

Voor 't schandlijk Christenrot een rijk op 't spel te zetten; 
De Goôn te lasteren!...mijn wraak zal hem verpletten. 

Dit voldoet ons nog niet geheel, maar zou toch, dunkt ons, sterker zijn.)
Echter ziet galerius nog in den gevangene den man, die ‘ook het Westersch rijk voor zijn gezag kon doen bukken,’ en biedt theophania vergiffenis aan voor haren echtgenoot, mits

...hij vereere op nieuw de goôn die Rome ons gaf, 
En zweer zijn gruwelleer en roekloos pogen af. 

Maar agathocles blijft standvastig, al dreigt galerius hem met den dood van zijn kind. Zelfs bij theophania wint het Christelijk geloof het van

Den bant, die 't harte bint 
Der moeder aen het kint 
Gebaert met wee en smarte, 
Aen hare borst met melck gevoedt, 
Zoo lang gedraegen onder 't harte. 

Ook het herhaalde smeeken van tiridates, dat ‘hij zichzelven spare,’ is vergeess; hij blijft standvastig.
Onder dit alles (wij zijn tot het vijfde Bedrijf genaderd) komt te Nicomedië

De maar dat Konstantijn, toen 's vaders snelle dood 
Hem 't vorstelijk staatsbestuur in al zijn' omvang bood, 

{==409==} {>>pagina-aanduiding<<}

In 't eigen uur niet slechts der Christnen boeijen slaakte, 
Maar openlijk de goôn, als valsche goôn, verzaakte, 
Zich zelven Christen noemde, en, Romes eer ten smaad, 
Die snoode leer verhief tot godsdienst van den staat. 

Nu heeft alzoo galerius niets meer van agathocles te hopen, en zal dezen

naar zijn verdienste straffen, 
Het schriklijkst soltertuig, zoo gruwzaam dat natuur.... 

Hiervan ziet marcius het gevaar, en deze beweegt den Keizer, den gevreesde meer heimelijk ter dood te doen brengen, gelijk hij dan ook uit de hand van dezen vleijer den gifbeker ontvangt. Doch hij sterft niet, dan na de heugelijke tijding te hebben vernomen.....Doch wij kunnen ons niet wederhouden, dit, als eene treffende proeve, uit te schrijven:

agathocles. 
Reeds klinkt dat heilgeloof door 't diep geschokt heelal; 
Het is geen wanklend riet, of steunt op menschenvonden: 
De hemel schiep het, door den hemel is 't gezonden, 
En wat de hemel wil, geloof mij, dat geschiedt; 
Reeds kiemt (*) de dageraad die rust en leven biedt: 
Daar klinkt die zaalge leer, verkondigd van de troonen. 
galerius. 
Ziedaar in 't eind de bron van dat hardnekkig honen, 
Van dien vermeetlen trots, die kroon en schepter schendt; 
Ik weet uw hartsgeheim,...ja schrik, 't is mij bekend, 
Uw vuige Konstantijn is reeds ten troon verheven. 
agathocles, met uitbundige vreugde. 
Hoe, Konstantijn ten troon! 
galerius, met verachtenden spot. 
Zijn wet, die de aard' doet beven, 
Verhief uw gruwelleer tot godsdienst van den staat. 
agathocles, met geestverrukking. Bij het vernemen van dit, hem geheel onbekend berigt, hoort hij niets meer, ziet hij niets meer, treft hem niets meer, dan het gelukken

{==410==} {>>pagina-aanduiding<<}
van dat eenig doel, waarvoor hij alles waagde. 
Reeds nu, reeds nu!...waar ben 'k! mijn God, mijn toeverlaat! 
galerius. 
Gij veinst vergeefs, ik weet... 
agathocles. 
Ik mogt mijn' wensch verwerven. 
galerius. 
Maar eer ge een' stap... 
agathocles. 
Ja thans, thans kan ik juichend sterven. 
Wat zijt gij, kerker! dood! afschuwlijk foltertuig! 
galerius. 
Het wacht u reeds. 
agathocles. 
Ten troon!..buig, dankende aarde buig! 
Ten godsdienst van 't heelal!..kniel, kniel, verloste wereld! 
galerius. 
Reeds gaapt een schandlijk graf... 
agathocles. 
Met hemelsch licht bepereld. 
Verheft u, wallen! en gij, poorten! rukt u op! 
Ontvonkte volken, juicht! thans klimt uw heil ten top; 
Strijdt!..uw banier zij 't kruis, ziet, ginds, zijn haatren zinken! 
galerius, met den kreet van geweldigen schrik. 
Geregte goôn, mijn droom! 
agathocles. 
Hoort, hoort de heilmaar klinken: 
‘Uw templen zijn gesloopt, uw goden zijn een spot! 
Geloosd zij die genaakt in naam van d' eengen God! 
Hij komt, hij komt voor wien eens aller knie zal buigen!’ 
Gij, heuvien! hoort dat lied! gij, wouden! stemt in 't juichen! 
Juicht heemlen! wijl uw heil voor de aarde ontsloten wordt! 
galerius, wiens zielsangst bij het vernemen der woorden, welke hij geloofde in zijnen droom gehoord te hebben, van oogenblik tot oogenblik heviger wordt, vlugt, onder het uiten der volgende woorden, met woede en afgrijzen van het tooneel: 
Ellendige! uw triomf, uw razernij dunrt kort. 

Hij sterft dan nu gemoedigd. Theophania ontvangt uit de hand van tiridates een' dolk, wil zich eerst daar-
{==411==} {>>pagina-aanduiding<<}
mede ombrengen, maar deinst met een' kreet van afgrijzen terug.

Weg, schandlijk werktuig van de vuigste lafheid...strijden 
Tot op het bloed is pligt, is Christendeugd;..ja lijden 
Tot in den dood is moed;..gij eischt dit, gij mijn God! 
Uw heilge wil geschiede...op u berust mijn lot. 

Tiridates, diep getroffen door dit alles, eindigt met te gelooven, dat de almagt der valsche Goden slechts schijn is, en betuigende: Ik wil een Christen zijn!
De plaatsen, die wij aanhaalden, zijn veel beter, dan onze dorre schets van den inhoud en afloop, geschikt, om te doen zien, dat ook op dit Treurspel volkomen kan worden toegepast, wat de Recensent van 's mans montigni (*) zeide, ‘dat verhevenheid der denkbeelden, kracht van uitdrukking en gemakkelijkheid van versisicatle de tragische Muze van onzen Dichter bijzonder kenmerken.’
Trouwens, het is ook hier pectus, quod disertum facit. Gelijk klijn in het Treurspel, waarvan wij zoo even spraken, die gloeijende vaderlandsliefde heeft ten toon gespreid, welke wij ook in het gedicht: Aan den Koning, voor het onderhavige geplaatst, aantreffen, zoo ‘vormde hij nu het voornemen, om aan de heilige Godsdienst, welke hij innig belijdt, in het hier aangeboden Treurspel, eene dankbare hulde te wijden.’ (Voorr. bl. VI.)
Reeds als het echte asdruksel dus van een godvruchtig gemoed, dat de kracht des heerlijken Christendoms bij menig leed ondervond, is ons de agathocles dierbaar. Maar wij beoordeelen niet den edelen klijn; alleen zijnen agathocles. En kan deze nu, als kunstgewrocht, den toets der kritiek doorstaan? Wij antwoorden: naar ons gevoel, ja! De handeling is eenvoudig en tragisch, belangwekkend en van genoegzame geschiedkundige waarheid, echter niet al te getrouw aan de geschiedenis (†). Het kostuum is wél in acht genomen; de hoofdpersoon is en blijft hoofdpersoon; de overige karakters loopen genoeg uiteen en worden goed volge-
{==412==} {>>pagina-aanduiding<<}
houden. De belangstelling wordt hoe langer zoo hooger gespannen, en bij het einde is de indruk treffend en één: ‘het moet wel een goede Heer zijn, voor wien men zoo in den dood wil gaan!’
De Dichter vergunne ons echter eenige kleine aanmerkingen. Dat zij niet uit vitlust voortspruiten, zal ieder, na het bovenstaande, wel willen gelooven.
Zou het onderhavige stuk niet meer waarde hebben als Dichtstuk, dan als Treurspel? Duidelijker: is het onderwerp, de zegepraal des Christendoms over heidendom en doodsgevaar, wel geschikt voor het tooneel? Teregt klaagt onze Dichter (Voorr. bl. XIV) over de onzedelijkheid, tot welker dienaresse de dramatische poëzij zich in Frankrijk heeft verlaagd; en niemand wenscht hartelijker, dan Rec., dat onze natie rijp ware voor een tooneel, als waarvoor de agathocles geschreven is; maar, gelijk niet alle ondeugden gepaste onderwerpen voor het hoogere Blijspel leveren, zouden er ook geene gevoelens, geene deugden der ziele zijn, die, hoe groot ook en verheven, echter voor tragische poëzij min geschikt zijn? En zouden (Rec. vraagt het met alle bescheidenheid) Christelijk geloof en Christelijke heldenmoed daaronder niet behooren? Hetgeen klijn zegt, (Voorr. bl. XIV) heeft ons nog niet kunnen overtuigen. Het kerkgebaar in gijsbrecht van aemstel is, naar ons gevoel, voor een tooneel ongeschikt, en hoe jammerlijk zijn vele plaatsen in vondel's meesterstuk misvormd, om voor de vertooning er het Christelijke, sit venia verbo! af te doen! Echter geeft klijn, zoo in zijn gedicht: Aan den Koning, als in de Voorrede, niet onduidelijk te kennen, dat hij dit Treurspel voor de opvoering bestemde; en het is vermoedelijk de geopperde zwarigheid, waardoor hij zich hier en daar heeft laten belemmeren. Zoo had hij anders, bladz. 91, in het gesprek tusschen agathocles en theophania, over het gevaar, dat hun kind liep bij hunne getrouwheid aan het Christendom, vrij waarschijnlijk van abraham's offerande gebruik gemaakt; - zoo had hij zijnen hoofdpersoon anders zekerlijk den naam onzes Verlossers meermalen in den mond gelegd, of van het verheven voorbeeld
diens grooten Lijders doen spreken. Maar wordt nu, ofschoon de naam Christen herhaaldelijk gespeld wordt, agathocles eigenlijk niet meer een martelaar voor de dienst van den eenigen waren God, dan voor de Godsdienst van jezus christus? En be-
{==413==} {>>pagina-aanduiding<<}
wijst juist dit niet, dat de Dichter deze zwarigheid zelf heeft gevoeld, en zijn onderwerp, geheel naar den eisch behandeld, voor de vertooning niet geschikt achtte?
Het niet zeer kiesche dol en dolheid komt te dikwijls voor; alleen in het eerste Bedrijs zeven- of achtmaal.
Osschoon de versificatie (en liet het zich anders van den keurigen man verwachten?) doorheen fiksch is, vindt Rec. hier en daar een min gepast woord, om des rijms wille; b.v. bl. 70.

Ja, Romes opperheer! hoor van mijn dankbre lippen, 
Bezield door hooger kracht, de taal der waarheid glippen; 
Ja ik, ja Konstantijn zijn Christnen, enz. 

Bl. 91:

Ach hij, wiens liefde ons heeft aan 't heilgeloof geklonken. 

Bl. 51. reg. 2. v.o. bepereld. Bl. 71. reg. 14. verbittren. Ald. laatste reg. orden zal (zullen). Bl. 87. reg. 2 v.o. hoeden (hoede). Bl. 109. reg. 11. heldenspieren. Ald. reg. 4 v.o. vonden houdt (houden). Bl. 115. laatste reg. omgeeft.
Bl. 78. reg. 11, een Fransch geconstrueerde regel:

Goôn! 't was van 't Christenrot het snoode lofgezang. 

Ook zouden wij, bl. 7, voor:

Ziedaar dat krijgsgeschal 
Hetgeen zoo sterk u trof bij 't naadren tot deez' wal, 

liever, minder prozaisch, lezen:

Dat in uwe ooren klonk enz. 

Bl. 59, in den regel:

Hoe ook op 't schittrend feest met gunst nog overladen, 

het stopwoord nog uitlaten en gunsten lezen.
Bl. 108 zouden wij liever lezen:

Ik werd door goud, noch rang, noch eerzucht aangedreven. 

Voorts stooteden wij op een aantal druk- en punctuatie-fouten.

{==414==} {>>pagina-aanduiding<<}
Doch waartoe vlekjes gezocht, waar wij geene vlekken kunnen vinden? Wij konden anders nog ophoopingen van monosylben aanwijzen, b.v. op bl. 34, 35, of spreken van het al te veelvuldig plaatsen van het woordje en bij optelling, ook voor het eerste woord, als in de regels aan den Koning, welke wij den edelen Dichter, ten besluite dezer Recensie, die réèds te breed uitliep, van ganscher harte nazeggen:

Die God, voor wiens ontzaglijk oog 
De schepping als een' stip verschijnt, 
En als een nietig stip verdwijnt, 
Of als een nevel die vervloog; 
Die God dekk' met zijn sterke hand, 
En u, en 't dierbaar vaderland! 


Parabelen van Dr.  F.A. Krummacher.Naar den laatsten Druk uit het Hoogduitsch vertaald. IIde Stukje. Te Amsterdam, bij J.C. van Kesteren. 1831. In 12mo. VIII en 199 bl. ƒ 1-25.

Bij het in 't licht verschijnen van het eerste deeltje, waarvan dit het vervolg is, gaven wij van hetzelve een aanprijzend verslag, bij hetwelk wij thans niets te voegen hebben. De vertaler is op dezelfde wijze voortgegaan. Tot lektuur in verlorene oogenblikken maakt zelfs het formaat en de beknoptheid der deeltjes het werk geschikt. Ware krummacher onze landgenoot, ware hij een pas ontluikend genie, dan zouden wij het van onzen pligt achten, hem opmerkzaam te maken op enkele uitdrukkingen, die niet vrij zijn van valsch vernuft; bij voorbeeld in de schildering der bevalligheid van een meisje: ‘zij was schoon van gestalte, als een lichtstraal.’ Hier maken wij deze aanmerking vooral ten behoeve van hen, wie al ligt het bloemrijke van den stijl tot navolging zou bewegen. Ook viel ons hier en daar wel eens eene taalfout in het oog, welke wij aan onnaauwkeurigheid in de correctie toeschrijven; zoo als ‘laat mij hart,’ in plaats van ‘laat mij hard boeten.’ Tot eene proeve vinde de volgende Parabel, die wij om hare kortheid kiezen, hier eene plaats, getiteld Het Koornveld:
‘In de vreedzame woning eens vromen landmans had eene besmettelijke ziekte gewoed, en hem zelven en zijne vrouw

{==415==} {>>pagina-aanduiding<<}
en vier kinderen aan het ziekbed gekluisterd. Twee kinderen werden eene prooi der vernielende ziekte, zijn oudste zoon en een meisje, de steun der moeder. Daarbij kwam nog, dat de arbeid op het veld achteruit gegaan, en de laatste spaarpenning verteerd was. Doch eindelijk herstelde de landman, en hij besloot, de eerste maal naar zijnen akker te gaan, dien hij in zoo langen tijd niet gezien had. Toen hij nu uit wilde gaan met zijne vrouw, zie toen kwam er een onweêr op, en het bliksemde en donderde zeer, en er viel een zware regen, en zij wachtten, tot het voorbij trok. Daarop, toen de donder stil werd en de regen ophield, zeide de landman: “Welaan, laat ons nu gaan. De geur des velds zal des te lieselijker zijn na de lange droogte.” En toen zij nu naar buiten traden in het koornveld, dat reeds aren gekregen had, kwam hun de geur des velds frisch en liefelijk tegen, en over het veld hingen de van een gescheidene wolken en schoten nog aanhoudend bliksemstralen uit. Doch de jonge aren en halmen lieten hunne hoofden zakken, zwaar van de parelende droppelen, en het gras stond met frischen glans bekleed. Toen vatte de landman de hand zijner vrouw, en zag naar den hemel in de glanzige wolken en den lichtstroom, en zeide: “Ach, Heer! ook ons hebt gij een onweder gezonden - ô laat ons dan ook zijn als dit koornveld. Wij gingen en weenden, ach! laat ons ook voortreffelijke zaden dragen, opdat wij met vreugde onze schoven brengen mogen!” - Zoo bad de landman, en zijne vrouw weende en zeide: “Amen! Ja, het zij zoo!” En beiden keerden zij getroost naar hunne woning terug.’
Over het geheel achten wij den arbeid van krummacher zeer geschikt, om op eene treffende wijze op het gevoel en het verstand te werken, en wenschen daarom, ook onder onze landgenooten, aan deze Parabelen eene gunstige ontvangst toe.

Verhalen van verschillenden inhoud; door  H. Zschokkeen andere Schrijvers. Te Rotterdam, bij de Wed. J. Allart. 1831. In gr. 8vo. 305 Bl. ƒ 2-60.

Reeds in de openbare dagbladen heeft de redactie der Iris zich bitter beklaagd over den verzamelaar van deze Verhalen. Daar wij geen exemplaar der Iris bij de hand hebben, kunnen wij niet beslissen, in hoe ver de regtmatigheid van

{==416==} {>>pagina-aanduiding<<}
deze klagt over plagiaat door den vroegeren datum der Nederduitsche uitgave bewezen wordt. Maar stellig kunnen wij, aankondigen, dat het eerste, hier voorkomende, Verhaal: De Walpurgisnacht, reeds in het jaar 1815 in onze taal is in het hcht gegeven in het werk: Droomen en Gedachten over dezelve, te Dordrecht bij a. blussé en zoon. Het vierde Verhaal is hetzelfde met den dooden Gast, in het jaar 1830 aszonderlijk uitgegeven, te Amsterdam, bij j.m.e. meijer. Het is mogelijk, dat deze plagiaten onwillekeurig zijn; maar zij doen dan toch blijken, dat de Vertaler al te weinig bekend is met hetgeen er in het vak, voor hetwelk hij arbeidt, in onze taal reeds aanwezig is. Voegt men hier nu nog al datgeen bij, wat de Iris als haar eigendom opeischt, dan wordt juist niet veel nienws aan het lezend publiek aangeboden. Zij echter, die de aangehaalde werken niet hebben gelezen, voor wie dus alles nieuw is, kunnen hier nog al iets vinden tot aangenaam onderhoud, in de veertien Verhalen, uit welke deze bundel bestaat.




Hobein, de dappere Zeeman. Romance van  G.L. van Oosten van Staveren.Te Haarlem, bij de Erven F. Bohn. 1831. In gr. 8vo. 14 Bl. ƒ :-30.

Gansch niet onverdienstelijk is deze Romance. Het zij ons echter vergund, den Dichter eenige feilen aan te wijzen, of tegen zekere verkeerde manier van uitdrukking voor het vervolg te waarschuwen. Over het rijm van ei op ij zullen wij niet spreken. De vervaardiger zal wel weten, dat de voornaamste Dichters zich dat niet veroorloven. Maar het is erger, eene volstrekt overschietende lettergreep aan het einde van een' regel te laten fmelten in de eerste van het volgende vers, gelijk bl. 5, schoon al de verzen slechts van 8 lettergrepen mogten zijn:

Nog klonk den Belg de slag in 't oor, 
Die Antwerp's wallen dav'ren deed - 
Die Holland's moed hun kennen leerde 
Uit eigen schande en eigen leed. 

Hetgeen men zou moeten lezen, overeenkomstig de maat der andere couplecten:

Die Hollands moed hun kennen leer- 
D' uit eigen schande en eigen leed. 
 
En naau wlijks hoort men 't fier bevel, 
Of man en knaap en knaap en man, enz. bl. 6. 

Voor een enkelen keer gaat dat; doch de Dichter wenne zich dergelijke spreekwijzen niet aan. Hij heeft er zich in dit stukje slechts ééns van bediend; dit is dan ook genoeg. Wij wilden hem ook daarover niet berispen, maar alleenlijk waarschuwen voor het vervolg. Hij ga voor het overige verder voort op den gelukkig ingeslagenen weg!


{==417==} {>>pagina-aanduiding<<}

Boekbeschouwing.




Geschiedenis der zedelijke en godsdienstige beschaving van het hedendaagsche Europa, door  W.A. van Hengel.Iste Deel. Te Amsterdam, bij J. van der Hey en Zoon. 1831. In gr. 8vo. Voorr. X, 500 bl. ƒ 5-20.

Met belangstelling verwachtte ons beschaafd Nederlandsch publiek de, reeds in 1829 aangekondigde, uitgave van deze Geschiedenis. Hare bearbeiding werd ondernomen door een' man, die roemvol in ons Vaderland bekend staat, ook als wijsgeerig navorscher van geschiedkundige onderwerpen, getuigen zijne, bij teyler's Stichting bekroonde, Verhandelingen, inzonderheid zijn' aldaar gevoerden wedstrijd met den onvergetelijken borger, over het gevoelen van eberhard, wegens den oorsprong van de Christelijke Godsdienst. (Haarl. 1815.) In hem trof men die zeldzame vereeniging aan van vernuft en geleerdheid, van schrander oordeel en levendige verbeeldingskracht, van geschiedkundige, zoowel als van wijsgeerige, kennis, onontbeerlijk voor elk, die niet slechts de uitwendige, maar de innerlijke, - zoo men zich dus uitdrukken mag, - de geestelijke, lotgevallen van het menschelijk geslacht zal voorstellen. En, inderdaad, in die verwachting worden wij nu, over het geheel, niet teleurgesteld. Al mogen er bij de lezing van dit werk gewigtige aanmerkingen oprijzen; hetzelve zal eene duurzame plaats bekleeden onder de klassieke, waarlijk niet zeer talrijke, voortbrengselen in onze taal geschreven, waarin echt Nederlandsche geleerdheid en waarheidszin zich in een aangenamen vorm openbaren, van den arbeidzamen ijver des Hooggeleerden Schrijvers, en van zijne zucht, om tot opbouwing onzer Letterkunde mede te werken, waardiglijk getuigende.
Tot eenig verslag van dit uitvoerig werk overgaande,

{==418==} {>>pagina-aanduiding<<}
willen wij eerst een kort overzigt geven van hetgeen in dit eerste Deel voorkomt.
Na eene Voorrede, waarin het standpunt wordt geteekend, waaruit de Hoogleeraar wenscht, dat zijn werk zal worden beoordeeld, volgt eene Inleiding tot de voor te dragen Geschiedenis. Deze Inleiding, die het grootste gedeelte van het tegenwoordig boekdeel beslaat (van bl. 1-384), in vier Hoofdstukken gesplitst, onderzoekt in het Iste den aard en de eigenschappen der beschaving in het gemeen, en der zedelijke en godsdienstige beschaving in het bijzonder. Volgens den Schrijver is het kenmerk der beschaving daarin te zoeken, ‘dat de rede het oppergezag over den geheelen mensch uitoefent, en hem door de begrippen van het ware, schoone en goede bestuur ten leidt: zij onderscheidt zich van de onbeschaafdheid, als welke dáár overal plaats grijpt, waar de rede zich in een' staat van onderworpenheid bevindt.’ - Na eene opgave van den toestand dier onbeschaafdheid naar deszelfs verschillende wijzigingen, tijdperken en trappen, wordt deze van hare voorgewende gunstige, en van hare stellig nadeelige, zijde beschouwd; de Godsdienst - niet de natuurlijke, maar de echt Christelijke, - als de moeder der beschaving opgegeven; voorts meer bepaaldelijk omschreven, wat men te verstaan hebbe door zedelijke en door godsdienstige beschaving, naauw onderling verbonden; en eindelijk de omtrekken geschetst van het Ideaal eener zedelijk en godsdienstig beschaafde maatschappij.
Het IIde Hoofdstuk beschrijst den mensch, als het voorwerp der zedelijke en godsdienstige beschaving, en toont aan, dat ieder mensch, als bewoner dezer aarde, eene afzonderlijke klasse in de rij der bezîelde wezens uitmakende, voor de beschrevene beschaving, op den geheelen aardbodem, bestemd is; dat die bestemming overeenkomt met hetgeen wijsgeerte en ervaring ons leeren omtrent der menschen natuurlijken aanleg, vermogens en ingeschapen behoefte naar volmaking; en dat, eindelijk, het voldoen aan die behoefte, in weerwil van rousseau's en anderer magtspreuken, den mensch wezenlijk gelukkig maakt.

{==419==} {>>pagina-aanduiding<<}

Het IIIde Hoofdstuk geeft Europa als den voornamen zetei der zedelijke en godsdienstige beschaving op. Dáár is zij bijzonder gehuisvest, niet in Azië, noch zelfs in Noord-Amerika (??), ook niet in Europa's zuidoostelijk Turksch gedeelte, maar wel voornamelijk in het Protestantsch gedeelte van Europa. De oorzaken, waarom ons werelddeel voornamelijk zich in dit voorregt mag verheugen, liggen deels in de natuurlijke land- en luchtsgesteldheid van Europa, (Hier had de Schrijver, omtrent het pro en contra, dat over den zedelijken invloed van klimaat en landsgesteldheid kan gezegd worden, zich met vrucht kunnen bedienen van hetgeen ancillon hierover betoogt, in zijn hoogst lezenswaardig werk: Zur Vermittlung der Extreme in den Meinungen, Berlin, 1828, 1r. Th.) deels in een' zamenloop van omstandigheden, welke in Europa de beschaving voorbereid, ingevoerd en bevestigd hebben, en in den loop des werks zullen worden ontwikkeld. - De trappen eindelijk, welke de zedelijke en godsdienstige beschaving beklommen heeft, worden opgegeven te bestaan in een' trap van bange worsteling, namelijk in Portugal, Spanje, Italië, Rusland, Griekenland; of van moedigen strijd, te weten in sommige Staten van het Duitsche Rijk, Beijeren, België, Ierland, en vooral sedert eenige maanden (!?) Frankrijk; of van aanvankelijke zegepraal, gelijk in het Noorden van Duitschland, Engeland, onze zeven vereenigde Nederlanden, en andere deelen van
Europa, waar het Protestantismus heerscht. Die zegepraal is echter in deze landen slechts aanvankelijk, en wel door het gemis van eene behoorlijke verhouding - tusschen het aangebragte licht in het zedelijke en godsdienstige, en de verlichting der menschen zelve in beide deze opzigten; tusschen het beschouwende en beoefenende ten aanzien van zedelijkheid en godsdienstigheid; tusschen de middelen, die wezenlijk tot zedelijke en godsdienstige volmaking leiden, en de zoodanige, van welke men zich tot volmaking bedient.
In het IVde Hoofdstuk wordt de gedurige voortgang

{==420==} {>>pagina-aanduiding<<}
der zedelijke en godsdienstige beschaving, vooral met betrekking tot Europa, bewezen. 1o. Zulk een voortgang ligt gegrond in den aard der zaak. Zelfs de vijanden der beschaving werken deze in de hand, door haar als een punt van de hoogste aangelegenheid te doen beschouwen; door het onderscheid tusschen haar en eene halve of valsche beschaving te leeren onderscheiden; en door den heilzamen strijd, waarin zij de vrienden der echte beschaving weten in te wikkelen. 2o. Ook de Geschiedenis maakt zulk een' voortgang aanschouwelijk. Noch de natuurlijke wereld, noch het gebied van kunsten en wetenschappen, noch de lotgevallen der wereld lèveren verschijnselen op, waaruit men tot eene steeds voortgaande verbastering des menschdoms in het zedelijke en godsdienstige besluiten mag. Die beschaving gaat, daarenboven, niet bij afwisseling nu eens voorwaarts, dan weder achterwaarts, zich gedurig in denzelfden kring omdraaijende: (een gevoelen, bij welks vermelding wij ons verwonderen, dat de geleerde Schrijver onzen fr. hemsterhuis als voorstander van hetzelve niet heeft doen kennen (*); terwijl ancillon, dien van hengel als tegenstander der afwisselende beschaving opgeeft, (bl. 332) niet in allen deele van die meening afkeerig is, blijkens deze woorden uit zijne Développements du moi humain, (Essais Philosophiques, Paris 1817) T. 2. p. 342. Il paraît par l'histoire toute entière, que le perfectionnement de l'espèce humaine ne marche pas sur une ligne droite toujours progressive, qu'au contraire il décrit des courbes dans toutes les
directions, tantot progressives, tantot retrogrades, et que plus d'une fois revenant au point, d'où il était parti, son mouvement a été un mouvement circulaire. Vergel. bl. 350 en 352.) - Zelfs het uitzigt op de toekomst weêrhoudt ons niet van het geloof aan den gedurigen voortgang der zedelijke en godsdienstige beschaving, zoo elders, als bijzonder in Eu-
{==421==} {>>pagina-aanduiding<<}
ropa; en de Bijbel, welverre van dit geloof te bestrijden, bevestigt ons veeleer in hetzelve.
Na een kort besluit, begint bl. 385 de beschouwing van Europa's zedelijken en godsdienstigen toestand ten tijde van den val des Westerschen Keizerrijks. Daartoe geeft het Iste Hoofdstuk een overzigt van de bewoners van Europa, als destijds voornamelijk verdeeld in twee partijen, Christenen en Heidenen. Het IIde Hoofdstuk treedt in eene beschrijving van het Christendom in Europa, ten tijde van den val des Westerschen Keizerrijks. Het IIIde geeft, op dezelfde wijze, den staat op van het toenmalige Heidendom.
Met bijzonder genoegen hebben wij deze drie laatste Hoofdstukken doorgelezen. Men ontwaart al spoedig, dat de Schrijver hier geheel te huis is, en dit gedeelte van zijn opstel met uitstekende zorg en blijkbaar con amore heeft bearbeid. Ook waren zijne vroegere nasporingen omtrent de wijsgeerige denkbeelden, welke bij het ontstaan van het Christendom de oude wereld beheerschten, uitnemend geschikt, om hem hier zijn' weg ligter en aangenamer te doen bewandelen.
Bij het overzien van al deze behandelde zaken valt ieder het belangrijke in het oog, dat hier onderzocht en voorgedragen wordt. Wij twijfelen niet, of geleerden, zoo wel als ongeleerden, zullen gaarne verwijlen bij de ontwikkeling van vraagstukken, die met de dierbaarste belangen der menschheid in naauw verband staan; de veelvuldige belezenheid des Hoogleeraars in onderscheidene vakken van oudere en nieuwere letter- en staatkunde bewonderen, en den ongemeenen arbeid op prijs stellen, dien de Schrijver zich heeft willen getroosten, om uit allerlei, soms zeer ongelijksoortige, bouwstoffen een geheel op te rigten, waarin men vele gewigtige, nu en dan min bekende, bijzonderheden omtrent de geschiedenis in het algemeen, en der menschheid in het bijzonder, vereenigd en opgehelderd vindt.
De volgende aanmerkingen mag Rec. echter niet terughouden.

{==422==} {>>pagina-aanduiding<<}

Vooreerst komt ons de ontwikkeling van het begrip van zedelijke en godsdienstige beschaving, hoe schijnbaar naauwkeurig in de Inleiding van dit werk ontleed, niet in alleen deele duidelijk en bevattelijk genoeg voor. Wij zouden niet voor vast durven stellen, ‘dat het kenmerk van echte beschaving daarin te zoeken zij, dat de rede het oppergezag over den geheelen mensch uitoesent.’ - Wij voor ons gelooven, dat, bij een echt beschaafd mensch, noch de rede afzonderlijk, noch het gevoel het oppergezag voeren moet, maar dat alle zijne geestelijke vermogens, broederlijk met elkander vereenigd, zijn' wil en handelingen leiden moeten, en dat de echte beschaving dáár bij uitnemendheid zal bestaan, waar die vereeniging het meest volkomen en harmonisch zich openbaart. Doch dit daargelaten: eigenlijk vinden wij, naar het plan des Schrijvers, de toevoeging van het gansche woord beschaving overtollig. Hetzelve had, ter vermijding van dubbelzinnigheid, veilig kunnen achterwege blijven. ‘Alles, wat den staat der burgerlijke maatschappijen, den gang van kunsten en wetenschappen, de bedrijven en uitvindingen tot gemak en genoegen des gezelligen en huiselijken levens aanbelangt, en buiten het bereik van zedelijkheid en godsdienstigheid ligt, wordt anderen ter navorsching overgelaten en in dit werk niet opgenomen,’ vergel. bl. 55. Met deze woorden al datgene uitsluitende, wat onder de voornaamste grondbegrippen van het woord beschaving behoort, had de Schrijver zich vergenoegen kunnen mer blootelijk tot opschrift van zijn werk te stellen: Geschiedenis der zedelijkheid en godsdienstigheid in Europa, of, kortheidshalve, naar de zeer uitgebreide beteekenis, door hem aan het bijwoord zedelijk toegekend, Geschiedenis der godsdienstigheid alleen. Zoo wij ons niet bedriegen, is het woord
beschaving slechts bijgehouden, omdat men den voortgang of de vorderingen van zedelijke (godsdienstige) denkbeelden onder de Europesche menschheid zal aanwijzen: doch om dit aan te duiden, was het woord Geschiedenis genoeg; en het ware min noodig geweest, een ander daarbij te gebrui-
{==423==} {>>pagina-aanduiding<<}
ken, dat onwillekeurig bijdenkbeelden opwekt, die tot het eigenlijk doel des Schrijvers niet behooren.
Voorts mogen wij niet verbergen, dat de Inleiding ons zaken schijnt te behelzen, die, hoe nuttig ook, eerder als resultaten van de gansche Geschiedenis, nadat zij zal zijn afgehandeld, dan wel hier reeds op den voorgrond mogten staan. Het IIde Hoofdstuk beschrijft den mensch als het voorwerp van zedelijke en godsdienstige beschaving, en toont aan, dat ieder mensch voor dezelve bestemd is; het IVde betoogt den gedurigen voortgang dier beschaving. In beide Hoofdstukken verwijst men op de ervaring; en, tot staving van het aangevoerde, brengt men eenige bewijzen uit de Geschiedenis bij. Is het wel mogelijk, die bewijzen reeds hier overtuigend genoeg te doen werken? Zullen zij hun klemmend aanzien niet dáneerst verkrijgen, wanneer de Schrijver zijne taak geheel zal hebben afgeweven? Alsdan zal hetgeen hier nog bloote vooronderstelling is, kunnen blijken stellige waarheid te bevatten. Naar ons gevoelen, behelst de Inleiding ook nog daarenboven veel, dat men hier niet verwachten zou, zoo als b.v. de uitgebreide, opzettelijke bewijsvoering, dat de mensch voor zedelijke en godsdienstige beschaving vatbaar is, en door haar gelukkig wordt. Indien iemand toch voornam, eene Geschiedenis der Geneeskunde of der Wetgeving te schrijven, geenszins zou hij noodig achten, vooraf, of de waarde der Geneeskunde, of die der Wetgeving, in het breede op te geven, noch moeten aanwijzen, dat de mensch in dergelijke wetenschappen voortgangen maakt. Al kon men bewijzen, dat de menschheid in zedelijke en godsdienstige beschaving achteruitging, dan nog was het wel mogelijk, en het bleef leerzaam, eene Geschiedenis der beschaving, namelijk, hare lotgevallen, haren achterwaartschen of vooruitgaanden gang, te beschrijven; iets, dat de Hoogleeraar echter stellig ontkent bl. 381, vergel. met bl. 328.
Bij deze aanmerking veroorloven wij ons nog eene van meer belang. De eerste wet, die elk Geschiedschrijver, en inzonderheid die der zedelijke en godsdienstige bescha-
{==424==} {>>pagina-aanduiding<<}
ving, zich moet voorstellen, is onpartijdigheid; en, wij kunnen het niet ontveinzen, soms meenen wij hare volkomene toepassing bij enkele oordeelvellingen des Schrijvers te missen. Niet, dat er over des Schrijvers opregten zin voor waarheid eenige onzekerheid zou bestaan: schier elke bladzijde getuigt van zijne ongeveinsde zucht, om tegen alle soort van overdrijving te waken; maar, wanneer wij nagaan de plaatsen, die aan de verschillende volken van Europa in de drie, vernuftig uitgedachte, trappen van beschaving, die van bange worsteling, van moedigen strijd, en van aanvankelijke zegepraal, door den Hoogleeraar worden toegewezen; dan twijfelen wij, of die plaatsing wel overal op een genoegzaam retgvaardig, of gemotiveerd, vonnis rust. Waarom b.v. moet Engeland volstrekt boven Frankrijk staan? Het onderscheid in wetenschappelijke beschaving, in handel, in vermogen enz., komt in geene aanmerking; het geldt hier alleen den staat derzedelijkheid. Ook zij is in Engeland ver van den staat van aanvankelijke zegepraal; men denke slechts, dat, volgens brougham, er in de stad Londen 90,000 kinderen zonder eenig onderrigt rondloopen; - men leze, wat onbevooroordeelden getuigen over den staat der gevangenissen, over de ontzettende hoogte der armentax, over den staat der fabrijksteden, over dien der talrijke mijnwerkers, over de bevolking van Staffordshire; men raadplege de geschiedenis der regtspleging, zoo als zij dagelijks in de Engelsche nieuwspapieren, uit de openbare zittingen van Policie- en andere Gerigten, ijverig wordt opgezameld; en men zal zich minder geneigd gevoelen, om den uitterlijken gunstigen schijn, dien
het bestaan van de talrijke Londensche philanthropische en godsdienstige maatschappijen aswerpt, voor stellig bewijs van de zedelijkheid en godsdienstigheid des ganschen volks op te nemen. Ook om soortgelijke redenen, waarvan de aanvoering ons hier te ver zou leiden, verklaart Rec. niet te begrijpen, waarom Ierland boven Italië en Rusland gesteld wordt. Ronduit gesproken, wij meenen, dat de geachte Schrijver somwijlen te veel gezags heeft toegekend aan verdachte ge-
{==425==} {>>pagina-aanduiding<<}
tuigen, aan staatkundige dweepers, gelijk ancelot, morgan, montlosier en anderen, wier getuigenis bij elken onpartijdigen beoordeelaar der laatste gebeurtenissen in Europa, op het zachtst genomen, eene zeer onzekere waarde heeft. - Spanje wordt zonder verschooning op den laagsten trap gesteld: zoude onze Schrijver zich dit wel onvoorwaardelijk veroorloofd hebben, indien hij den bij Liberalen en Ultraliberalen evenzeer geprezen' martignac geraadpleegd had in de herinneringen, die deze verlichte staatsman uit zijn verblijf in Spanje in het licht heeft gegeven. - De diepe verachtering van Italiës zedelijken toestand wordt met sterke kleuren afgeteekend; maar men leze hetgeen bonstetten, die in Denemarken en in Italië een gedeelte van zijnen leeftijd, en wel in openbare betrekkingen, heeft doorgebragt, in l'Homme du Midi et l'Homme du Nord, (Geneve, 1824) getuigt; en men zal de noodzakelijkheid gevoelen van een' omzigtigen toets omtrent hetgeen in oppervlakkige reisverhalen, bij wijze van magtspreuk, over den zedelijken toestand van het zuiden van Europa wordt opgedischt. Om nog iets te noemen: de opstand in België wordt door den Schrijver
meermalen aangevoerd als een afdoend bewijs van den diep onzedelijken toestand, waarin de inwoners van dat land verkeeren. Ook wij verfoeijen en betreuren de dáár gepleegde gruwelen; maar toch vragen wij, of die opstand, door vreemde hand stellig aangestookt, door verkeerd gewijzigden, maar niettemin vurigen Godsdienstijver bij velen gevoed, wel op zichzelf veel meer bewijst, dan de gewelddadige plunderingen, die ook in vroegere jaren, zelfs nog bij het leven van velen uit het tegenwoordig geslacht, onze eigene Geschiedenis ontluisterden. Men denke aan de hevige partijwoede, in Zeeland en in Friesland ten jare 1796 en v.v. geopenbaard; eene woede, die in laatstgenoemd gewest, zonder de op dat tijdstip weldadige tusschenkomst der Fransche legermagt, met den moord van de hoofden der aanzienlijkste gezinnen aldaar stellig, gelijk genoeg bekend is, zoude geëindigd zijn.

{==426==} {>>pagina-aanduiding<<}

Indien alzoo de Schrijver meende, zich met het onderzoek, hoofdzakelijk in deze Inleiding behandeld, te moeten inlaten, was het noodig geweest, een afzonderlijk Hoofdstuk toe te wijden aan een beoordeelend onderzoek van de bronnen, of kenmerken, waaruit de trap van zedelijke en godsdienstige beschaving veilig kan worden opgemaakt; zoo als zijn de toestand der wetgeving, het getal en de soort van misdaden, dat der echtscheidingen, onechte kinderen enz., de staat van het onderwijs, de soort en de waarde van de meest gezochte lectuur, de openbare vermakelijkheden, de leefwijze en het aanzien van den middelstand, enz. enz. Wij vertrouwen, dat de navorsching en de raadpleging van dergelijke en andere kenmerken van den zedelijken staat eener Natie ook onzen Schrijver dikwerf tot gewigtige wijzigingen in zijn oordeel over den hedendaagschen toestand van onderscheidene Volken van Europa geleid had, en bij de bearbeide taak schier onmisbaar was.
Wat eindelijk den vorm betreft, waarin deze Geschiedenis zich opdoet, zoo kan men den Schrijver den lof van een' zuiveren, dikwerf fraaijen, stijl niet ontzeggen. Op enkele plaatsen zou men eene meer beknopte voordragt, ja, nu en dan, mindere woordenrijkheid, verlangen. Het is dan toch maar zoo met onze tegenwoordige beschaving gelegen, een dik boek schrikt den leeslust af; en wij wenschten toch, dat vele lezers den Schrijver op zijnen weg bleven vergezellen, overtuigd, dat zij, waaronder ook Rec. zich gaarne voegt, veel wetenswaardigs van hem zullen leeren, veel, dat hun vertrouwen op den gang der Goddelijke Voorzienigheid, en hun geloof aan den onschatbaren heilzamen invloed der Christelijke Godsdienst, ook op de tijdelijke belangen der menschheid, krachtdadig zal versterken.




Job in zijne Dichtspreuken. Eene Christelijke lectuur bij de gebeurtenissen des tijds; in Leerredenen, door  H.F.T. Fockens,Predikant te Twijzel en Koten. Te Groningen, bij W. van Boekeren. 1830. In gr. 8vo. XI en 141 bl. ƒ 1-40.


{==427==} {>>pagina-aanduiding<<}

Reeds veel te lang bleef dit voortreffelijk viertal Leerredenen onbeoordeeld liggen. Gelijk toch het oogmerk der uitgave eene spoedige aankondiging scheen te vorderen, zoo verdienden zij in ieder opzigt loffelijke vermelding. De Heer fockens, als kundig Oosterling niet onbekend, koos het boek van Job sedert geruimen tijd tot het voorwerp van zijne bijzondere beoefening. Het viel hem in, om van de resultaten van deze zijne Bijbelstudie ook iets aan zijne Gemeente mede te deelen, en dat deze Leerredenen misschien ook in een' ruimer kring eenig nut konden stichten. Hij belooft in de Voorrede meer dan half, Job's redenen tot zijne vrienden ons op dergelijke wijze te zullen leveren, wenschende, dat dit viertal intusschen onder den druk der tijden tot leening, vertroosting en besturing verstrekke.
Wij willen kortelijk deze Leerredenen doorloopen, ten einde te doen zien, wat de Eerw. fockens ons hier levert.
De eerste dan heeft tot tekst Job III: 17-19, en handelt over de rust des doods. Na eene opgave van zijn voornemen ten opzigte van dit Bijbelboek, en een overzigt van de 16 eerste verzen, heldert de Schrijver eerst den zin en de bedoeling zijner tekstwoorden op, en beschouwt daarna de wenschelijke rust des doods bij het licht des Evangelies ter leering en stichting, en wel alzoo, dat hij vooraf den toekomenden staat uit het oogpunt eener ruste ter beschouwing geeft; eene rust, die noch bewusteloosheid, noch ledigheid onderstelt, die allen angst uitsluit aangaande de toekomst, en die daarom ook met regt eene rust heeten mag, omdat zij door een' moeijelijken togt wordt voorafgegeaan. Vervolgens geeft hij deze rust als een voorwerp van wenschen en belangen te beschouwen, aanwijzende, deels, dat alleen de godvruchtige den dood uit het opgegeven oogpunt kan en mag beschouwen, deels, dat ook de zoodanige door onderwerping aan God dit verlangen moet matigen.
De tweede Leerrede heeft tot tekst Job III: 20, en

{==428==} {>>pagina-aanduiding<<}
loopt over dit onderwerp: Gods weg met den mensch raadselachtig, maar heerlijk in bedoeling. Na eene opheldering van vs. 20-26, vindt men hier eerst eene overweging van den inhoud en de strekking der vraag van den tekst, waarvan de zin, volgens fockens, is: waarom rekt Hij (God) het bestaan des ellendigen uit? waarom het leven van zoo bitter bedroefden, die verlangen zouden naar den dood, welke niet komt? De vraag is dus alleen ontboezeming van verdriet. Daarna wijst fockens, ter beantwoording dier vraag, op de bedoelingen, welke God hiermede heeft, als zijnde deels ter beproeving, deels ter voorbereiding voor den hemel, deels ter kastijding. Echter moet ook dán, wanneer wij die bedoelingen niet doorzien, het geloof aan Gods wijsheid en liefde ons volkomen geruststellen. Voorts wijst de Redenaar zijne hoorders op de Goddelijke openbaring, zoo wel, als die de grenzen leert kennen, welke de menschelijke nieuwsgierigheid niet overschrijden mag, als ook, omdat wij tot haar erkentelijk terugbrengen, wat ons van de heerlijke bedoelingen des hemelschen Vaders bekend is. Dat leerzaam onderwijs geeft de Bijbel ook in voorbeelden. Dat van Job zij hier voor allen herinnerd. Eindelijk handelt fockens over de gevolgen, welke dit een en ander ter besturing van gezindheid en gedrag oplevert.
Naar aanleiding van Job VI: 10b. handelt de derde Leerrede over de waardij der getuigenis van een goed geweten voor God. Hier is het eerste gedeelte gewijd aan Bijbeloefening; het tweede aan de voordragt van daarop gegronde leer en vermaning. Met betrekking tot het ecrste wijst de Schrijver op Elifas' antwoord op Job's beschouwde klagten - op den aanvang van Job's wederantwoord in dit hoofdstuk - op den onmiddellijken zamenhang - en op den tekst zelven. Het andere gedeelte verbindt onderwijs en vermaning, en wijst treffend op het voorbeeld van jezus; terwijl het geheel tot eene voorbereiding voor het H. Avondmaal wordt aangewend.
In de vierde Leerrede, eindelijk, naar Job VI: 14-30,

{==429==} {>>pagina-aanduiding<<}
over vriendschapstrouw jegens lijdenden, wordt ter inleiding de gang geschetst, dien het beklag van Job over zijne vrienden in het laatste gedeelte dezes hoofdstuks neemt. Zijne hoorders dus hebbende voorbereid, zal de Eerw. Prediker deze schoone plaats in hare gewigtigste bijzonderheden verder overwegen: ‘De leer omtrent de ware vriendschap, zoo als zij, door Godsdienst geheiligd, voor den lijder een(e) bron van heil en troost oplevert, wordt ons hier regtstreeks, en bij tegenstelling, zeer treffend voorgedragen. Wij willen, ter bevordering van duidelijkheid en nadruk, hare beschouwing terstond met de verklaring van den tekst vereenigen; zoodat wij vooral uit het eerste gedeelte van denzelven, I. den aard, de waarde en pligten der vriendschap afleiden; en meer bijzonder, naar het laatste, II. letten op datgene, wat daarmede strijdig is, en tevens op 't geen als bron dier trouweloosheid kan worden aangemerkt.’ In het eerste deel worden, na tekstverklaring, deze drie vragen beantwoord: wat is de vriendschap voor den sterveling in zijnen nood? - waarom heeft zij voor hem zoo groote waarde? - waarin is het, dat zij haren weldadigen invloed openbaart? Onbestaanbaar met ware vriendschap omtrent lijdenden zijn (aldus loopt het tweede deel af) harde verwijtingen en bestraffingen. De bronnen van dit onverstandig gedrag zijn: vooroordeel, hoogmoed, en ongevoeligheid. Opwekking; besluit.
Rec. twijfelt niet, of dit korte overzigt over het onderhavige werkje doet elk met zijn gunstig oordeel instemmen. Bovendien bezitten nog deze Preken de hooge verdienste, dat de tekst overal met veel smaak en aesthetisch gevoel wordt opgehelderd; dat zij van het begin tot het einde eene gemoedelijke godsvrucht ademen; dat zij van Bijbelsche voorbeelden een treffend gebruik maken; dat zij uit en over de teksten zijn; dat zij zich door taal en stijl aanbevelen. Met één woord, het zijn regt goede, verstandige, bemoedigende Leerredenen, die wij van ganscher harte aanprijzen, en over wier lezing God zijnen zegen in ruime mate verleene!

{==430==} {>>pagina-aanduiding<<}

Wel zouden wij hier en daar het een of ander hebben aan te merken, meest echter op kleinigheden. Woorden, als bard, dichting, exempel en anderen, zouden wij weg wenschen, en een zoo keurig uitgevoerd boek moest door zulk eene menigte van drukfouten (*) niet ontsierd worden.
Tot de voortzetting der uitgave van dezen zijnen kanselarbeid wekken wij den Eerw. fockens welmeenend op, en niet minder, om de beloofde Latijnsche uitlegkundige Verhandeling over het boek Job eenmaal in het licht te zenden. In afwachting daarvan, onthouden wij ons van aanmerkingen op verklaringen van plaatsen, omtrent welke wij het met den achtingwaardigen Schrijver niet eens zijn. Hij ga voort, de vaderlandsche Kerk door mond en pen aan zich te verpligten, en ontvange onzen dank voor zijn Christelijk woord!




Proeven in het vak van Geschiedenis, Wijsbegeerte en Letteren, door  J.A. Bakker.Te Rotterdam, bij Arbon en Krap. In gr. 8vo. XII en 201 bl. ƒ 1-80.

Reeds vóór eenige jaren is deze kleine bundel verschenen, die echter door de tijdsomstandigheden niets van zijne waarde verliest. Het zijn proeven van eenen ongestudeerden, maar vlijtigen en met geestdrift voor het schoone en ware bezielden letteroefenaar, die hier de vruchten der ledige uren van zijn beroep (de schilderkunst, zoo wij meenen) aan het Publiek mededeelt. Het is waarlijk verheugend, te zien, dat er zich ten onzent nog mannen bevinden, die, zonder den verpligten Cursus (qualicunque modo) op de Hoogescholen doorgeloopen te zijn, of met Dr. of Mr. of Do. voor hunnen naam te prijken, uit oude en nieuwere schriften het ware en

{==431==} {>>pagina-aanduiding<<}
goede en schoone weten op te zamelen en voor hunne landgenooten ten toon te spreiden. Wij willen daarom de studie van Grieksch en Latijn niet gering achten; integendeel, deze talen, met de daartoe behoorende letterkunde, zijn als 't ware de plegtankers en steunsels der echte beschaving, die Europa van den roest der Middeleeuwen hebben gezuiverd; maar het voor ons liggende werk is toch een bewijs, dat ook vertalingen uit de klassieke Schrijvers van een onberekenbaar nut zijn, daar zij aan personen van goeden aanleg althans den geest, al is het dan ook niet de letter, der Ouden leeren kennen. Of zullen wij zeggen, dat bakkep b.v. plato minder verstaan en begrepen heeft, dan menig student, die Collegie over den Phédon houdt, en den Schrijver grammaticaal heeft leeren kennen? Dit zou door 's mans geheele Verhandeling over dien Schrijver wederlegd worden, die wij met uitstekend genoegen gelezen hebben, en waarin de Schrijver wel toont, den geest der Platonische Wijsbegeerte te hebben gevat. Nogtans is er één punt, waarin hij zekere fijne Attische soberheid en kieschheid mist, - in de al te zwellende of wel eens wat aanmatigende inleidingen. Reeds de eerste Verhandeling, het Tafereel van de Geschiedenis der schoone Kunsten, (hetwelk ook wat heel kort is voor het verbazende onderwerp) draagt daarvan sporen in eene opeenstapeling van beelden, waarvoor onze zuivere prozastijl minder geschikt is (bl. 4). Datzelfde merken wij aan omtrent de inleiding der derde Verhandeling, Gedachten over het verband tusschen Dichtkunst en Wijsbegeerte; b.v. de volgende uitdrukkingen: ‘Verhef u, mijne verbeelding! doe mij de
verhevene en reine gestalte van den Genius der Dichtkunst aanschouwen, zoo als hij, met den blos der eeuwige jeugd versierd, gloeit van gevoel voor het grootsche, schoone en liefelijke; zoo als hij zijne arendsvleugelen aanschiet en zich in het onmetelijke der ruimte verheft, om er beelden te zoeken, in welke hij den levendigen stroom zijner gedachten zal uitgieten. Maar verblindend, o Genius! is voor den sterve-
{==432==} {>>pagina-aanduiding<<}
ling de zonneglans, die van uwen hemelschen aanblik straalt,’ enz Dit is poëtisch proza, hetwelk doot den gezuiverden smaak onzer dagen gewraakt wordt. Een tweede, daarmede eenigzins verwant, gebrek onzes Schrijvers is eene zekere aanmatiging, een beslissende toon, door denzelven gebezigd, gelijk waar hij de voorstanders der regelen in de kunst schamper doorhaalt, als ‘verwatene halfgeleerden, die het dichterlijke genie aan de ketens eener Poëtica van aristoteles, horatius of boileau willen (vast-) smeden, onmeêdoogend wat hun te kort schijnt als in het bed van procrustus (procrustes) willen uitrekken en wat hun te lang schijnt afhakken.’ (Zie bl. 108, 109.) Wij verwijzen den kundigen, waarheidlievenden, maar niet onfeilbaren Schrijver eensdeels slechts naar van der palm's meesterlijke Redevoering, bij het Instituut gehouden, (te vinden in het IIIde Deel zijner Verhandelingen en Redevoeringen) over het versmaden of veronachtzamen van de regelen der kunst; en ten andere zie hij, om te beseffen, waartoe dit veronachtzamen heenleidt, slechts de monsters, door eenen victo hugo cum suis uitgebroed, en die het weleer zoo luisterrijke Fransche tooneel jammerlijk ontsieren. Maar er is nog eene andere soort van aanmatiging, waarmede de
Schrijver, in zijne Verhandeling of Proeve over plato's Wijsbegeerte en Schriften, van de geleerde werken over plato spreekt, die toch voor hem, als oningewijd in de oude talen, ontoegankelijk zijn. De behoorlijke zielsgesteldheid, om over plato te spreken, is, volgens bakker, ‘niet te verkrijgen uit de dorre verhandelingen, over dien onvergelijkelijken ter neder geschreven door vroegere en latere geleerden, die, in plaats van zich tot de reine wereld der Ideën te verheffen, langs den grond kruipende, aan de uiterlijke schors bleven hangen, en hem alzoo op de platste wijze verstonden en verklaarden.’ Deze uitval op mannen, die eerst de struikelblokken uit den weg moesten ruimen, welke de kennis aan plato ontoegankelijk maakten, eenen ficinus, serranus enz., voegt toch niet in den mond van

{==433==} {>>pagina-aanduiding<<}
eenen man, die, in de oude talen onbedreven, alles uit vertalingen moet putten. Het blijkt wel uit hetgeen wij boven gezegd hebben, dat wij althans niet tot de verachters der vertalingen, of van zoodanige letterminnaars, die daarvan alléén gebruik kunnen maken, behooren. Maar daarom keuren wij het ten hoogste af, dat iemand van de laatstgenoemde klasse op die letterhelden met minachting neêrziet, welke met noeste vlijt de kennis der Ouden, en dus het gebruik dier vertalingen, mogelijk maakten. Dit zou hetzelfde zijn, alsof de maaijende landman met verachting op den ploegenden neêrzag. In 't geheel spreekt de Heer bakker in het vervolg dezer plaats wat veel over zichzelven. Ook valt de Schrijver, in zijne eerste Verhandeling, over de schoone Kunsten, wat te laag op de kunsten der Middeleeuwen, althans op de bouwkunde. Wie zal b.v. van eene barbaarsche en koude bouworde spreken, wanneer hij aan den Straatsburger Munster, de Londensche Westminster - Abdij, de Antwerpsche Lievevrouwekerk en de St. Stevenskerk te Weenen denkt? (Zie bl. 27.)
Wij wilden eerst het ongunstige, dat ons in dit werkje voorkwam, opgeven; maar nu zijn wij ook der waarheid verschuldigd, te zeggen, dat wij de meeste dezer Verhandelingen, vooral echter die over plato, met uitstekend genoegen hebben gelezen. De Rec., die plato eenigzins in 't oorspronkelijke meent te kennen, dacht niet, dat men uit eene overzetting zóó goed den geest des Atheenschen Wijsgeers kon vatten, als bakker blijkbaar gedaan heeft. Hij houdt zich niet bezig met het leven van den stichter der Akademie (dit toch vindt men overal), maar zoekt meer door te dringen in het wezen zijner verhevene Philosophie. Natuurlijk zou hem de kennis der geleerde stukken in de Latijnsche taal, die ons Vaderland in den jongsten tijd heeft voortgebragt, (b.v. de Initia van Prof. van heusde en de uitstekende Verhandeling van Do. tideman, te Rotterdam, de Deo Platonis) zeer van nut geweest zijn; maar ook zonder deze heeft hij veel gedaan. Eerst beschouwt hij

{==434==} {>>pagina-aanduiding<<}
plato's denkbeelden, vooral met zekere uitvoerigheid die omtrent de Godheid, de wereldvorming (kosmogonie) en de natuur van den mensch; daarop den vorm zijner zamenspraken en derzelver verdeeling naar schleijermacher, met eene korte schets van den Phédrus, den Protagoras, het Gastmaal (met eene regtvaardiging der veelbetwiste mannenliefde) en den Phédon, en eene nog kortere van de Republiek. Ten slotte volgen nog eenige algemeene aanmerkingen, onder welke deze vooral treffend is, dat de Wijsbegeerte, na in Duitschland sedert het Kantianismus aan 't hollen geraakt te zijn, eindelijk slechts door terugkeering tot het Platonismus, en deszelfs zuivere begrippen van God, den mensch, zijne bestemming en de deugd, eenigermate gestuit werd. Moge deze bekeering volledig en duurzaam zijn!
Deze Verhandeling bevat bijna een derde van dit boekdeeltje, hetwelk daarna nog twee andere behelst. De eerste loopt over het verband tusschen Dichtkunst en Wijsbegeerte. Natuurlijk is deze beschouwing in eenen bewonderaar van plato, die misschien niet minder Dichter dan Wijsgeer was; en wij hebben boven gezien, dat de stijl van den Heer bakker rijkelijk blijken draagt van dat poëtische. Het stuk zweeft zoo wat in het Duitsche Helldunkel, en beroept zich veelal op rinker, die zekerlijk beide Dichter en Wijsgeer is. Meer uitgebreid en zorgvuldiger bewerkt is de volgende Verhandeling, over de gronden eener Wijsbegeerte van de Geschiedenis der Menschheid. Eerst wordt verklaard, wat de Schrijver door Wijsbegeerte - daarna, wat hij door Geschiedenis verstaat, of liever, wat het eerste betreft, wat door onderscheidene Wijsgeeren daarover gezegd is, welke bepalingen bijna zoo ver uiteenloopen als hunne stelsels. Dan volgt een betoog, dat de Geschiedschrijver Wijsgeer moet zijn, indien hij zijne taak geheel, en waardiglijk, zal vervullen. (Hetgeen op bl. 153 gezegd wordt, dat tacitus en hooft meer Wijsgeeren waren dan voltaire, raynal en hume, die zoogenaamd wijsgeerige Geschiedenissen schreven, kunnen wij wel beamen, wanneer het niet op den laat-
{==435==} {>>pagina-aanduiding<<}
sten toegepast wordt, wiens Geschiedenis niet wijsgeerig heette, maar wel degelijk was.) Alsdan onderzoekt men, wat eene Wijsbegeerte van de Geschiedenis der Menschheid is, en behoort te zijn. Eindelijk de hoofdpunten, die zij moet behandelen, namelijk eene beschouwing des menschdoms van de natuurkundige zijde, van die der zedelijke
ontwikkeling, van den kant der verstandelijke vorderingen en beschaving, van de staatkundige en maatschappelijke zijde, en eindelijk ten aanzien van het bestuur der Voorzienigheid. De edelste denkbeelden vertoonen zich hier in den uitmuntenden Schrijver, wiens overhelling tot de Duitsche (echter slechts Kantiaansche) Wijsbegeerte niet belet, dat hij een warm vereerder van het Christendom is, en zijn geloof aan eene bijzondere Voorzienigheid, wier sporen ook in de Geschiedenis zigtbaar zijn, onbewimpeld aan den dag legt. Waar hij zelf spreekt, hebben wij hem overal verstaan; maar zijne aanhaling eener bladzijde uit kant (bl. 172, 173) is voor ons, en dus zekerlijk ook voor alle oningewijden, abracadabra. Daar wij de plaats na driemaal herhaalde lezing niet verstaan, weten wij natuurlijk ook niet, of de gebeurtenissen onzes tijds die duistere profetie vervuld hebben. Dit weten wij wel, dat die gebeurtenissen niet veel bewijzen voor den, thans zoo algemeen beweerden, vooruitgang des menschdoms. Immers, de vreeselijke gevolgen der Fransche omwenteling van 1789 en 1792 waren niet in staat, die van 1830 te beletten, en zelfs andere volken te weêrhouden van dat gedrogt te huldigen. Thans, zeide de brave bakker vóór die gebeurtenis, thans, nadat de storm heeft uitgewoed, ziet men eenen helderen gezigteinder te gemoet. Waarlijk, door de ondervinding geleerd, zullen eindelijk Volken en Vorsten moeten erkennen, dat de rust en het geluk van den Staat in hunne onderlinge liefde en vertrouwen, en in het gezag der wetten gevestigd zijn! Zoete, maar ijdele hoop! Wien komt hier
Frankrijk, België, Polen, Italië en Rhijnbeijeren, met hunne woelgeesten en vrijheidszucht tot kwaaddoen, - wien de Mogendheden en hare

{==436==} {>>pagina-aanduiding<<}
ongeregtigheden niet voor den geest? Wie denkt niet aan dat uitbroeisel van kranke hersenen en een verwilderd hart, het St. Simonismus, door de negentiende Eeuw gevierd en gehuldigd naast de Souvereiniteit van het Volk en het geloof aan de deugd der Brusselsche brandstichters? Zoodra de mensch zijne eenige gids, de Godsdienst, verlaat, stort hij ter neêr in een' afgrond van boosheid. Misschien zien onze nakomelingen betere dagen; maar de teruggang in onze tijden, waar men zoo blijkbaar, zoo algemeen de leugen huldigt, is niet te ontkennen. Doch wij ontkennen daarom geenszins, dat die teruggang zelf niet weder een aanloop tot spoediger vorderingen zal zijn, wanneer de ondervinding eenmaal de noodzakelijkheid van het Christendom en de opvolging van deszelfs Zedeleer zal hebben doen zien. Jammer slechts, dat eene vroegere ondervinding, die van het slot der vorige en het begin dezer Eeuw, zoo weinig gebaat heeft!
De uitvoering van dezen kleinen, maar zaakrijken bundel is eenvoudig, maar net. Jammer, dat er in de eigennamen, vooral de oude Grieksche, zoo vele drukfouten zijn.




Henrik van wijn, als Geleerde en Staatsman geschetst door Mr. j.c. de jonge. In 's Gravenhage en te Amsterdam, bij de Gebr. van Cleef. 1832. In gr. 8vo. 187 Bl. ƒ 2-:

Indien het voor de Levensbeschrijving van een groot man genoegzaam ware, eene naauwkeurige opgave te doen van hetgeen hem, gedurende zijnen levensloop, is bejegend, en der daden of geschriften, door welke hij zich heeft beroemd gemaakt, ware het opstellen daarvan gewis veel gemakkelijker, dan men het er gewoonlijk voor houdt, en cicero had niet aangemerkt, dat men een groot man zijn moet, om een groot man naar eisch te kunnen prijzen. Doch het Leven van Vorsten, Staatsmannen en uitstekende Geleerden, onverschillig in welk vak deze mogen hebben uitgemunt, is zoo innig verbon-
{==437==} {>>pagina-aanduiding<<}
den, bij de eersten met de Geschiedenis en den geest hunner Eeuw, bij de laatsten met den staat en de lotgevallen hunner Wetenschap vóór en gedurende hunnen levensloop, dat zij alleen in verband daarmede, naar waarde, kunnen worden voorgesteld. Dit zelfde kan op eene Levensbeschrijving van van wijn worden toegepast. Van wijn toch was, naar het eenparig oordeel van allen, die in dit vak genoegzaam zijn doorgedrongen, om hem te kunnen waarderen, de grootste kenner der Vaderlandsche Geschiedenis, die misschien ooit bestaan heeft. Gedurende meer dan eene halve Eeuw arbeidde hij tot opheldering daarvan: zijne diepe nasporingen, vooral ten aanzien van de vroegste tijdperken onzer Geschiedenis en Letterkunde, baanden eenen nieuwen weg, en deden de wetenschap eenen reuzentred vooruitgaan; en gedurende dien geheelen tijd stond hij in betrekking tot meest alle onze Vaderlandsche Geleerden, en had den grootsten invloed op hunne pogingen tot opbouwing onzer Geschiedenis, Taal-, Letter- en Oudheidkunde.
Tot het beschrijven van den levensloop van van wijn was dan wel niemand meer bevoegd dan de Heer de jonge, wien eene groote kennis aan de vakken, in welke deze uitmuntte, in staat stelde, om het uitgestrekte veld, door hem bewandeld, in zijn geheel te overzien, en die daarbij, door eenen omgang van bijna twintig jaren met den grijzen Letterheld, door de mededeelingen, die hij van denzelven mondeling mogt ontvangen, en door den toegang tot zijne nagelatene papieren, meer dan anderen, in de gunstigste gelegenheid was, om een getrouw verhaal te geven van zijne lotgevallen, en van hetgeen hij voor het Vaderland en de Wetenschappen heeft verrigt.
Uit den aard der zaak is een werk als het onderhavige voor een uittreksel min geschikt. Wij stippen hier echter aan, dat van wijn door zijnen vader niet bestemd was voor de loopbaan, in welke hij naderhand zoo glansrijk heeft uitgeblonken. Hij werd tot den Militairen stand opgeleid, en was van zijn elfde tot zijn veertiende jaar.....Kadet bij de Dragonders! Doch dit bleek al spoedig

{==438==} {>>pagina-aanduiding<<}
zijne bestemming niet te zijn. Hij begaf zich naar de Latijnsche school, vervolgens in zijn twintigste jaar naal de Hoogeschool te Leiden, en slechts vier jaren daarna raadde hem de groote ruhnkenius, om naar een te Groningen opengevallen Professoraat in de Grieksche taal te dingen! Doch toen reeds was zijne genegenheid voor Geschiedenis en Oudheidkunde genoeg beslist, om hem aan de beoefening dier vakken de voorkeur te doen geven. Na met roem tot Doctor in de beide Regten bevorderd te zijn, en eenige jaren te 's Gravenhage de Praktijk uitgeoefend te hebben, nam hij in 1771 het ambt van Pensionaris van den Briel aan, hetwelk hij acht jaren later voor dat van Gouda verwisselde. Wij zien dus van wijn, in dit werk van den Heer de jonge, ook als Staatsman optreden, en, in hoogst moeijelijke tijden, (men denke aan 1780-1787) een hoogst gewigtig en gevaarvol ambt bekleeden. Hij was in 1787 tot het laatst de Hollandsche Statenpartij toegedaan, en moest in 1788 zijn ontslag nemen; doch hij weigerde in 1795 eenig deel te hernemen aan het beleid der zaken. Overal zien wij den gematigden en opregten, den schranderen en tevens werkzamen man doorstralen, die hier, en naar waarheid, op zoodanige wijze is voorgesteld, dat hij zich, zelfs voor hen, die eene andere politieke denkwijze zijn toegedaan, in een achtingwaardig en beminnelijk licht voordoet.
Deze Levensbeschrijving van van wijn kan dus ook beschouwd worden als eene gewigtige bijdrage tot de Geschiedenis van ons Vaderland, vooral van 1779-1787. Doch uit den aard der zaak is zijne letterkundige loopbaan het voorname doel en verrewég het belangrijkste bestanddeel van dit werk. Bij eenen zoo grooten rijkdom van zaken in bijzonderheden te treden, verbiedt het bestek van een verslag. Trouwens, geen waar liefhebber onzer Vaderlandsche Geschiedenis en Letterkunde zal verzuimen, zich hetzelve aan te schaffen.
De Heer de jonge heeft met deze uitmuntend gelukte Biographie een Gedenkteeken opgerigt, 't welk evenzeer

{==439==} {>>pagina-aanduiding<<}
de uitstekende verdiensten van van wijn, als de erkentelijkheid van zijnen waardigen Vriend en Opvolger, aan het nageslacht overbrengen zal.




Jaarboek der Stad Amsterdam voor 1831. Door  C. van der Vijver.Te Amsterdam, bij C.M. Ferrari. 1832. In gr. 8vo. 176 Bl. ƒ 1-80.

In ons Tijdschrift voor 1831 (No. V. bl. 201 en volg.) hebben wij des Schrijvers Jaarboek der Stad Amsterdam voor 1830 beoordeeld, en daarop hoofdzakelijk aangemerkt, dat, bij al het goede, 't welk het boekdeel inhield, wij alles te veel in eene bonte mengeling vonden voorgedragen, en het werk korter en minder kostbaar gewenscht hadden. Deze aanmerkingen heeft de Schrijver, door eene andere, en, zoo wij vermeenen, meer gepaste wijze van bewerking, thans voorgekomen. Veel van het min belangrijke en soms volstrekt onbeduidende, 't welk het vorige Jaarboek had doen uitdijen, is nu onvermeld gebleven, en ook in het algemeen zijn de gebeurtenissen, die tot elkander in geen verband stonden, als op zichzelve staande vermeld, zonder dat de Schrijver getracht heeft, dezelve door overgangen te verbinden, die hier uit den aard der zaak gekunsteld moesten zijn, en den sprong nog meer deden in het oog vallen. Hierbij is dit Jaarboek voor 1831 bijna de helft korter, en kost slechts juist de helft van het vorige. Uit den aard der zaak is echter het Jaarboek eener Stad meer van plaatselijk dan van algemeen belang; doch voor de Ingezetenen van Amsterdam (en voor deze is het dan toch voornamelijk geschreven) kan het menige herinnering opwekken, en bij voorkomende gelegenheden met vrucht geraadpleegd worden.

Algemeen Rapport der Commissie tot het onderzoeken van den aard en de meest geschikte wijze van behandeling van den Aziatischen Braakloop. 's Gravenhage, 1832, ter algemeene Landsdrukkerij. In gr. 8vo. 174 Bl. ƒ 1-25.


{==440==} {>>pagina-aanduiding<<}

Bij het onverwacht, althans plotseling uitbreken der Cholera in ons dierbaar Vaderland, is het van belang, onze Lezers ook van het Rapport der Commissie, speciaal met het onderzoek derzelve belast, eenig beoordeelend verslag te geven.
Dit Rapport bepaalt zich hoofdzakelijk bij de drie volgende hoofdpunten van onderzoek, welke in zoo vele Hoosdstukken worden overwogen: 1. Ontstaan en verbreiding van den Aziatischen Braakloop in de door de Commissie bezochte plaatsen. 2. Beschrijving van den Aziatischen Braakloop. 3. Algemeene en bijzondere tegen denzelven te nemen maatregelen. Onder het lezen van hetzelve kwamen eenige bedenkingen bij ons op, die wij bescheidenlijk wenschten medete deeien.
Het eerste Hoofdstuk strekt om aan te toonen, dat de ziekte niettegenstaande Cordons en Quarantaines in Pruissen is doorgedrongen en aldaar evenmin als in Rusland en Oostenrijk heeft kunnen geweerd worden, en moet dienen tot bevestiging van het gevoelen, 't geen later ontwikkeld wordt, dat de Cholera geenszins tot de contagieuze ziekten kan gerekend worden te behooren. Recensent heeft zich op dit punt verklaard in de beoordeeling van het bemoedigend Volkswoord te Nijmegen uitgegeven, eene vertaling van een stukje van Dr. lorinser, in de Allgem. Preuss. Staats-Zeitung opgenomen. (Zie Vaderl. Letteroeff. voor 1832. No. IV, bl. 156 en volgg.) De losse bewijsgronden, waarop deze zijn gevoelen van niet-besmettelijkheid vestigt, hebben wij alstoen aangetoond. Het bevreemdt ons, dat de Commissie er zoo veel waarde aan gehecht heeft, om ze op nieuw voor te dragen. Immers redeneringen vervullen in dat vlugschrift de plaats van daadzaken, en wilde men alle de losse stellingen van hetzelve wederleggen, men zou een geheel boekdeel kunnen volschrijven. Dat Cordons en Quarantaines de ziekte niet hebben kunnen tegenhouden, laat zich ligt verklaren, als men 1o. de moeijelijkheid van die maatregelen, in een land als Pruissen bij voorbeeld, overweegt, als men 2o. denkt aan de wijze, op welke die zijn ten uitvoer gebragt, de slappe en halve opvolging derzelven. (Men vergelijke lichtenstädt's schriften voor Rusland en die van blume voor Java.) Wat van energie in dezen te wachten was, heeft Keizer nicolaas, een waarachtig Vorst, door eigen voorbeeld bewezen. Hoe menig blijk van het nut dier maatrege-
{==441==} {>>pagina-aanduiding<<}
len leveren niet lichtenstädt,
horn, blume en anderen! Zijn niet in onze Kolonie, na het opheffen dier maatregelen, de nog verschoonde Residentiën geteisterd geworden? Men zie de belangrijke Tabel van den Heer van haak, waar de voortgang der ziekte met dag en datum wordt aangewezen. Ook de daadzaken, die Prof. horn ons mededeelt omtrent de verspreiding der ziekte te Berlijn, zijn nog door niemand bondig weêrlegd. Dan, laat ons zien, of de in dit Rapport opgegevene daadzaken die stelling boven allen twljfel verheffen. In Berlijn was de eerste zieke een schipper (volgens sommigen zoude deze man met schippers van Zerpenschleuzen, waar de Cholera heerschte, in gemeenschap geweest zijn). Insgelijks was de eerste zieke te Hamburg een matroos, bij wiens overlijden evenwel de karakteristieke verschijnselen der Cholera niet werden waargenomen; als resultaat werd opgegeven, dat hij aan chronische diarrhee, met opvolgende ontsteking van het darmkanaal, gestorven was. (In hoeverre deze uitspraak geldig zij, durven wij niet beslissen. Ondertusschen herinneren wij, dat de ziekte bij hare eerste verschijning in Orenburg ook voor darmontsteking gehouden werd.) Nu werd het schip, waarop deze matroos zich bevond, uit de quarantaine ontslagen en lag sedert den 5 October in de haven van Hamburg, en juist op den avond van dien dag ontdekte zich het eerste geval van Aziatischen Braakloop bij een' bedelaar, den tiefen Keller, eene verblijfplaats van vagebonden, bewonende; daarop werden acht andere bewoners van den tiefen Keller aangetast; terwijl de ziekte zich ook elders deed zien, onder anderen bij een' matroos den 8 October, dus drie dagen nadat eerstgemelde schip in de haven gekomen was, op het schip de Atlas, mede in de haven der stad liggende. Te Altona ontstond
de ziekte bij eene weduwe van dijck, welke den 11den in Hamburg geweest was, om vruchten van een' schipper te koopen; welke schipper van Aussig in Bohemen kwam, naar men beweert volstrekt in geene verdachte plaats geweest was, den 6 October in de Hamburgsche quarantaine bij Gusthacht aanlandde, en de manschappen gedurende de vier dagen, die hij aldaar vertoefde, gezond aan boord behield. Bij het lezen van dit berigt moet natuurlijk de vraag oprijzen: hoe kwam hij in die Quarantaineplaats, en waarom moest hij er vier dagen vertoeven, indien het waar zij, dat hij volstrekt geene verdachte plaatsen had aangedaan? Te Luneburg werden het eerst twee

{==442==} {>>pagina-aanduiding<<}
schippers opgegeven, welke van Hamburg aldaar waren aangekomen, als overleden aan den Aziatischen Braakloop, en in hetzelsde gedeelte der stad, waar gemelde schippers met hunne schepen gelegen hadden, ontstond de ziekte. Te Halle is het moeijelijk, den oorsprong der ziekte na te gaan, daar de Geneeskundigen het over de drie eerste ziektegevallen niet eens waren. Volgens Prof. krükenberg was de eerste, die aan echte Cholera Asiatica overleed, een dronken bedelaar, die eenige dagen op de omliggende dorpen had rondgezworven, waar zich nergens verdachte Choleragevallen hadden opgedaan. (In hoeverre in dit geval geregelde nasporingen omtrent dezen man geschied zijn en geschieden konden, berigt het verhaal niet.) De vierde zieke, wiens kwaal door anderen niet schijnt betwijfeld te zijn, was 's avonds uitgegaan en eerst 's nachts ten hals een ure te huis gekomen, werd denzelfden nacht ziek, en stierf den volgenden avond. Hij was een bierdrinker, en waar hij den vorigen nacht al dien tijd geweest was, blijkt niet.
Wij vragen thans den onpartijdigen Lezer, of dit alles wettigt tot het besluit, dat hier geene smetstof kan gewerkt hebben? Wij twijfelen er te meer aan, daar wij in het gansche Rapport zekere vooringenomenheid opmerken met het gevoelen der non-contagionisten, hetgeen aan dit geschrift meer het voorkomen geest van eene pleitrede, dan van een verhaal van gebeurde zaken. Ware dit anders, dan had het zich alleen bij die plaatsen moeten bepalen, waar de Commissie geweest was, en een naauwkeurig verslag moeten geven van 't geen door haar gezien en verrigt was; uit welk verslag dan eerst de slotsommen betreffende betwiste punten hadden moeten worden opgemaakt. Van dat alles treffen wij weinig of niets aan. Wij missen een dagverhaal der reizigers, hetgeen daarom te belangrijker moest geacht worden, dewijl het tot vergelijkingen van het voorkomen der ziekte in de steden, welke zij bezochten, van de onderscheidene behandeling en derzelver uitslag gereede aanleiding zou gegeven hebben. Op die wijze ware dit geschrist eene belangrijke bijdrage tot de historische kennis van dit nieuw phénomène in de geneeskundige wereld geworden. Als onderzoeker der waarheid is het mij onverschillig, of de ziekte al dan niet besmettelijk genoemd worde. Daadzaken verlang ik, geen redeneringen; want noch redeneringen, noch auctoriteiten, hetzij van bijzondere personen, hetzij van geleerde corpora-
{==443==} {>>pagina-aanduiding<<}
tiën, hebben hier eenig het minste gezag. Wat minder kostbaar voor de Gouvernementen, wat geruststellender voor de burgers zij, komt evenmin in aanmerking, waar het de waarheid geldt, gelijk bl. 30 door de Schrijvers teregt beweerd wordt. Is de oorzaak der Cholera geene smetstof, wat is zij dan? Wij gelooven, antwoordt hierop de Commissie, dat men zich die best kan voorstellen als eene, zich in den aardbodem, volgens ons onbekende wetten, in eene bepaalde, meestal westelijke rigting, voortbewegende oorzaak, welke zich in landen of
plaatsen, waar dezelve in de dampkringslucht, ten gevolge van plaatselijke omstandigheden, voorbeschiktheid vindt, uit de aarde ontwikkelt en met die plaatselijke nadeelige exhalatiën vereenigt, uit welke vereeniging eene eigenaardige verandering des atmospheers ontstaat, welke het miasma Cholericum daarstelt. Wij hebben deze verklaring met de eigene woorden der Schrijvers opgegeven, omdat wij volmondig betuigen ze niet te bevatten. Is zij uit schnurrer's vergelijking met volcanische werkingen en aardbevingen ontleend, waarom bleef dan het volcansich Italië verschoond, terwijl Rusland zoo geteisterd werd? Is het een miasma paludosum, vanwaar dan de Epidemie in het hoogste vasteland van Europa? Hoe komt met die bepaalde, meest westelijke rigting de zonderlinge loop met al die bogten en sprongen overeen, welke ons iedere oogopslag op de Cholera-kaart aanwijst? Vanwaar die terugsprong van Bengalen naar China, van Java en Borneo op Macassar en Amboina, om van zoo vele andere voorbeelden niet te spreken? Hoe verklaart men het, dat de Cholera telkens in Warschau na een belangrijk treffen met de Russen is uitgebroken? Dat het verloop van de Cholera vele punten van verschil oplevert van dat van contagieuze ziekten, die haren vasten loop houden en zich in denzelven niet storen laten, is waar, als men pest en vooral uitslagziekten bedoelt, op welke hooge vormen men ongelukkiglijk altijd het oog heeft, alsof er geene andere besmettelijke ziekten dan juist deze bestonden. En zelfs in deze ziekten gaat de stelling der Schrijvers niet altijd door. Of hebben niet geachte waarnemers bij het heerschen van variolae en morbilli eene febris variolosa en
morbillosa gezien, waaraan de huiduitslag ontbrak, schoon de overige toevallen der ziekten aanwezig waren? Kan niet het prophylactisch vermogen der koepokstof de werking van de smetstof der variolae zóó wijzigen, dat er, in plaats van echte kinderpokken, varioloïden voor den dag komen?

{==444==} {>>pagina-aanduiding<<}

Naauw verwant met de vraag betrekkelijk de oorzaken was die over het wezen der ziekte. De geleerde Schrijvers stellen dezelve in eene werking van het miasma Cholericum op het zenuwstelsel van het vegetatieve leven, welke zich bijzonder uit in de veranderde werking van het systhema sympathicum, vooral van den plexus solaris, waarbij tevens eene ongelijke verdeeling en ophooping der zenuwkracht in het systhema sympathicum plaats heeft. In overeenstemming met deze Theorie, wordt de therapeutische indicatie gezegd te bestaan in het voorkomen van de ontwikkeling der ziekte, door de oorspronkelijke aandoening, op het systhema sympathicum aangebragt, tegen te werken; moetende echter het geneesplan gewijzigd worden naar de vormen der ziekte en het individueel gestel der lijders. In de diarrhoea Cholerica worden emetica en diaphoretica; in de Cholera erethica warme baden, huidprikkels, emetica, liq. c. cerv. succin.; in den typhus Cholericus bloedontlastingen, calomel, derivantia, vooral sterke sinapismi; in de Cholera paralytica de aanwending der koude volgens Prof. casper en de moxa aanbevolen. Wat bijzondere middelen aanbelangt, gunstig is het oordeel over braakmiddelen, ongunstig over calomel, kamfer, opium. Onder de volatile middelen voldeed vooral de subcarb. ammon. pyro-oleos. in groote giften. Bovenal gunstig luidt het berigt wegens casper's methode (het aanwenden van konde) in den paralytischen vorm. Grootelijks verwonderde het ons, desaangaande geene eigene waarnemingen van H.H. Stellers van dit Rapport te zien opgeteekend. Eveneens trok het onze aandacht, zoc vele medicamenten vermeld te
vinden, welke de Schrijvers bij ondervinding niet hebben leeren kennen. Immers hetgeen in Rusland of Polen met meer of minder succes was toegediend, behoorde niet tot het ressort der Commissie. Door dat alles weg te laten, had het Rapport merkelijk korter en weliigt doeltreffender kunnen wezen.
Deze waren de bedenkingen, die wij op dit stuk meenden te moeten maken; terwijl wij gereedelijk de vele en groote zwarigheden erkennen, welke er aan eene taak als deze verknocht zijn, en hulde toebrengen aan den ijver, waarmede de Commissie dezelve geheel vrijwillig op zich genomen en, zonder zich door die zwarigheden te laten afschrikken of terughouden, volvoerd heeft.


{==445==} {>>pagina-aanduiding<<}

Brief over den besmettelijken aard der Aziatische Cholera van den Voorzitter Dr. rust aan Z. Excell. Baron alex. van humboldt. Uit het Hoogduitsch vertaald door  G. Vrolik.Te Amsterdam, bij J. Muller en Comp. 1832. In gr. 8vo. IV, 49 Bl. ƒ :-50.

Toelichting van den Brief over den besmettelijken aard der Aziatische Cholera van den Voorzitter Dr. rust, enz. in overeenstemming met verscheidene Geneesheeren van Berlijn uitgegeven door Dr. aug. vetter. Uit het Hoogduitsch vertaald door d.j.a. arntzenius, Med. et Chirurg. Dr. Te Amsterdam, bij L. van der Vinne. 1832. In gr. 8vo. 86 Bl. ƒ 1-:

Tot groote ergernis voor de oningewijden, en niet mindere schade voor de wetenschap, werd sedert het verschijnen der Cholera in Europa een twist gevoerd over de besmettelijkheid dezer ziekte, en wel, gelijk het gewoonlijk gaat, niet zonder haat en partijzucht, waarbij men te dikwijls de zaak om den persoon vergeten heeft. Een nieuw blijk daarvan leveren beide voor ons liggende geschriften.
De Heer rust, het hoofd der Contagionisten te Berlijn, en door zijne hooge betrekking de bestuurder der maatregelen, door het Pruissisch Gouvernement tegen de ziekte genomen, moest deswege vele tegenspraak en berisping hooren van de zijde der andersdenkenden. Of en in hoeverre eene zekere afgunst daarbij hare rol gespeeld hebbe, die ieder boven anderen verheven mensch te wachten heeft, willen wij daarlaten; gelijk wij evenmin bepalen willen, of deze beoordeelingen en berispingen, zeker niet altijd van bevoegden, met die beschaafdheid en kalmte van geest zijn beantwoord, welke men van zekeren stand in de maatschappij regt heeft te vorderen. Wij bepalen ons thans alleen bij den brief en zijne toelichting, om te zien, in hoeverre ze ons der waarheid nader hebben gebragt.
Dr. rust had zich bij 't begin van zijnen brief uitgelaten in een' heftigen, vinnigen toon over andersdenkenden, die zeker onder Geleerden (immers zoo daaronder welopgevoede menschen mogen verstaan worden) niet te pas komt. Geen wonder, dat deze de zaak opvatten, maar, ook boos

{==446==} {>>pagina-aanduiding<<}
geworden, tot zekeren kijftoon vervallen, die den koelen beschouwer van dezen hartstogtelijken twist weinig goeds verwachten doet. Moet dan altijd de onmatige eigenliefde en heerschzucht der menschen hunne oogen voor de waarheid verblinden, en geweld en dwang in plaats der overreding het middel zijn, waardoor men anderen zijn gevoelen wil doen aannemen!
1. Als een eerste argument voor zijne stelling noemde rust de langzame wijze der verspreiding; hiertegen voert partij aan, dat de ziekte, niettegenstaande Cordons, in elf maanden van Moscau naar Berlijn gekomen is, dat nergens de invoering door contagium bewezen is, enz. Wij hebben over dit punt reeds vroeger en meermalen ons gevoelen uiteengezet, en aangetoond, dat er op zijn minst groote waarschijnlijkheid voor zulk eene invoering bestaat. Vanwaar toch, dat op de meeste plaatsen de kwaal van schippers, matrozen of militairen begonnen is? En wat de langzame verspreiding aanbelangt, wij mogen niet ontveinzen, dat, zoo in rijkbevolkte steden dagelijks een getal van 40-60 zieken wordt opgegeven, wij deze omstandigheid met eene miasmatische verandering in den dampkring, die toch allen moeten inademen, slecht kunnen overeenbrengen.
Rust wijst voorts op de geweldige sprongen, welke de Cholera gemaakt heeft, en waarbij zij zich geenszins in eene bepaalde westelijke rigting beweegt; daartegen beweert vetter, dat de bewijzen voor eene oorspronkelijke vorming op verschillende plaatsen voorhanden zijn. Recensent ontkent niet, dat de ziektegesteldheid de voorbeschiktheid tot deze Epidemie lang heeft voorbereid; maar voor eene evolutio spontanea van de Aziatische Cholera heeft hij tot nog toe geene afdoende getuigenissen gevonden. Op de westelijke rigting der ziekte valt ook veel af te dingen, gelijk wij vroeger toonden.
2. De ziekte stoort zich (zegt rust) aan klimaat, bodem noch weersgesteldheid. Vetter ontkent dit, vooral het laatste. Intusschen zijn de hooge streken van Rusland niet verschoond gebleven, en is op Java het moerassigste gedeelte niet doorgaans het meest bezocht.
3. De ziekte treedt te voorschijn als eene contagieuze, volstrekt niet als eene miasmatische of uit andere algemeene invloeden ontstane krankheid. Dit is het derde argument van Dr. rust, waartegen Dr. vetter bijbrengt, dat nergens de

{==447==} {>>pagina-aanduiding<<}
zlekte heeft kunnen afgesloten worden, zelfs onder omstandigheden, die de Oostersche pest in sterk bewoonde steden zouden beperkt hebben; dat de ziekte in Berlijn met meer dan één geval is aangevangen, nadat de genius Epidemicus reeds lang vooraf bestaan had. Daar evenwel naam en plaats niet zijn opgegeven, valt het bezwaarlijk, daaromtrent een oordeel te vellen. De genius Epidemicus is ten hoogste een bewijs, dat de ziekte door omstandigheden is voorbereid. Gelijke omstandigheden ter zelfder tijd heerschende, als krampen in de kuiten, diarrhee, slapeloosheid, kunnen daarvan wel het gevolg zijn, maar ook evenzeer van een beangstigd zenuwgestel; ontstaan en bewijzen althans niet voldingend voor een' miasmatischen oorsprong der Cholera.
4. De ziekte laat zich afsluiten. Deze stelling van rust verwerpt vetter, op grond, dat zij nergens heeft kunnen gestuit worden. De redenen hiervan zijn klaar. Nergens heeft men de maatregelen, daartoe strekkende, streng kunnen of willen handhaven; waaraan, gelijk rust met reden aanmerkt, de ongelukkige oorlog met Polen het zijne heeft toegebragt.
5. De gedaante, onder welke de ziekte te voorschijn treedt, bewijst reeds, dat haar eene eigendommelijke smetstof, eene ware vergistiging ten grondslag ligt. Hier merkt vetter aan, dat de Cholera Asiatica niet zóó zeer van den hoogsten vorm van onze Cholera verschilt, dat men ze niet tot één genus brengen kan. Het is moeijelijk voor lemand, die beide niet heeft kunnen vergelijken, op dit punt uitspraak te doen.
6. De mededeeling der ziekte van voorwerp aan voorwerp laat zich in duizende gevallen als met den vinger aanwijzen. Over dit argument van den Briefschrijver stapt de Toelichter, onzes erachtens, vrij luchtig heen; het ware hier de plaats, eenige asdoende facta mede te deelen, of althans de aangevoerde te ontzenuwen.
7. De ziekte verschijnt op nieuw in plaatsen, waar hij had opgehouden te bestaan. Dit is het eigendommelijke, zegt rust, van contagieuze ziekten: miasmatische keeren niet zoo spoedig weder, en er bestaat gegronde vrees, dat zij, eenmaal geworteld, zich vestigen zal. Dit laatste ontkent vetter. De ondervinding zal tusschen beide partijen uitspraak doen. Dat evenwel door sympathie de ziekte op anderen kan overgaan, even als andere zenuwziekten, wordt niet geloochend; maar, voegt vetter er bij, deze wijze

{==448==} {>>pagina-aanduiding<<}
van aansteking is niet geschikt, om legers tegen dezelve te laten optrekken, rivieren, landen, steden en huizen af te sluiten, enz.
Ziedaar, geachte Lezer! kortelijk den loop van beide twistschriften. De hartstogtelijke toon, waarin zij geschreven zijn, ontneemt aan dezelve veel van hunne wetenschappelijke waarde. Waarschijnlijk ligt de waarheid in 't midden. Eene oorspronkelijk miasmatische ziekte heeft een contagieus karakter aangenomen; verscheidene omstandigheden hebben dezelve al voorlang voorbereid. Matigheid en dat ootmoedig vertrouwen op God, hetwelk ons gemoed verheft, zijn onze veiligste voorbehoedmiddelen; de algemeene Therapie ons beste specificum. Dat specificum zal ons ook nu niet begeven, en wij hebben de ondervinding onzer naburen tot leering voor ons.




Nederlandsche Legenden, in rijm gebracht door Mr. j. van lennep. De Strijd met Vlaanderen. IIde Deel. Te Amsterdam, bij P. Meijer Warnars. 1832. In gr. 8vo. 162 Bl. ƒ 3-30.

Gelijk wij van den inhoud van het eerste Deel van dit oorspronkelijk dichtwerk, in het zesde nommer van dit jaar, onder mededeeling van deze en gene kleine aanmerkingen, een beknopt verslag hebben gegeven, zoo zullen wij dit thans ook van het tweede of laatste Deel trachten te doen, om daarna nog iets van het geheele werk te zeggen.
Elk dezer drie laatste Zangen wordt weder door eene Inleiding in dichtmaat voorafgegaan, waarbij zulk een Zang aan dezen of genen van des Schrijvers vrienden wordt opgedragen: de vierde Zang, namelijk, aan den Heer j. smies; de vijfde, aan den Heer Mr. h.a. van lennep, en de zesde, aan Jonkheer Mr. j.f. roëll. Achter elken Zang zijn ophelderende Aanteekeningen gevoegd; en achter die op den laatsten Zang volgt een Naschrift, tot geleide van een antwoord in dichtmaat, door den Heer Mr. j. van'sgravenweert uit Venetië den Schrijver toegezonden, op deszelfs opdragt ter inleiding voor den tweeden Zang, die in het eerste Deel te vinden is. In het voorbijgaan betuigen wij den Heere van lennep onzen dank voor de mededeeling van het fraaije en gekuischte vers van zijnen vriend

{==449==} {>>pagina-aanduiding<<}
van 's gravenweert, gelijk dien Dichter zelven voor de verleende vergunning. De Inleidingen voor den vierden en den vijfden Zang schijnen Recensent meer dichterlijk, dan die voor den zesden.
De vierde Zang begint aldus:

Schoon, als de straal, die uit de vale nacht, 
Bij d' eersten blos van 't vroege morgenglooren, 
Met vriendschapsblik den pelgrim tegenlagcht, 
En 't pad hem toont, bij duisternis verloren: 
Die levensvreugd aan bosch en velden brengt, 
Een zilverglans op 't kabb'lend beekje sprengt, 
En minzaam breekt door de ochtendneveldampen: 
Schoon, als die straal van leven en geneugt, 
Blinkt door 't gordijn van rouw en oorlogsrampen, 
De noordstar uit der echte heldendeugd. 
Dit ook gevoelde Voornes hart, enz. 

Het jammerde voorne, volgens den vierden Zang, welks inhoud wij thans nasporen, dat zijn pligt hem verbood, het spoor der helden te volgen. Daar stond-hij nu, in gepeins verloren, op een der duinen van zijn eiland. Reeds als kind had hij zijnen vader gezworen, steeds de belangen van het land van Voorne in 't oog te houden: hij wil dus de onzijdigheid bewaren, al kwame zelfs zijne hem onbekende beminde (de gesluijerde, die hem te Utrecht had helpen verplegen) hem zijne schijnbare lafheid verwijten. Maar hoe! terwijl hij dit uitroept, ziet hij op eens de gesluijerde aan de overzijde eener beek. Hij geeft een' gil, snelt den duinheuvel naar de landzijde af, en de gedaante geest hem een' wenk, om stil te blijven staan. Murmelend en zacht, doch verstaanbaar, reept zij:

Ridder sta en nader niet. 
Hooger macht, die gij moet eeren, 
Blijft ons beider lot regeeren. 
Onverbidbre wil verbiedt 
Dat gij ooit zoudt kennen leeren 
Wie gij heden voor u ziet. 

Voorne wenscht haar ontsluijerd te zien. De gedaante antwoordt, regt dichterlijk:

Onverstandig is de wensch 
Van den slechtberaden mensch. 

{==450==} {>>pagina-aanduiding<<}

Om nieuwsgierig op te sporen, 
Hoe de vlinder wordt geboren, 
Knakt het kind de brooze pop. 
't Meisje wil den bloei verhaasten 
Van den teng'ren rozenknop, 
En zij scheurt den bloesem op. 
Meer bejaarden (ach! de dwaasten!) 
Vinden hun nieuwsgierigheid 
Erger uitslag voorbereid. 
Zoek dan, wat u moog' gebeuren, 
Nooit den sluier af te scheuren, 
Die 't verborgen houdt bedekt, 
Dat uw zucht heeft opgewekt. 
O! indien gij 't mocht ervaren, 
Eenmaal op mijn wezen staren, 
Wie beschrijft het naberouw, 
Dat uw boezem kwellen zou? 

Voorne verwondert zich, waarom zij hem dan verschijnt. Zij herinnert hem, dat hij haar, den laatsten dag, dat zij bij hem nederzat, een' ring als liefdepand had geschonken; maar, gaat zij voort,

De jaren vervlogen: het lot heeft ons beiden 
Voor eeuwig gescheiden. 
Zoo ik heden tot u keer, 
Nimmer ziet uw oog mij weêr. 
Aanvaard hier uw ring. Aan den Burggraaf van Voren 
Zal ik nimmer behooren. 

Nu viel een gouden ring, die aan een' steen was vastgebonden en door haar over de beek werd heengeworpen, voor voorne's voeten neder. Hij vraagt, of dit haar laatste groet is, enz. Zingende neemt zij nogmaals het woord. ‘Plechtstatig klonk het zacht akkoord van 't golvend maatgeluid.’ Zij bestraft hem over zijne lafhartige onzijdigheid. Dit griefde hem. Hij kruiste zich, en bad tot God; zegt, voor geest noch sterveling bevreesd te wezen, en snelt naar de beek. Zij kwam weg tusschen het gebladert, en vergeefs is al zijn zoeken. Nu ijlt hij naar het burgslot. Een vreemdeling wordt hem aangediend, en daar verschijnt nu (ingeleid door den Heer van Borselen en Vere, den broeder van hadewy) ze-
{==451==} {>>pagina-aanduiding<<}
kere aanzienlijke Vlaming, de Heer van rosebeek, aan wien, volgens gerucht, hadewy door haren broeder was toegezegd; schoon zij reeds verloofd was aan haemstede, volgens bestelling van haren vader. Rosebeek vordert, dat voorne den Graaf van Vlaanderen hulde doe, Vlaamsche bezetting op het kasteel ontvange, en den jongen Graaf willem van ooster vant, den troonopvolger van Holland, uitlevere. Voorne weigert, doch verklaart tevens Graaf willem van oostervant niet in zijne magt te hebben. Weldra treedt de onbekende paadje, die met witte van haemstede gekomen was, vooruit, maakt zich als willem van oostervant bekend, en wil zich gevangen geven. Thans weigert voorne nog sterker hem uit te leveren, verklaart zijne smart, dat hij niet eerder zijnen doorluchtigen gast gekend had, en betuigt, den oorlog met de Vlamingen niet te vreezen. Rosebeek dreigt met de wraak van
Vlaanderen binnen drie dagen; maar de vreemdeling (de geheimzinnige kramer) treedt in, en verkondigt, dat gwy met zijn leger naar Utrecht getogen is, en dus voorne vooreerst niet kan aanvallen. Rosebeek geeft aan borselen de vriendschapshand, buigt zich plegtig voor den jongen oostervant, ziet voorne grimmig aan, en vertrekt. Nu verhaalt de kramer, op gedane vraag, dat hij van Zierikzee was gekomen, onderweg dat nieuws vernomen had, en dat hij eigenlijk haemstede zocht. Men antwoordt, dat haemstede vertrokken was, maar dat hij voor den zoon van jan II, Graaf van Holland, voor willem van oostervant, niets behoefde te verbergen. Nu treedt de kramer naar agnes, vraagt het haar toebetrouwde kistje terug, en meldt den Graaf van oostervant, dat de Koning van Frankrijk hem gelast had, zeker parkement hem eigenhandig te overreiken. Men opent het kistje, en bij juweel en schat, diep achter dubbelen bodem verborgen, vindt men het parkement, hetwelk de toezegging bevat eener Fransche vloot, die, onder aanvoering van den Genuees grimaldi, uit Dieppe, ter hulpe der Hollanders, zou stevenen. Deze tijding veroorzaakt algemeene vreugde, daar de vloot binnen zeven dagen verwacht werd. De kramer wordt eindelijk, met een' der oorlogsknapen, naar Holland afgevaardigd, om haemstede te zoeken. Eene bark voert hen naar Naaldwijk. Bij Delft scheidt de kramer zich van zijnen togtgenoot, geeft hem een' ring mede, gelast hem, dien aan

{==452==} {>>pagina-aanduiding<<}
jan zoet, Schout van Amsterdam, te toonen, en te zeggen, dat hij, die eenmaal dien ring droeg, hem laat verzoeken, met zoo veel volk, als hij verzamelen kan, het door de Vlamingen belegerde Haarlem te hulp te komen. De oorlogsknaap beschouwt met verwondering den adellijken ring, en spoedt naar Aemstelland. De vreemde kramer (blijkbaar gijsbrecht van aemstel) begeeft zich naar den Schout te Delft. Dus ook te Leiden. Bij Haarlem gekomen, hoort hij het gedruisch der wapenen, en ijlt naar het strijdperk.
De vijfde Zang brengt ons aanvankelijk op den togt van haemstede terug. Deze stapt met de zijnen te Zandvoort aan wal, en draaft naar Haarlem. Die stad zou zich eindelijk overgeven. Persijn alleen bleef op volharding aandringen; doch, daar hij niet in staat was den burgeren langer moed in te boezemen, trok hij met zijn gevolg de poort uit, om naar Zandvoort weg te komen, en daar eene boot te zoeken, die hem bij het leger van oostervant brengen zou. Daar meent hij eerst eenen hoop Vlamingen te zien, doch ontwaart weldra den leeuw van Holland op de banier, en valt witte van haemstede in de armen. De tijding verspreidt zich in den omtrek.

In elke borst herleest de moed. 
Men vraagt zich niet, of menig held 
Den eed'len Witte vergezelt. 
Genoeg, genoeg is 't, dat hij kwam, 
De wakk're telg van Hollands stam. 
En wat ook zou een tal van knechten, 
In staat zijn, meerder uit te rechten? 
Een korrel zouts in 't glas gedaan, 
Al 't water neemt den zoutsmaak aan. 
Een balsemdrop, een bloem, bevrucht 
Met geuren ieder deel der lucht. 
Eene enk'le zon verlicht de sfeer. 
Een enk'le held bezielt een heir. 

Uitmuntend wordt nu de optogt der ingezetenen uit verschillende deelen des lands beschreven. Ook de poorters van Amsterdam snellen toe, met jan zoet aan hun hoofd, en witte hoort met verbazing van des kramers laatsten togtgenoot wouter, hoe die vreemdeling de oorzaak is, dat de Amsterdammers ter hulpe zijn gekomen. De Vlamingen, onder asnede,

{==453==} {>>pagina-aanduiding<<}
zouden intusschen Haarlem bestormen; maar onverwacht doen de Haarlemmers zelve een' uitval. Asnede bemerkt weldra, dat er versterking is gekomen, en ziet Hollands leeuw in de banieren. Het waren dus geene vreemde troepen. Schrik maakt zich meester van de Vlamingen. Asnede alleen (die, even als rosebeek, een persoon van des Dichters vinding is) houdt met eenige dapperen stand, en geraakt met witte zelven in gevecht. Witte wordt weldra door asnede's gevolg besprongen. Jan zoet ijlt ter hulp, doch sneuvelt. Maar op het oogenblik snelt de vreemde kramer toe.

De Schout blikt met gebroken oogen 
Zijn onverwachten helper aan. 
‘Hoe gij!...gij zelf!...ik sterf voldaan!’ enz. 

De kramer, die te paard gezeten was, heft het slagzwaard van zoet van den grond, werpt een' der Vlamingen uit den zadel, klooft een' anderen het hoofd, en haemstede, verblijd over dien bijstand, valt andermaal aan op asnede, die sneeft onder de wel toegebragte slagen. Nu vlugt het gansche leger der Vlamingen, en de Haarlemmers heffen een spottend zegelied aan op de overwinning op het Mannenpad. In zeven dagen is Holland van Vlamingen schoon geveegd, en nu wil haemstede, met keur van volk en verzeld door den onbekenden krijgsheld, Schoonhoven veroveren, dat de Vlaamsche zijde hield. Doch naauwelijks is zijn legerstoet om het sterke slot verzameld, of oostervant rijdt hem te gemoet, meldt hem, hoe de Brabanders, onder Hertog jan, het hoofd bij 't Huis te Merwe hadden gestooten, Geertruidenberg door de Hollanders overmand, Waalwijk plat gebrand, en Hertog jan met schande verjaagd is. Haemstede betuigt zijne vreugde, en oostervant verhaalt verder, dat de Fransche hulpvloot onder grimaldi voor Schiedam gekomen is; dat gwy met zijn leger naar Vlaanderen teruggekeerd, en dat renesse, witte's mededinger naar de heerlijkheid Haemstede, bij het overvaren van de Lek verdronken is. Witte betreurt den dood van dien held, hoewel hij zijn persoonlijke vijand en een medestander der Vlamingen was.
De zesde Zang meldt ons, dat, terwijl willem van oostervant met de zijnen aan Zuid-Hollands kust nog vertoeft, waar men sterke vloten tot den zeetogt uitrust, in-
{==454==} {>>pagina-aanduiding<<}
middels de Vlamingen, door versche magt versterkt, Zierikzee houden ingesloten. Voorne bevindt zich bij oostervant in Holland, en ontvangt daar de tijding, dat de Heer van Borselen en Vere zijne zuster hadewy, de verloofde aan witte van haemstede, uit voorne's burg had weten weg te leiden, onder voorwendsel van eene jagtpartij; terwijl Brielsche visschers verhaalden, dat men hen zuidwaarts langs de baren had zien stevenen. Volgens afspraak met oostervant, neemt de Burggraaf van Voorne, aan wiens zorg witte zijne bruid had toebetrouwd, het op zich, haar te zoeken en terug te voeren. Voorne gaat scheep. De bode, door hadewy afgezonden, is stuurman. Voorne let op zijn gelaat, herinnert zich zijne trekken. Alles ontdekt zich. De oude gerolf is de man, die hem te Utrecht zoo menschlievend had opgepast, en het gesluijerde meisje was hadewy. Haar vader had, toen floris V vermoord was, haar gelast, zich in een nederig huisje te Utrecht schuil te houden. Na de herstelling van vrede en rust, had zij het Sticht en den Burggraaf van Voorne, die met haren staat zoo wel als met hare wezenstrekken onbekend was, verlaten. Grievend was dit nieuws voor den Burggraaf van Voorne, die nu begreep, dat ook hadewy die gedaante was geweest, welke hem tot zijnen pligt vermaand had, maar echter besloot, hare betrekking tot
haemstede te eerbiedigen. De jonkvrouw zag inmiddels van het slot haars broeders te Vere naar het sein uit; en, toen zij dit bemerkte, wist zij, door behulp harer voedster, onder geleide van zekeren bediende, otto genaamd, het slot te ontvlugten. Doch daar vindt zij op het open veld een' stervenden grijsaard. Men bemerkt, na hem in de hut eener oude vrouw gevoerd te hebben, dat hij krankzinnig en van geestelijken staat is. Inmiddels treden drie krijgslieden binnen (voorne, een ongenoemde, en gerolf). Zij komen, om hadewy naar het vaartuig te brengen; doch een hunner (natuurlijk de kramer, of gijsbrecht van aemstel) herkent in den krankzinnigen den Tempelheer beaumont, die, in een eenigzins helder oogenblik, dat zijnen dood onmiddellijk voorafgaat, aan hadewy het verzegeld parkement overhandigt, dat stuk namelijk, waarvan het lot van Holland afhing. Eindelijk spoedt voorne heen met hadewy en de zijnen; doch zij worden aan het strand overvallen. Gerolf werd met hadewy gevangen genomen. Voorne poogt haar nog te ontzetten, maar zwicht

{==455==} {>>pagina-aanduiding<<}
voor de overmagt, en wordt mede gegrepen. De anderen, die zich nog in de boot hadden kunnen redden, waren genoodzaakt geworden scheep te gaan, daar de boot was afgedreven. Nu moet hadewy met den Vlaming rosebeek, die haar van borselen ter bruid ontving, naar Vlaanderen scheep gaan, en voorne werd op het eigen boord voorloopig in boeijen geklonken. Op verzoek van hadewy wordt hij echter daarvan weder bevrijd. Men zou wel naar Vlaanderen stevenen; doch, daar de vloot van grimaldi opdaagde, krijgt rosebeek bevel, zich dadelijk bij de Vlaamsche vloot voor Zierikzee te voegen. Nu volgt de zeeslag tusschen de vereenigde Fransche en Hollandsche vloot en die der Vlamingen. Het schip van rosebeek werd door een' brander aangestoken. Hadewy werd door rosebeek op het schip van Graaf gwy overgebragt. Voorne, die was opgesloten geworden bij den aanvang van den slag, wist met geweld het valluik open te stooten, in zee te springen, en zich op het schip van willem van oostervant te redden, die zelf door zijne aankomst behouden werd. Eindelijk wordt het schip van den Vlaamschen Graaf gwy genomen, en haemstede krijgt alzoo zijne bruid terug, maar verneemt van rosebeek, zijnen gevangenen, dat hadewy niet ongevoelig scheen voor den Burggraaf van Voorne, en denkelijk haemstede even weinig als hem, rosebeek, beminde. Er komt onverwacht tijding van den dood van jan II, Graaf van Holland; en dat, nu
Zierikzee pas van de Vlamingen verlost is. Maar de oude krijgsman, aan wien gwy zijn' degen had overhandigd, de onbekende held, die te voren als kramer vermomd was geweest, verkondigt tevens, dat witte van haemstede de wettige zoon van floris V was, uit vroeger huwelijk met agneta van der sluyze; dat hij, verhaler, bij die huwelijksverbindtenis, den Graaf tot vader gestaan had; dat floris dat huwelijk en de bewijzen daarvan, door staatsbelang gedwongen, geheim had gehouden, en sedert met eene Vlaamsche Vorstin getrouwd was; dat hij, verhaler, deel had gehad aan den moord van floris, en de bewijzen van 's Graven eerste huwelijk, toen hij zelf het land moest ontvlugten, aan beaumont vertrouwd had. Nu haalt hadewy het parkement voor den dag, hetwelk het medegedeelde bevestigt. Haemstede maakt echter geene aanspraak op Grafelijk gezag; het is hem genoeg, dat de wettigheid zijner geboorte bewezen is, en hij is de

{==456==} {>>pagina-aanduiding<<}
eerste, om willem van oostervant als Graaf te erkennen, waardoor hij een' burgeroorlog voorkomt. Ook schenkt hij vergiffenis aan gijsbrecht van aemstel, die daarop zich eenen pijl uit de borst rukt en gerust sterft. Graaf willem schenkt nu de goederen van borselen, die met de Vlamingen geheuld had, aan haemstede's bruid; maar haemstede vraagt genade voor borselen, en staat, edelmoedig en verstandig, zijne bruid, die hem slechts uit pligtgevoel getrouw konde zijn, aan den Burggraaf van Voorne af, terwijl hij den Roman besluit met deze woorden:

Hoe! Hadewy en Voornes Heer 
Slaan op mijn taal hunne oogen neêr! 
'k Geloof, hun hart heeft mij verstaan. 
Hun zielsgeheimen zijn verraên. 
Heer Graaf! Daar zal, naar allen schijn, 
Toch deze maand nog bruitoft zijn. 
Voor mij, niets wederhoudt mij meer. 
Terwijl ik naar mijn moeder keer. 

Dat slot bevalt ons volstrekt niet. De vier laatste regels zijn al heel plat, en het is hoogst onnatuurlijk, dat haemstede, die toch hadewy beminde, op zulk een' luimigen en koelen toon van haar asstand doet. De grootheid, edelmoedigheid en zelfopoffering gaat hierdoor in zijn karakter geheel verloren. En in elk geval behoorde het slot van dezen Roman krachtig en dichterlijk te zijn. Maar dit heeft ons dan ook veelal bij de lezing gehinderd, dat de verhevene en roerende plaatsen, door het geheele werk heen, dikwijls onaangenaam worden afgewisseld met - wij moeten het zeggen - berijmd proza, dat beter zou passen in eene rijmkronijk der 13de of 14de, dan in een dichtwerk der 19de eeuw. Dat is niet alleen zoo in de Zangen zelve, maar ook in de Inleidingen. Men zie tot bewijs b.v. (want de plaats ontbreekt, om zoo veel hier uit te schrijven) Iste D. bl. 15: Het landvolk heeft - tot: Den nijvren burger welvaart meê. Bl. 25: Want aan de zijde van 't gebouw - tot: Van d'eedlen van der Sluyze. Bl. 26: Hun, die op de overblijfsels staren, enz. Bl. 29 en 30 enz. Dit gaat zoo de beide Deelen door. In het tweede Deel, bl. 9:

[Wij] keerden slechts met loome schrêen 
En dikwijls omziend, huiswaart heen, 
Gelijk een droeve minnaar doet 
Die van zijn liefste scheiden moet. 

{==457==} {>>pagina-aanduiding<<}

Ja, bij 't aanschouwen der natuur 
Vergaten wij het etensuur. (Welk een climax!) 

Hoe plat is daar ook gerolf's taal, bl. 110! Maar genoeg hierover. - Veel kan verontschuldigd worden, door dat de Schrijver opzettelijk niet den toon van het heldendicht wilde aanheffen, en hij steeds eenvoudig en naïf wilde blijven. Doch gelijk het stoute en verhevene bij anderen wel eens gezwollen en duister wordt, zoo ontaardt bij hem niet zelden het eenvoudige in het alledaagsche en het natuurlijke in het platte. Indien niet telkens heerlijke plaatsen ons het tegendeel herinnerden, zou men in de verzoeking komen, om den titel van het werk voor juist te houden, en te zeggen: ‘Ja, waarlijk! dit zijn in rijm gebragte Legenden.’ Anders behaagt ons de Roman, als zoodanig, zeer wel. De knoop is kunstig gelegd, en wordt natuurlijk, schoon zelfs, ontward. De episoden zijn met smaak gekozen, en de belangstelling wordt overal levendig gehouden. Alleen verwondert het ons, dat de naam van gijsbrecht van aemstel, of van den kramer, nergens geopenbaard wordt, en 's mans zelfmoord staat ons tegen. Wij erkennen echter, dat er bijna eene aesthetische noodzakelijkheid toe bestond: want de Dichter werd nu met den persoon verlegen, en aldus verdwijnt hij op eene treffende wijze uit het leven. Zouden ook de Inleidingen niet wat lang zijn, naar evenredigheid der uitgebreidheid van de Zangen zelve? Deze zijn veelal naauwelijks tweemaal zoo lang als de Inleiding. Bij alle hulde aan de verdiensten des Dichters, geven wij hem derhalve in bedenking, of hij, bij eene tweede uitgaaf, den stijl niet hier en daar wat zon veredelen, en de Inleidingen wat bekorten. - IIde D. bl. 106. goedertier, is dit wel goed Hollandsch, en is het niet hinderlijk, inzonderheid als rijmwoord gebezigd? Batavier op fier, bl. 52; gewas op was, bl. 57; niet op geniet, bl. 58;
akkoord op bekoort, bl. 60; taal op metaal, bl. 68, enz.; zou de Dichter zelf dit in anderen door de vingeren zien? - Taal en speiling zijn in beide Deelen even onnaauwkeurig en inconsequent. De Heer van lennep ga voort met zijn schoon talent te volmaken, en overhaaste zich niet!

Urania: Bespiegelingen over God en den Mensch, in zes Zangen. Vrij naar het Hoogduitsch van  C.A. Tiedge,door  J.F. Schimsheimer.Iste Deel. Te Amsterdam, bij L. van der Vinne. 1832. In gr. 8vo. VI en 224 bl. ƒ 3-20.


{==458==} {>>pagina-aanduiding<<}

De ons geheel onbekende Heer schimsheimer levert ons hier het eerste deel eener vrije navolging der Urania van tiedge. Deze bundel bevat de vier eerste zangen, namelijk: De Twijfelaar; God; Leven, Geluk, Waarheid, en Onsterfelijkheid; zoodat wij de beide laatste: Deugd, en Wederzien, in het volgende deel te wachten hebben. Oorspronkelijk had de Heer schimsheimer (volgens het voorberigt) slechts eene getrouwe vertolking willen leveren; doch spoedig veranderde hij van plan. Onder het bewerken vond hij, ja, de verhevene onderwerpen der Urania meesterlijk verhandeld; doch er was echter nog zoo veel belangrijks van te zeggen, hetgeen hem voor den geest stond, en door tiedge niet, of min volledig, was aangevoerd, dat hij besloot, dezen Dichter zeer vrij te volgen, en al datgene te laten invloeijen, wat hem voor de gedachten kwam, en zich zoodanig aan het oorspronkelijke kon aansluiten, dat het, naar zijne schatting, in waarde toenam. Dat voornemen bevalt ons wel; doch, wat de uitvoering betreft, hadden wij wel gewenscht, dat de Vertaler, die hier en daar het oorspronkelijke uitbreidt, het ook elders had ingekort: want, hoe veel schoons wij thans aantreffen, eene zekere gerektheid mat ons af bij de lezing, en wij vinden telkens dezelsde denkbeelden, in andere vormen, terug. Wijders, daar de Heer schimsheimer nu toch aan het omwerken was, zouden wij het ook verkieslijk hebben gerekend, dat hij die onbepaaldheid van uitdrukking, die de Duitschers Helldunkel noemen, en wel eens voor eene schoonheid willen doen doorgaan, schoon (gelijk Prof. van kampen in de plaats, in des Schrijvers voorberigt overgenomen, zoo gegrond aanmerkt) die onbepaaldheid van uitdrukking regelregt naar het gebied der ijdele
klanken voert; dat, zeggen wij, Vertaler of Omwerker dat gebrek wat meer had weggenomen, en die helderheid aan dit Leerdicht bijgezet, welke het Graf en andere Leerdichten van feith, hoe verheven, roerend en diepzinnig ook, tevens echter zoo verstaanbaar maakt. In een Leerdicht vooral is duisterheid een gebrek. Gaarne willen wij desniettegenstaande erkennen, dat zulk eene omwerking ten uiterste moeijelijk zou zijn geweest, en dat ook nu, hoewel de Vertaler in dat opzigt weinig heeft gedaan, het geheel tot dusverre schoon is. Door meer duidelijkheid en eenvoud zou het echter nog schooner zijn geworden.

{==459==} {>>pagina-aanduiding<<}

Behalve deze algemeene aanmerkingen, hebben wij nog eenige bijzondere, die wij den Schrijver willen mededeelen.

Bl. 3.Want gij herinnert mij Hĕhrās gedachtenvlugt.



Bl. 47.Zie Isis Priestrenschaar haar Godheid ginds ontmoeten. Hij siddert, knielt, bidt aan, enz.


Schaar is vrouwelijk. Derhalve liever: Zij (de priesters) siddren (of knielen), bidden aan. Of anders, om de drie werkwoorden te behouden, en toch de dubbelzinnigheid te vermijden, priestrenrei, in plaats van priestrenschaar: want rei (zangrei) is mannelijk, en, blijkens den volgenden lofzang, zou priestrenrei hier nog beter zijn dan priestrenschaar.

Bl. 55. En heil en heiligheid zijn twee verwante vlammen: -

Zij stijgen hupplend op, door 't windje voortgeleid, 
Zij vlammen tot aan 't zwerk, en worden daar de stammen, 
Waarop de schepping rust in 't bed der eeuwigheid.(!) 
Nog hooger stijgen zij [die vlammen, die reeds in stammen veranderd zijn], en spatten hare vonken 
Door 't eindelooze ruim, met altoos voller gloed, enz. 

Zulk een Zwanenburgsch bombast is ons volstrekt onverstaanbaar. In eene vrije navolging had men zoo iets niet moeten vinden. Wij zouden, vooral in een Leerdicht, nog eerder eenige prozaïsche regels kunnen vergeven, dan dergelijke, schijnbaar hoogdichterlijke, doch waarlijk zinledige, verzen.

Bl. 59.De volle open dag. Lees: de volle en open dag.

Bl. 69.De liedren vallen neêr tot zelfs van Arctŭrs veld. Lees: tot van Arctūrus' veld.

Bl. 71.Zij bliks'men. Ongewone zamentrekking voor bliksemen.

Bl. 83.Hij kent het leven wel, en met hem ook het lijden. En daarmede ook, enz. Maar hij kent ook zijn vreugd. Liever: Maar kent ook 's levens vreugd.

Bl. 92.Dat God zijn levensdrift voor 't zelfde oogmerk gaf. Voor 't eigen oogmerk.

Bl. 108.Zoo draagt ons 't leven ook op hare (lees zijne) breede vleuglen.

Bl. 128.Hier, in dit rotsendal, was ik zoo vaak getuigen. Mogt ik zoo vaak.

Bl. 141.Dat hēt den man zoo wel als 't kleinste kind ver-
{==460==} {>>pagina-aanduiding<<}
maakt. Liever: Dat daarbij zich de man gelijk een kind vermaakt.

Bl. 142en elders aenonisch moet zijn aemonisch, van Aemonia.

Bl. 177vinden wij een' jammerlijken stoplap in eene anders heerlijke plaats. Men hoore:


Deze aarde is dan de trap, waarlangs wij nederdalen, 
Naar d'ingang van de poort, met bloem bij bloem beplant - 
Maar poort eens schaduwgangs, alwaar de schimmen dwalen, 
Die zachtkens afwaarts loopt naar eēn onkenbaar land? 
De dwaas ziet hem met schrik, met ernst ziet hem de wijze, 
De roekelooze mensch werpt hem zichzelven toe; 
De jeugd stort gillende af, zacht bevend volgt de grijze, 
Want heeft hij 't leven lief, hij is zijn kwelling moê. 
Een leven vol genot ging met zijn dagen onder; 
Zijn wereld is niet meer, zij ging reeds lang ter rust. 
Hij volgt haar eenzaam na, en dit is niet bijzonder;(!) 
Maar wáár volgt hij haar na? Kent hij die verre kust? 
Kent hij dat vreemde strand, waar alles heen gaat vlugten? 
Is 't dáár een paradijs, of is 't een woestenij? 
En is er dáár voor hem geen schipbreuk meer te duchten? - 
Vanwaar? waartoe? waarheen? - dit, menschenkind! 
vraagt gij. 
De bloem neigt ook het hoofd naar de aard, die haar zal dekken; 
Doch vraagt niet aan Natuur, of eens het morgenrood 
Van ergens eenen dag haar weder op zal wekken? - 
De mensch, de mensch alléén gevoelt en vreest den dood. 
De mensch slechts vraagt: waarheen? en is dat ernstig vragen 
Geen teeken van den nacht, waarin 't reeds scheemrend daagt? 
Voorspelt het niet een ginds, wanneer ik hier kan klagen, 
Dat mij de tijd mijn goed, mijn aanzijn zelfs ontdraagt? 
Ja, als mijn Rede zegt: ‘gij zult onsterflijk wezen,’ 
Moet ik onsterflijk zijn, al vielen heemlen neêr! 
Ik heb uit haren mond geen logentaal te vreezen: 
Want zij is Waarheid, of, zij is geen Rede meer! enz. 

Waarom niet liever, om die ongelukkige uitdrukking: en dit is niet bijzonder, te vermijden:

Een leven vol genot zonk, als de dagtoorts, neder. 
Hem licht haar zon niet meer; zij ging reeds lang ter rust. 
Hij volgt haar eenzaam na, en zoekt haar glansen weder, enz. 

Een sraai titelvignet, uit den derden zang genomen, en voorstellende psyche, daat zij tot Bruid des Hemels wordt ingewijd, versiert dezen bundel. Wij verlangen naar den volgenden, en hopen, dat de Vertolker, bij eene mogelijke tweede uitgaaf, de hem gegevene wenken ter harte zal nemen.

Brieven van eenen tachtigjarigen Grijsaard, thans nog verkeerende in den kerker. Te Zaltbommel, bij J. Noman en Zoon. 1830. In gr. 8vo. XIII en 367 bl. ƒ 3-60.

Een tachtigjarige grijsaard in den kerker, op valsche be-
{==461==} {>>pagina-aanduiding<<}
schuldiging in den kerker, moet wel belangstelling wekken, zou men zeggen, vooral wanneer men bedenkt, dat het geval in ons Vaderland plaats heeft, en de ongelukkige man, volgens den titel, thans (1830) nog verkeert in zoo treurig verblijf. In het Voorberigt, dat door Den Grijsaard is onderteekend, wordt gezegd, dat men noodig heeft geoordeeld, den Tagtigjarigen Grijsaard uit zijne brieven zelven geheel en wel karaktermatig te leeren kennen, zonder omschrijving noch eenig omkleedsel van woordenpraal of uitroepingen, en dit wel, ten einde te voorkomen en te vermijden de gebreken van een Historisch verhaal of verdichte gebeurtenis, dat ons wel met de daden of bedrijven van den Held of de Heldin des onderwerps, maar niet met het karaktermatige van den persoon zelven die men in handeling laat treden, bekend te maken. Als Rec. den Grijsaard wél verstaat, dan wil de oude man zeggen, dat men hemzelven best uit zijne eigene brieven leert kennen. En dit zal ook wel waar zijn. Uit het eigenhandig schrijven (waarvan Rec. echter niet zou durven beweren: Zoo het niet waar is, het is ten minste wel gevonden) blijkt dan, dat de Grijsaard, krijgsman van bedrijf, in zijne jeugd drie malen smoorlijk verliefd was, geene gelegenheid had, om heldenmoed te toonen, maar door eigene onvoorzigtigheid in den kerker geraakte. Hij begon zijne loopbaan als Luitenant, onder het voormalig Stadhouderlijk Bestuur. kort vóór den Engelschen oorlog. De jonge Officier verloor zijne eerste minnares door den dood en was troosteloos, daar het leven op aarde hem geen genoegen meer scheen aan te bieden. Eene
vriendin van zijne overledene lotje bevond zich in hetzelfde geval, en had, na het verlies van haren minnaar, besloten, altijd ongehuwd te blijven. De Luitenant treurt dus, als vriend of broeder, met de treurende vriendin. Maar onder dit treuren verandert hij weldra van gedachten, en komt nu tot het besluit: Men kan toch met de dooden niet leven, en een leven zonder liefde is geen leven. De mensch moet op de wereld aan zijne beslemming beantwoorden, en die bestemming is het huwelijk (bl. 164). Hij zoekt daarom ook de vriendin tot andere gedachten te brengen, en schrijft aan haar: Ik gevoel, na ik geene geliefde heb, eene verschrikkelijke ledigheid in mijn hart, die alleen door de liefde aangevuld kan worden; ik heb overal, onder eene menigte jonge jufvrouwen, die ik de eer heb te kennen, rondgezien, doch gij, augusta! gij alleen zijt het, die mijne wenschen kan bevredigen, enz. Augusta heeft eerst nog al eenige tegenbedenkingen. Hare grootste zwarigheid is deze: Hoe zoude de aanblik uwer lotje op u en mij zijn, als wij, na haren dood gehuwd zijnde, haar in eene hoogere bestemming wederzagen? Hoe zoude ook mijn getrouwe geliefde ons aanstaren? Freule augusta wilde echter hare genegenheid voor hem niet ontveinzen; maar kwaadsprekendheid werd oorzaak, dat het huwelijk niet tot stand kwam. Nu leidde de Luitenant weder een treurig leven, tot dat hij een

{==462==} {>>pagina-aanduiding<<}
ander meisje leerde kennen en met hetzelve eene echtverbindtenis aanging. Vreedzaam en in stil, huiselijk genoegen verliep het eerste jaar; doch toen brak de oorlog met de Engelschen ten vollen door - de jonge man moest naar Zeeland, en kreeg in last, eene peiling rondom de eilanden te doen en daarvan eene kaart te maken. Deze kaart werd hem ontfutseld door eenen vreemdeling, op wien hij te veel vertrouwen stelde; en zie daar, wat den onvoorzigtigen man in de gevangenis bragt, dewijl men hem beschuldigde van verstandhouding met den vijand. Na langer dan drie jaren in den kerker gezucht te hebben, werd hij uit de Provincie Holland verbannen, geraakte vervolgens in andere betrekkingen, doch verloor zijnen post te G. onder de Fransche overheersching. Eindelijk, meer dan dertig jaren na het tegen hem uitgesproken banvonnis, dat niet was opgeheven, werd hij weder gevangen genomen, dewijl hij zich verstout had, in den Haag zich op te houden. En dit heet gebeurd te zijn na 1815!! Op nieuw in vrijheid gesteld, na eene gevangenis van ruim twee jaren, waagde hij zich andermaal in den Haag, en werd, ten derdemale gevat zijnde, tot tienjarige opsluiting veroordeeld. Volgens den laatsten brief waren, bij het schrijven van denzelven, reeds acht dier tien jaren, in zuchten en kommer, weggevlogen!! De tijd moët hem dus niet lang gevallen zijn. Doch de man had zich in de gevangenis op de Letterkunde toegelegd. Hij schijnt het echter daarin niet verre gebragt te hebben, als men naar deze proeve mag oordeelen. Het boek is vol grove taalfouten, zoo als b.v. ontlediging (ontleding), hij braakten (te), de omstandigheid zijn (is), welke(n) indruk de regten der natuur
gemaakt heeft (hebben), verweifeling (vertwijfeling), simpatitische (sympathetische), meriaden (myriaden), simpartiseert (sympathiseert), directië (desertie), uitwisseling van directeurs (deserteurs), de populaire gezigten (gezegden?) maakt (maken) mij huiverig, voorzigtigheid verbiedt (gebiedt) die snaar onaangeroerd te laten, beridderen (beredderen), postexiteit (posteriteit), prosaliten (proselyten), cretike (kritieke), gekwetseerden (gekwetsten). Doch genoeg hiervan. - Een niet onaardig vignet versiert het titelblad.





La Campagne de dix jours, couronne de victoire, offerte à S.A.R. le Prince d'Orange et à ses braves. Poeme traduit de a. van der hoop, jr., par auguste clavareau, Membre de la Société de Littérature de Leyde, Chevalier de l'Ordre du Lion des Pays-Bas. Amsterdam, chez Brest van Kempen. 1832. 8vo. 40 p. ƒ :-75.

Drie Liederen aan mijn(e) Medeburgers, door Mr. aeneas mackay, 2e. Luitenant, 1e. Afdeeling Zuid-Hollandsche Schutterij. Te Breda, bij F.P. Sterk. 1832. In gr. 8vo. 30 bl. ƒ :-30.

De Heer clavareau, die reeds zoo vele voortbrengselen

{==463==} {>>pagina-aanduiding<<}
der Nederlandsche Dichtkunst in Fransche verzen gelukkig had overgebragt, heeft zich, door de welgeslaagde vertolking van het bekende dichtwerk van den Heer van der hoop, de tiendaagsche Veldtocht getiteld, nieuwe aanspraak op onze hoogachting verworven. De Vertaler heeft zich doorgaans getrouw aan het oorspronkelijke gehouden; ook daar, waar klanknabootsing was, heeft hij die gelukkig wedergegeven, b.v. bl. 13:

Les roulemens lointains du tambour monotone; 
Le cliquetis du fer des mouvans escadrons. 

Bl. 23:

C'est l'heure, où, redoublé par l'écho d'alentour, 
Roule, dans le lointain, le bruit sourd du tambour. 

En in eene door den Vertaler ingevulde plaats, bl. 27:

Les bombes, les boulets autour de ces murs grondent; 
A ce tonnerre affreux ses vieux échos répondent. 

Jammer is het, dat clavareau de vijfvoetige en de Trochaïsche verzen, waar van der hoop zijne Alexandrijnen mede afwisselt, alle in Alexandrijnen vertaald heeft. Met de Trochaïsche verzen kon dit niet anders, uit hoofde van den aard der Fransche versificatie; maar zijn Prélude had den Voorzang toch zeer goed in décasyllabiques kunnen overbrengen. B.v. in plaats van:

Dans un triste repos, aux parois suspendue, 
Lyre, pourquoi rester plus longtemps détendue, etc. 
 
Pourquoi rester, aux parois suspendue, 
Dans ton repos, ma lyre! détendue, etc. 

Maar van der hoop's Zegelied wordt daarentegen in versificatie, ja zelfs in levendigheid van uitdrukking, door den Chant de victoire van clavareau, die in afwisselende maat en geheel muzikaal-lyrisch is, verre overtroffen. De invulling op bl. 24: A peine l'astre ardent, tot aan den voet der bladzijde, le désastre est pour eux, is echte poëzij, en wij juichen haar toe. Hetzelfde zij gezegd van de invulling op bl. 27: Une abbaye antique, tot: Offre à ton mur de pierre un mur de bayonnettes! Het spijt ons echter, dat hier juist bij die abbaye antique eene gaping of hiatus is. Men telle slechts:

{== afbeelding 
	==} {>>afbeelding<<}
    
 bl̆e van invinc̄ibl̆e smelt in u van une, nĕ van une in ab van abbaye; maar nu zou ĕ van abbaye moeten smelten in an van antique, doch dan is er eene greep te kort, en men moet, om

{==464==} {>>pagina-aanduiding<<}
het vereischte getal in den slependen Alexandrijn te krijgen, lezen: 
{== afbeelding 	==} {>>afbeelding<<}
    
, even alsof e in abbaye niet smelt, of wel alsof het ware ăbb̆ayē in plaats van ăbbāyĕ.

Zoo vinden wij omgekeerd eene lettergreep te veel op bl. 19:

{== afbeelding 
	==} {>>afbeelding<<}
    
. Men zal, met eene dichterlijke, wij gelooven echter welnig gebruikelijke vrijheid, moeten lezen Bruxelle; dan smelt de ĕ in het volgende est, en de zaak is in orde.
Bl. 20: Les pressent sous les murs ❘ 
{== afbeelding 	==} {>>afbeelding<<}
    
, is zeker eene drukfeil voor Tongres: want ook hier zou Tongre en Tongr' en worden. Trouwens, het behoort ook Tongres (Tongeren) te wezen (Latijn Tungri).
En hiermede asscheid nemende van den Heer clavareau, gaan wij over tot de drie Liederen, met de daar achter gevoegde kleinigheden, gelijk de Schrijver ze noemt, van den Heer Luitenant mackay. Er is gang en vuur in, maar ook veel is alledaagsch. Het hier geleverde kan door met den grooten hoop van vaderlandsche stukjes; maar als de Heer mackay voortaan verzen uitgeeft, mag hij althans wel wat kiescher op zijne versificatie worden. Rein op zijn kon teeds moeijelijk door den beugel; maar bereîn, ongewone zamentrekking voor bereiden, op zijn, gelijk bl. 9, is waarlijk al te vrij, en laat zich volstrekt niet verontschuldigen. Dat het hier niet ontbreekt aan korte lettergrepen, die lang gemaakt worden, noch aan verwaarloosde smeltingen, laat zich reeds van zelve begrijpen. Plukt' en verdrukt' (bl. 25) aan 't eind van den regel, voor plukte en verdrukte, is insgelijks af te keuren. Regt aardig vinden wij het Gelegenheidsstukje, dat begint:

Wanneer men, aan den disch gezeten, 
Zoo wat verandering begeert, 
En menschen heeft, die rijmlaars heeten, 
Dan zij 't alsof men commandeert: 
Rekruten voor! 
 
Toen niemand van Bourbons wou hooren 
En Charles X een reisje deed, 
Zag men Philippe op eens verkoren: 
De wijze krijgsman zegt: dat heet 
Contramarcheren op de plaats. 

Zoo gaat dat geestige stukje voort, en wij zullen eindigen met het laatste commando: Vaandel op 't alignement!

Meng. No. IX. bl. 418. laatste reg. lees: uitkomst.


{==465==} {>>pagina-aanduiding<<}

Boekbeschouwing.




Tafereelen uit de Levens- en Lijdensgeschiedenis van den Heere Jezus Christus. Iste en IIde Zestal. Door  J. Clarisse.Te Amsterdam, bij J. van der Hey en Zoon. In gr. 8vo. 422 Bl. ƒ 4-20.

Ofschoon niet alle leerredenen, wegens derzelver menigte, uitvoerige behandeling in ons Tijdschrift mogen te gemoet zien, daar zelfs de Godgeleerde Bijdragen aan dezelve groote ruimte ontzeggen, zoo kunnen er redenen bestaan, om welke eene uitzondering moet worden gemaakt. Dat dit het geval is met de hier aangekondigde Tafereelen, zal uit het hier te leveren verslag nog nader blijken.
De Professor is als Prediker door uitgegevene leerredenen genoeg bekend. Daarom geven wij hier slechts berigt, dat het tweede Deel der Nieuwe Leerredenen, ten jare 1828 bij dezelfde Uitgevers in het licht verschenen, geheel en al met de vroegere in deugdelijkheid en aard overeenkomt, en geene verdere behandeling in ons Tijdschrift zal vinden. Doch deze Tafereelen zijn, wat den inhoud betreft, even voortreffelijk, maar verdienen daarenboven, om het doel, waartoe zij geleverd werden, opzettelijk en wel eenigzins uitvoerig te worden vermeld.
‘Allen moeten den Zoon eeren, gelijk zij den Vader eeren. Naast God is de Zoon van God, de Heiland der wereld, onze Heer jezus christus, voorwerp van ons geloof, onze liefde en navolging. Doch hiertoe moet men Hem, zijne woorden, daden en lotgevallen regt kennen. Het beste hulpmiddel hiertoe is het lezen en overwegen der geschiedenis van zijn aardsche leven en lijden zelve. Niets beantwoordt aan het oogmerk beter, of leidt te gelijk op tot geloof, tot liefde en navolging. Voortreffelijk is het-
{==466==} {>>pagina-aanduiding<<}
geen daarvan door de Evangelisten is opgeteekend. Zou er dan wel (bl. 4, Iste Zestal) beter middel voor ons te bedenken zijn, geliefde Medechristenen! om in de dagen van twijfelzucht en verslaauwing, welke wij beleven, regt bestuurd en in ons dierbaar geloof gesterkt te worden, dan de bepeinzing der bijzonderheden, door de eenvoudige Evangelisten zoo onbevangen te boek gesteld? Menigeen klaagt, dat de bedenkingen van het Ongeloof, zoo driest en met zoo veel schijn van waarheid dikwerf voorgedragen, hem wel eens aan het wankelen brengen, en gevaar doen loopen van schipbreuk te lijden aan het Geloof, dat eenmaal den heiligen is overgeleverd. Welaan, wien dit beklag eerst is, hij beproeve, of het Evangelie-verhaal hem niet van alle twijfelzucht zal terugbrengen. Hij bepeinze met onpartijdigheid het karakter van jezus, en vrage zich gemoedelijk af, of zulk een Wijze een dweepziek Dwaashoofd - of zulk een Heilige een Bedrieger hebbe kunnen zijn: en zegt hem zijn gezond verstand: “dat is onmogelijk!” hij neme jezus dan aan voor datgene, waarvoor Hij zich uitgaf (?) - den zoon bij uitnemendheid, - den Zoon, die zeggen kon: “Ik en de Vader zijn één: - al het Uwe, o Vader! is het mijne!” - Bij menigeen' is de eerste liefde voor den Beminnenswaardigsten verkoud, omdat afgetrokkene bespiegeling, verdiept in vergeefsche poging om het
hoe der zaak te doorgronden, verward door duistere en moeijelijke redekaveling, eene ijskorst van onverschilligheid om het gemoed getogen heeft. Herwaarts gij, die u bij die koude ongelukkig voelt! Verwarm u aan de liefelijke stralen van Goddelijke liefde en Goddelijke kracht, die van 's Heeren handelwijze afstralen! Levensvreugde en zaligheid zal in uw gemoed, te gelijk met bewonderende en dankbare genegenheid voor Hem, den Eenigen, terugkeeren. -’
Bij dit hoofddoel verklaart de Hoogleeraar (Voorrede, IIde Zestal) ‘nog een en ander meer beoogd te heb-
{==467==} {>>pagina-aanduiding<<}
ben; en wel voornamelijk, eensdeels, het leveren eener Bijdrage tot de waardering der aesthetische schoonheden van de Evangelische verhalen, ten einde tot derzelver lezing velen uit te lokken,’ (Hier had de Schrijver op allerlei lezers, vooral de meer beschaafden, het oog.) ‘anderdeels het aanwijzen in eenige voorbeelden, hoe, naar mijn inzien, over jezus' leven en lijden meest en liesst gepredikt moest worden. Ik wenschte namelijk, dat de aandacht zoo weinig mogelijk van Hemzelven afgetrokken, en bij andere voorkomende personen en zaken bepaald, dat alles veel meer, als in betrekking tot Hem, den Hoofdpersoon, behandeld wierd.’
Uit de woorden van clarisse, welke met eenige bekorting worden medegedeeld, blijkt volkomen het gewigtig doel dezer Tafereelen, welke aan de behoeften van den tijd volkomen beantwoorden. Laat ons dit nu in bijzonderheden aanwijzen, vooral lettende op het hoofddoel.
I. Jezus ter maaltijd bij eenen Farizeër. Luk. VII: 36-50. In rustige oogenblikken van ontspanning en genot openbaart zich de mensch gemakkelijker, dan bij waarneming van gewigtige en in het oog vallende werkzaamheden. In huis, onder vrienden, aan den maaltijd, bij gezellige vreugde, ontplooit zich het hart zoo wel als het gelaat. Op hetgeen men zegt of doet, let men dan niet angstvallig. Men volgt onwillekeurig de inspraak des gemoeds, en legt daardoor voor het oog des menschkundigen opmerkers, dikwerf zonder het te weten, bloot, wat op den bodem des harten verholen lag. Zoo vinden wij jezus hier, wel niet in den schoot der vriendschap, toch aan den gastvrijen disch eens Oosterlings. ‘Nemen wij,’ [hetgeen wij omtrent gewone personen, in dezelfde omstandigheden, zouden misprijzen] ‘met te grooter ijver en gezetheid, de zeldzame gelegenheid waar, om Hem in zulke omstandigheden te kunnen bespieden, en letten wij scherp op al, wat Hij zegt en doet; het zal ons nader brengen tot de

{==468==} {>>pagina-aanduiding<<}
regte kennis en waardering van zijn beminnelijk hart en verheven karakter.’ En nu de slotsom van deze beschouwing! Zij is deze: Men ziet in jezus hier, niet enkel den grooten, den allervoortreffelijksten, den geheel eenigen mensch; maar meer dan mensch - meer dan Engel - den vertegenwoordiger der Godheid op aarde, God geopenbaard in het vleesch.
II. Jezus op het Loofhuttenfeest. Joann. VII: 37-39. Deze Leerrede is uitgesproken op het Pinksterfeest in het jaar 1825, en brengt dat feest met het hoofddoel dezer Tafereelen in een gepast en ongezocht verband. ‘Eerst laten wij ons (bl. 40) door den Apostolischen Evangelist naar Jeruzalem op het Loofhuttenseest geleiden - vooral om daar jezus te ontmoeten, naar Hem te luisteren, en van Hem het toen nog toekomstige te vernemen: en daarna brengt ons het nadenken over 's Heilands Godspraak, op voorgang van denzelfden joannes, terug tot onszelven, tot het Christendom, tot dezen dag, tot hetgeen wij thans, overeenkomstig met deszelfs instelling, te doen en te overwegen hebben ter verheerlijking van den Zaligmaker en van den Vader door Hem.’
Op dit Loofhuttenfeest, dat clarisse bl. 44-49 levendig schetst, stond jezus in het Tempelvoorhof ergens stil, terwijl alles rondom Hem in de woeligste en levendigste beweging was; en onder het gejuich en geroep der van vreugde dronkene menigte klonk zijne stem, en drong tot duizenden door, en dwong hen tot bedaren, stilte en nadenken. Zoo iemand dorst, die kome tot mij en drinke! Gepast, en naat de omstandigheden van dat feest, op den laatsten dag. Zoo gepast sprak Hij altijd, en met zoo heugelijke beloste verheerlijkte Hij het Joodsche Looshuttenfeest, en wijdde het in tot ‘profeet van het Christelijke Pinksterseest.’ Dit feest zou reeds aangebroken zijn, vóór dat het Loof huttenfeest wederom werd gevierd.
III. Jezus' plegtstatelijke intogt in Jeruzalem, (in betrekking tot zijn lijden.) Joann. XII: 12-19. verg.

{==469==} {>>pagina-aanduiding<<}
matth. XXI: 1-11. mark. XI: 1-10. luk. XIX: 29-44. Deze Leerrede, uitgesproken den 23 Febr. 1823, in den tijd dus, dat de Lijdensgeschiedenis van jezus behandeld werd, is gewijd aan de beschouwing der statelijke intrede van jezus binnen Jeruzalem, als eene der oorzaken van zijne verhaaste teregtstelling, lijden en dood. Die plegtige intrede, door den Profeet aangekondigd, om uit te drukken het zachte en vreedzame der geaardheid van den Koning, en zijn' afkeer van verovering te bejagen door woesten krijg en wreede bloedstorting, geschiedde door den Heer, om ook dezen trek van den Messias in het oog te doen vallen, opdat het booze Jeruzalem heden nog tot inkeer mogt komen. ‘Doch midden onder het gejuich der menigte, weende en jammerde Hij; Hij, het voorwerp hunner vreugde, over hen en hunne landgenooten; Hij, alleen onder zoo vele honderden! Geen wonder! Hij zag vooruit, door zijne hoogere wetenschap, wat hun blik niet bereiken kon. En, terwijl Hij dus, hoe meer Hij de stad nadert, des te dieper in den weedom zijns harten verzinkt, rijzen de vreugdegalmen der kortzigtige welmeenendheid al hooger en hooger.’ Het gerucht verwekt schrik en navraag. Honderd stemmen antwoorden. Telkens wordt het gejuich door nieuwe deelnemers aan hetzelve versterkt; en men hoort, zelfs nog in de volgende dagen, tot kleine kinderen toe, den Tempel wijd en zijd vervullen met den eeregroet en zegenwensch: Hozanna den Zone Davids! Dit nemen Overpriesters en Schriftgeleerden kwalijk, en verhaasten 's Heilands gevangenneming en lijden.
IV. Jezus' gemoedsgesteldheid, bij het te gemoet gaan van zijn lijden. Joann. XII: 20-36. Hier gaat clarisse het berigt van den Apostel na, die ons des Verlossers natuurlijke gewaarwordingen, edele gevoelens en redelijke uitzigten gelijkelijk leert kennen. Zijne ontroering, het bange vooruitzigt, de worsteling van zelfliefde met pligtsgevoel klom hoe langer hoe hooger, en moet Hem wel hooggaand zielelijden, schrik en angst,

{==470==} {>>pagina-aanduiding<<}
ja de akeligste gewaarwordingen veroorzaakt hebben. Dit is alles natuurlijk. ‘Of zou dit eene, Hem niet betamende zwakheid geweest zijn?...o Geliefden! zoo dit zwakheid te noemen is, wensch ik mij mijnen Verlosser en aanstaanden Regter veel liever zoo zwak - wijl ik in Hem eenen menschelijken, als mensch gevoelenden, en dus medelijdigen Heiland herken, die in hetgeen Hij zelf verzocht zijnde geleden heeft, anderen kan en wil te hulp komen, (Hebr. II: 17, 18.) - dan dat Hij, zelf de borst tegen het lijden verstalende, ook mijne zielesmarten en zuchten en tranen niet verstaan, en daarom niet waarderen, ja welligt versmaden zoude. Laat anderen grootheid zoeken in het uitschudden der menschelijkheid: ik zie niets groots in ontmenschtheid.’ Zijn edel zelfgevoel, door God van den hemel goedgekeurd, zijne onbedongene eenswillendheid met God, zijn ongeschokt kinderlijk vertrouwen op God, als zijnen Vader, schitteren heerlijk uit, niet minder zijne redelijke uitzigten: dat de Messias zou worden verheerlijkt, de overste der wereld buitengeworpen, opdat Hij allen, Jood en Heiden, tot zich zou trekken, nadat Hij van de aarde zou zijn verhoogd geweest.
V. Jezus, als de grootste Godsgezant, door zijn lijden bewezen. Luk. XXII: 66-71. en XXIII: 1. joann. XVIII: 28-32. verg. matth. XXVII: 1, 2. mark. XV: 1. Deze zamengestelde Lijdenstekst is menigeen' voorgekomen niet te behooren tot de aangenaamsten, noch tot de vruchtbaarsten, noch tot de gewigtigsten. Wij zien den Heiland zelven niet handelen. Hier vinden jonge Predikers vooral een model, hoe zelfs dán nog alles in betrekking te brengen tot jezus christus, als hoofdonderwerp ter prediking. Jezus had voorspeld, dat Hij gekruisigd zou worden. 's Heilands onregtvaardige, wraakgierige en bloeddorstige regters handhaafden, zonder het te weten, veel minder te willen, zelven zijne eer als Profeet en Godsgezant, door onder het hooge Godsbestuur zijn veelbeteekenend woord te vervul-
{==471==} {>>pagina-aanduiding<<}
len, eensdeels door hunne regtspleging en het plegtig geslagen doodvonnis, anderdeels door de uitlevering aan pilatus, na eenige woordenwisseling, Clarisse schijnt van gedachte te zijn, dat de Joden geen doodvonnis mogten uitvoeren. Hetgeen onlangs wildschut heeft medegedeeld, (Nieuw Christelijk Maandschrift, VIde D. bl. 181-211.) stelt, dunkt ons, het tegenovergesteld gevoelen buiten allen twijfel, en geeft aan het betoog, dat jezus een Godsgezant is, meerdere klem.
VI. Jezus' verwerping en veroordeeling, verklaard uit het zelfbedrog der zonde. Matth. XXVII: 24-26. De Joden nemen roekeloos alle verantwoording op zich. Pilatus erkent de onschuld van jezus bij herhaling, en geeft aan den woedenden hoop zoo strafbaar toe. Dit verklaart zich uit het zelfbedrog der zonde. Dit zelfbedrog vertoont zich eerst in pilatus bij het handenwasschen. Keurig is hier vooral het gebruik, dat clarisse maakt van de Romeinsche Dichters. Pilatus deed, wat hij kon, omdat hij het eenige niet doen wilde, wat hij doen moest. Vervolgens vertoont zich het zelfbedrog der zonde afschrikwekkend in het antwoord der Joden op de aanspraak des Landvoogds. Eindelijk bij pilatus in het afschuiven der schuld van zich op anderen. ‘Hetgeen de bedorvene eigenliefde pilatus influisterde, en waarmede hij zich bedroog, dat kan ook bij een' ieder onzer opkomen, daarmede kan elk onzer in die gevallen zichzelven ook bedriegen. De latere Geschiedenis zelfs der beschaafdste Christenvolken heeft van zulk eene verblinding trekken bewaard, die ons ongeloofelijk voorkomen, maar welker onbetwistbare zekerheid ons moet doen sidderen. Zij spreekt, onder anderen, van Koningen, die hunne volken door uitmergelende belastingen gedrukt hebben, omdat hunne Raadslieden en Zielzorgers de schuld daarvan op zich namen; doch wier geweten, op het sterfbed ontwaakt, de betoovering des zelfbedrogs krachtdadiglijk bezwoer, en hen, die te ver-
{==472==} {>>pagina-aanduiding<<}
geefs van de gedienstige overnemers hunner wandaden ontslag verzochten, bij het sterven aan al de akeligheden der wanhoop prijs gaf.’ Dusverre het eerste Zestal. Het tweede is niet minder belangrijk.
I. Jezus met de Samaritaansche Vrouw. Joann. IV: 1-43a. In de behandeling van dezen breeden tekst worden wij opmerkzaam gemaakt op jezus, eerst geheel alleen, in de stilte der eenzaamheid (vs. 1-6 en 8), daarop vergezeld door en in gesprek met eene Vrouw (vs. 7 en 9-26), vervolgens omringd van, en in redewisseling met het gezelschap zijner Leerlingen (vs. 27, 31-38), en eindelijk omgeven van eene talrijke schare van leergierige en geloovige Sichemiten (vs. 28-30 en 39-43).
II. Roeping van Mattheus tot Apostel, of Jezus' zelfverdediging tegen de Farizeërs. Matth. IX: 9-13. verg. mark. II. 14-17. luk. V: 27-32. ‘Om het karakter van een groot man regt te leeren kennen en juist te beoordeelen, zijn weinig omstandigheden zoo geschikt, als wanneer wij hem, door vijanden en lasteraars aangevallen, genoopt zien tot zelfverdediging.’ Dit wettigt de keuze van den tekst, die geleidelijk voorstelt, vs. 9, 10, de aanleiding tot de beschuldiging, vs. 11, welke door den Heer, naar vs. 12 en 13, ontzenuwd werd. Mattheus is bij clarisse dezelfde als levi. Het niet uitdrukkelijk vermelden van zijn huis (vs. 10) is dan bewijs van kieschheid. ‘Hoe sprak jezus? Kort, krachtig, en gematigd. Kort. Gij ziet het. Hij zendt de huichelaars met weinige woorden, met drie beknopte zinspreuken weg. Hij begeeft zich niet met hen in redetwist. Slechts één dagelijksch spreekwoord, één bekend Bijbelgezegde uit samuel's eerste boek en hosea's Godspraak, en één treffend woord over zijne bestemming; zie daar alles. Zijne verdediging getuigt ook van gematigdheid en zelfbedwang. Niet één scherp woord ontvalt Hem, geen scheldnaam, geen verwijt.’
III. Jezus' laatste voorspelling van zijn lijden.

{==473==} {>>pagina-aanduiding<<}
Matth. XXVI: 1-5. ‘Daar zijn dagen, uren, oogenblikken in het leven van den mensch, welke meer dan anderen beslissend zijn voor de juiste bepaling zijner zedelijke waarde. Tijdstippen, waarop zich zijne lotgevallen ontwikkelen. - - De man, die met regt groot mag genoemd worden, staat als eene rots in het hart der zee. Met gelijkmoedigheid ziet hij alles aan, ook berooving en lijden. Zoo verschijnt jezus thans voor ons oog. Hij heeft geleefd, geleerd, zijn werk op aarde als Gods tolk volbragt. Hij heeft dien post plegtig nedergelegd; nu gaat Hij sterven; sterven onder en na het bangste lijden; sterven als het groote, eenige, algemeen geldende zoenoffer. Dien dood, den kruisdood met al zijne ijselijkheden, gaat Hij te gemoet. Op dit standpunt vinden wij Hem: en hoe? Wie is Hij en wat?’ Dit wordt door clarisse hier voortreffelijk aangewezen, zoodat ieder het gevoelen moet: groot en goed en Goddelijk is de geringste eernaam, dien men Hem moet toekennen, en niemand kan nalaten, met verrukkingen der dankbaarste liefde, aan zijne voeten als neder te vallen en Hem met aanbidding te huldigen.
IV. Jezus aan den maaltijd te Bethaniën. Joann. XII: 1-8. verg. matth. XXVI: 6-13. mark. XIV: 3-9. ‘Alles moet hier zamenwerken, om al het edele en Goddelijk verhevene der denk- en handelwijze van den Hoofdpersoon te beter te doen uitkomen, en Hem met eerbiedige hoogachting en hartelijke liefde te doen vereeren en navolgen. Het is van deze zijde, M.T.! dat ik u thans het tafereel, door drie Evangelisten, elk op zijne wijze, gemaald, - want ook markus heeft hier, wat hem van wattheus onderscheidt, - ter oplettende beschouwing wenschte voor te houden. De eenvoudige en natuurlijke gang der gebeurtenis wijst ons den weg. Eerst zien wij eene belangwekkende vrouw met een regt vrouwelijkedel bedrijf optreden; daarna een' geveinsden dit edel bedrijf bedillen en in een verblindend valsch licht

{==474==} {>>pagina-aanduiding<<}
plaatsen; eindelijk jezus zelven, tot beschaming van den huichelaar, het edele bedrijf regtvaardigen, de brave vrouw verdedigen en prijzen, en door een en ander zijne eigene menschelijke grootheid en goedheid ongezocht aan den dag leggen.’ Ook dit Tafereel voldoet voortreffelijk aan het hoofddoel van deze uitmuntende stukken.
V. Judas' berouw, Jezus' eereredding. Matth. XXVII: 1-10. Judas legt, door zijn berouw, aangaande de onschuld van jezus eene getuigenis af, welke voldingend was, als zijnde stellig, niet te verdenken, en vergezeld door belangrijke omstandigheden. Tegen dit bewijs voor 's Heilands onschuld is door den spitsvindigsten vitlust zelven, bij geene mogelijkheid, iets in te brengen. ‘Maar dan is het ook een zeer gewigtig bewijs. Ja gewigtig, in meer dan één opzigt. Het herstelt, wat jezus' eer betreft, hetgeen judas' verraad bedorven had. Het regtvaardigt jezus, zoo wel van de zijde van deszelfs wijsheid, als van deszelfs braafheid. Het vult de gapingen aan, die in andere onschuldigverklaringen des Heeren overbleven. En het strekt, in het algemeen, ter verdediging van jezus' geheele zaak, van alles, wat Hij gezegd en gedaan heeft.’ Dit wordt nu door den Hoogleeraar zóó ontwikkeld, dat als gevolg uit alles voortvloeit onze verpligting, om Hem te hooren, op Hem te vertrouwen, Hem lief te hebben, en Hem na te volgen.
VI. Zie de mensch! Joann. XIX: 1-7. verg. matth. XXVII: 27-30. mark. XV: 16-19. De Ecce homo van guido reni leidt aandoenlijk tot beschouwing van dit Tafereel in, van welk clarisse de uitstekende partijen aanwijst, allen in betrekking en teruggebragt tot den Goddelijken Hoofdpersoon, en in hetwelk op den voorgrond staat Hij, zoo als Hij destijds door pilatus aan de menigte, en nu door het Evangelisch verhaal ook ons ter beschouwing wordt aangeboden. ‘Komt, Geliefden! luisteren wij naar die oproeping: (zie de mensch!) en zien wij, zoo als

{==475==} {>>pagina-aanduiding<<}
ons dit betaamt, op jezus; - zien wij op Hem, zoo als Hij ons hier ter beschouwing wordt voorgesteld. Wie is Hij, dien pilatus der menigte, dien God ook ons hier aanwijst? In welken toestand zien wij Hem geplaatst? Hoe zien wij Hem zich daarin houden?’ Om te doen zien, op welke wijze de Hoogleeraar zijne taak opneemt, sta hier het begin: ‘Wie is Hij?....Toehoorders! wie kan deze vraag geheel en naar eisch beantwoorden? Wie zou de vermetelheid hebben, om het zelfs te wagen? “Niemand kent den Zoon, dan de Vader!” zoo sprak Hij zelf. En och! hadden zijne leerlingen, van de vroegste eeuwen aan, deze zijne uitspraak regt in acht genomen! Hoe vele oneenigheden en bloedige twisten waren dan achtergebleven, die nu zoo vele bladen der kerkelijke geschiedenis, reeds van de vroegste Christeneeuwen aan, bezoedelen!...Wie is Hij? Zegt Gij ons dat, zoo Gij kunt, Hemelsche Troongeesten! die Hem als Hoofd en Gebieder eerbiedigt. Maar ook U, hoe “begeerig om in deze dingen in te zien,” is dit even weinig, als aan ons, gegeven. Om te weten, wie Hij is, moest men Hem zelve zijn.’ - In zulk een' toestand wordt Hij voorgesteld, dat men Hem bijna niet kan aanzien. ‘En daar staat Hij voor u, o Christenmensch! zoo wel als voor de Joden, ten toon. Hij dringt zich u zoo weinig, als hun, ter beschouwing op; maar Hij weigert ook niet, zich te laten beschouwen. Hij kwam uit, door krijgsknechten uitgebragt, en staat daar voor het volk en voor ons zwijgende. Hij wijst niet zelf op zich. Wie heeft toch ooit op de gedachte kunnen komen, om dat treffende: “Zie de Mensch!” aan te merken als uit zijnen mond gevloeid? Neen! Hij staat daar “als een Lam ter slagting geleid, als een schaap, dat stom is voor het aangezigt zijner scheerders.” Hij spreekt niet, maar verdraagt,’ enz.
Bij het aankondigen dezer Tafereelen hebben wij ons slechts tot eenig verslag van dezelve bepaald, een en ander

{==476==} {>>pagina-aanduiding<<}
punt uitkiezende, ter ruime aanbeveling aan allen, die een nuttig en allerbelangrijkst onderrigt wenschen te ontvangen. Wij verzoeken ten slotte den Hoogleeraar, dat hij het tweede Zestal niet tot het laatste make. Tot dit verzoek meenen wij even geregtigd te zijn door zijn misschien, als gedrongen door de voortreffelijkheid der reeds geleverde Tafereelen.




De Brief van den Apostel Paulus aan de Romeinen, tot Huisgodsdienstoefening, door abm. theod. beausar, Predikant te Klundert. Te Dordrecht, bij Blussé en van Braam. 1831. In gr. 8vo. VIII en 106 bl. ƒ 1-40.

‘Om ten meesten nutte,’ zoo schrijft de Eerw. beausar in de Voorrede, ‘aan de behoefte van onzen tijd bevorderlijk te zijn, ben ik te rade gegaan, om in dezer voege de vrucht van mijnen driejarigen arbeid Christelijke huisgezinnen aan te bieden: dat zij vooreerst in het nevensgaande werkje eene woordelijke vertaling aantreffen; maar eene zoodanige; waarin men bijna overal onze gewone overzetting wedervindt, welke, naar mijne gedachten, in getrouwheid en in godsdienstigen toon en zin, in Christelijke houding,’ (wat dit moet beteekenen, begrijpt Rec. niet) ‘alle andere vertalingen niet zelden verre overtrest. Tusschen mijne vertaling heb ik eenige woorden ter verklaring gevoegd, welke met andere letters zijn gedrukt; zoo als wij in den Bijbel van klinkenberg ontmoeten. Ter nadere opheldering heb ik vóór den tekst eenige woorden geplaatst, welke dan tot voorbereiding, tot inleiding of overzigt, dienen. Dit gaat niet zelden over tot hetgeen ter dadelijke beoefening verstrekt; doch vooral heb ik hiertoe aangewend, wat na den tekst volgt......Voor dezulken, die zich tot onderzoek des Bijbels willen afzonderen, zijn teksten aan den voet der bladzijden ge-
{==477==} {>>pagina-aanduiding<<}
plaatst. Dit werk heest mij wel den meesten arbeid gekost; doch, daar het ten allen tijde voor het nuttigste is gehouden geworden, om bijbeltaal met bijbeltaal te vergelijken, heb ik, ook tot eigene oesening, het gaarne volbragt. De teksten, welke tusschen haakskens zijn geplaatst, dienen meest voor Geleerden, om aan dezelve wegens mijne vertaling en verklaring opening te geven. Ten behoeve eindelijk van Christen-huisgezinnen heb ik het noodig geoordeeld, om den brief in (29) lezingen af te deelen.’
Wij zullen dus het boekje niet als eene verklaring van den Brief aan de Romeinen beoordeelen, maar alleen zien, of het geschikt kan geacht worden voor het doel, waartoe de Eerw. Schrijver het in 't licht zond. En dit is het, wat Rec. meent te mogen betwijfelen. Wie zal lust hebben, om die verbazende menigte van teksten (op de 7 eerste verzen telden wij er 88) na te slaan? En zij, voor wie het boekje vooral geschreven is, zullen toch slechts van zeer weinige plaatsen, op de aanhaling af, zich de woorden herinneren. Doch al neemt men nu die moeite van nazoeken, wat heeft men er aan? Hoe fraai het luide, Rec. weet het bij ondervinding, dat den Bijbel door den Bijbel te verklaren bijkans onmogelijk is. Wie verklaart ooit cicero, door eene ontelbare menigte plaatsen uit cicero aan te halen? De onderzoeklievende ziet alle zijne moeite slecht beloond, verliest gedurig den draad der redenering, ja het beloop van een' enkelen volzin, door over één woord den halven Bijbel te moeten doorbladeren; en wat wonder alzoo, dat hij zich al zeer spoedig vergenoegt, met, bij het gebruik van dit boekje, alleen de cursijve woorden ter verklaring te bezigen, en alzoo van de stichtelijke aanmerkingen oneindig meer nut heest voor zijn hart, dan voor zijn verstand van de verklaring? Rec. ten minste, die tot het naauwkeurig lezen ex officio gehouden was, en wien daarenboven vele plaatsen, op de aanwijzing van boek, hoofdstuk en vers, bekend waren, kon het niet ten einde toe uithouden. En hoe menigmaal stelt het nazoeken te

{==478==} {>>pagina-aanduiding<<}
leur! Reeds de allereerste aanteekening op het woord Paulus verwijst naar Hand. XIII: 9a. Doch saulus, die ook paulus genaamd is, enz.!! Ja, zoo verre gaat de zucht tot het aanhalen van teksten, dat beausar, aan het slot der 28ste lezing, Gez. 69, vs. 4, niet kan neêrschrijven, zonder naar een paar plaatsen te verwijzen.
Wij houden het daarvoor, dat de Eerw. Schrijver veel nuttiger geweest ware, indien hij eenvoudig door eene goede paraphrase had verklaard. In het algemeen is dit misschien het eenige middel, om een Bijbelboek voor eenvoudigen verstaanbaar te maken; en meer kundigen zullen bij van der palm, bosveld en anderen, ter opheldering van dezen moeijelijken Brief, beter en oneindig gemakkelijker te regt komen. Ook is in dit boekje de druk van tekst en aanhalingen zoo verbazend fijn, dat men al zeer goede oogen noodig heeft. Om de goedkoopheid ware zulks onnoodig; want die de uitgave van ƒ 1-40 voor zijne Christelijke stichting over heest, zal ook een werkje, al is het wat duurder, zich gaarne aanschaffen.
Rec. prijst overigens het Christelijke doel van den Eerw. beausar, en gedeeltelijk ook zijn werk. De inleidingen en toepassingen heeft hij doorgaande met veel genoegen gelezen, en vindt het jammer, dat de ongelukkige vorm der verklaring eene zoo groote verhindering zal zijn van het nut, dat dit boekje anders zou kunnen stichten. Dat de toepassing op de zevende lezing (Hoofdst. III: 19-28) zoo mager is: ‘Heugelijk, zalig evangelie! wij aanbidden, wij omhelzen u met het geheele hart; gij zijt onze regtvaardiging! Onze zinspreuk zij door ons gansche leven henen: De regtvaardige leeft door het geloof; het geloof regtvaardigt den mensch; Ik leef door het geloof!’ - dat beausar op bladz. 1 den Brief ten opschrift wil geven: veredeling der Mozaische wet volgens den geest en de leer van jezus christus; op bladz. 5: hemel op aarde te midden der verdrukkingen van dit leven, door slechts God te dienen in geest en waarheid uit het geloof aan

{==479==} {>>pagina-aanduiding<<}
jezus christus, als den verlosser van zonde en dood, en op bladz. 19 weder: een bolwerk tegen de verschansingen van de farizesche ondeugd; dit bevalt ons minder. Geeft de Schrijver ons in het vervolg weder iets ter verklaring en huisgodsdienstoefenining, waartoe wij hem wel durven aanmoedigen, hij kieze dan eenen beteren vorm, beschave ook zijnen stijl, en zijn werk zal beter aan het Christelijke en loffelijke oogmerk beantwoorden.




De Militaire Chirurgie, geschiedkundig beschouwd en met betrekking tot derzelver uitoefening, zoo bij de Land- en Zeemagt, als in de koloniale dienst, onderling vergeleken, benevens de pligten, die de Officier van Gezondheid, zoo in vrede als oorlogstijd, doch inzonderheid op het slagveld te vervullen heeft, geschetst in eene Redevoering, gehouden bij gelegenheid van den aanvang der Lessen in den jare 1822, in het groot Rijks Hospitaal te Utrecht. Door den toenmaligen eersten Officier van Gezondheid bij de Armée en Chef bij hetzelve a.g. van onsenoord, thans praktiserend Med. en Chir. Doctor aldaar. Voorzien met de Beeldtenis van den Schrijver. Te Utrecht, bij N. van der Monde. 1832. In gr. 8vo. VIII en 136 bl. ƒ 2-40.

Dit breed getiteld werkje, ten voordeele der verminkten in de veldtogten van 1830 en 1831 uitgegeven, vinde een ruim vertier! Het geschiedkundig overzigt van den toestand der militaire Chirurgie, van de eerste Officieren van Gezondheid, die de geschiedenis vermeldt (machaön en podalirius), tot op onzen leeftijd toe, is natuurlijk slechts oppervlakkig; evenwel behelst het aangaande den toestand dier Chirurgie in ons vaderland, welke uitvoeriger wordt nagegaan, menige belangrijke en weinig gekende geschiedkundige bijzonderheden. Men bezoldigde

{==480==} {>>pagina-aanduiding<<}
reeds vroeg, gelijk blijkt uit eene opgave der zamenstelling van eene kompagnie voetvolk in het jaar 1599, welke in het Groot Placaatboek gevonden wordt, Chirurgijns, die bij den vrede weder bedankt werden. In het jaar 1677 verkregen de Chirurgijns bij de regementen het eerst de benaming van Chirurgijn-Majoors. Dat men mede reeds vroeg hier te lande eene inrigting heeft gekend, welke gelijk staat met die der zoogenoemde vliegende Hospitalen of Ambulances, staaft de Heer van onsenoord onder anderen uit de titelplaat van het werk van samuelrusting over de Geneeskunde (Amsterd. 1706), welke mede op den titel dezer Redevoering is overgenomen. Het tweede deel dezer Redevoering (welke, zoo zij onverkort is uitgesproken geworden, vrij lang moet geduurd hebben) handelt over de kundigheden, die een Officier van Gezondheid bezitten moet, en over zijne verpligtingen in verschillende omstandigheden, waarin zijn beroep hem brengt. De lange dienstjaren van den bekwamen Schrijver, en zijne veelvuldige ondervinding bij de verschillende gevechten, welke hij ook in den oorlog van napoleon met Spanje heeft bijgewoond, geven hem gelegenheid tot vele belangrijke wenken, wier behartiging voor onze jongere militaire Artsen aanbeveling verdient.

Gezondheids-regelen voor de vaderlandsche Schutters, en voor allen, die zich thans in de gelederen onzer Armee geschaard hebben, of zich voortaan in dezelve zullen begeven, en aan den Krijgsmansstand ongewoon zijn. Door  J.B. de Beer,Officier van Gezondheid der 2de Klasse bij het 3de Bat. 1ste Afd. mobile Geldersche Schutterij. Te Breda, bij Broese en Comp. 1831. In kl. 8vo. VIII en 86 bl. ƒ :-60.

Dit kleine boekje bevat niets, dat ons voorgekomen is schadelijk te zijn, en daarentegen vele goede raadgevingen, al is het dan ook, dat verscheidene van dien aard zijn, dat zij mogen worden aangemerkt als vrij algemeen

{==481==} {>>pagina-aanduiding<<}
bekend. Wij merkten met genoegen op, dat de Schrijver zeer tegen het misbruik van sterken drank waarschuwt, en gelooven, dat men in 't algemeen aan alle menschen geene betere Gezondheidsleer geven kan, dan deze, dat men, in plaats van altijd iets te willen doen om gezond te blijven, veelal iets laten moet om dit doel te bereiken (bl. 24). Het boekje handelt over de volgende onderwerpen: 1. Het voorkomen van ongemakken en ziekten, veroorzaakt door te spoedige verandering van temperatuur. 2. Het voorkomen van ongemakken en ziekten, veroorzaakt door de kleeding. 3. Het gebruik van ongewone spijzen en dranken, zoo wat hoeveelheid als hoedanigheid betreft. 4. Het marcheren. 5. Het kommanderen. 6. Ontbering van nachtrust en slaap. 7. Middelen ter voorkoming van ongemakken, veroorzaakt door het dragen van wapenen en toerusting. 8. Over de leefwijze na de herstelling, ter voorkoming van ongemakken en wederinstortingen.
Uit deze inhoudsopgave blijkt voldoende de strekking van dit werkje, hetwelk wij hun, die er belang bij hebben, gerustelijk aanbevelen. Enkele zaken hadden wij wel kunnen missen, zoo als b.v. de aanwijzing aangaande de oorzaak van den slaap, een physiologisch vraagstuk, hetwelk waarlijk te moeijelijk is, om in weinige bladzijden in een volksboekje te kunnen worden behandeld. Ook gelooven wij niet, dat het ongedierte (de l....n) door generatio aequivoca ontstaat, gelijk bl. 14 wordt gezegd.





Leven van  Jan Carel Josephus van Speyk,door  Jacobus Koning,Lid van het Koninklijk Nederlandsch Instituut, enz. Te 's Gravenhage en Amsterdam, bij de Gebroeders van Cleef en J. van der Hey en Zoon. 1832. In gr. 8vo. XLIV en 220 bladz. Aanteekeningen en Bijlagen 204 bladz. ƒ 8-:

Bijzondere Aanteekeningen, betreffende de Familie van j.c.j. van speyk, door j.p. van tonde-
{==482==} {>>pagina-aanduiding<<}
ren. Te Amsterdam, bij J.C. van Kesteren. 1832. In gr. 8vo. 15 Bl. ƒ :-25.

Onuitgegevene Brieven van den Held en Ridder j.c.j. van speyk, en belangrijke Bijdragen enz. Te Amsterdam, bij Schalekamp en van de Grampel. 1832. In gr. 8vo. 24 Bl. ƒ :-25.

Met aandoening nemen wij dit boek (No. 1) in handen, als het laatste, juist bij den dood des Schrijvers voltooide, werk van den edelen, onvermoeiden, altijd voor Nederlands eer werkzamen jacobus koning. Wij twijfelen niet, of in de geleerde Maatschappijen, waarvan koning een der verdienstelijke en ijverigste leden was, zal zijn naam met de verdiende eere herdacht worden; maar het is toch behoefte voor het hart van den Schrijver van dit Artikel, die het geluk had, den edelen overledenen te kennen, zijnen verdiensten ook hier reeds openlijk hulde te doen.
Koning behoorde niet tot die Schrijvers, die, door hunnen hoogen stand in de wereld, door hunne aanzienlijke betrekkingen, of door het geluk voortgeholpen, eenen voorbijgaanden luister bezitten. Zijne waarde was van den echten Hollandschen stempel. Zonder geleerde opvoeding verhief hij zich tot zeldzame kunde in de vakken der Vaderlandsche Geschiedenis, Letter- en Oudheidkennis: hij was in alwat hij deed grondig, en wars van schitterende oppervlakkigheid; onvermoeid verzamelde hij eenen zeldzamen schat van echte bescheiden voor zijne geliefkoosde wetenschappen, waarin hij weinigen had, die hem evenaarden. Terwijl hij de pligten van zijn beroep naauwgezet waarnam, moest hij alles, wat hij voor de vaderlandsche Letteren deed, aan zijne tusschenuren ontwoekeren. En Nederland niet alleen, maar ook de buitenlander weet, hoe hij dit deed, en welk eene eerzuil hij voor Haarlem en koster gesticht heeft! Is het iets zeldzaams, zoo vele grondige geleerdheid (waarmede hij, de ongepromoveerde, zoo menigmaal de vraag-
{==483==} {>>pagina-aanduiding<<}
baak was van mannen, die verre boven hem in titels en rang uitstaken) alleen als bijzaak verkregen te hebben, nog zeldzamer is het, daarmede de beminnelijkste nederigheid en eene nooit verpoosde hulpvaardigheid te vereenigen. En dit was toch bij koning het geval. Zulks mogen allen, die hem slechts eenigzins kenden, getuigen! Nooit waren hem onvermoeide nasporingen ten behoeve der wetenschap lastig; en al kende hij ook degenen, die zijne hulp inriepen, minder, of zelfs in het geheel niet, hij was toch dadelijk gereed, hen te helpen. En wanneer zich nu bij zoo vele letterkundige verdiensten en zoo veel bescheidenheid en hulpvaardigheid nog het edelste hart, de zuiverste godsvrucht, en de deugden van Christelijk Echtgenoot en Huisvader,
van geduld onder de zwaarste huiselijke rampen en herhaalde verliezen, van blijmoedige tevredenheid met eenen stand en eene fortuin in de wereld, die verre beneden zijne verdiensten waren, vereenigen, - dan zien wij met verrukking een beeld, dat ons de oude Hollandsche degelijkheid van vóór een paar Eeuwen voor den geest brengt. En dit was - de Schrijver mag zulks met beroep op allen, die hem kenden, getuigen - dit was het beeld van jacobus koning!
Het laatste letterkundige voortbrengsel van zulk eenen man moet ons dierbaar zijn, te meer, wanneer het de hulde aan eenen persoon bevat, die in andere opzigten de schatting van onzen diepsten eerbied verdient. Het onderwerp is van speyk, door den landgenoot met geestdrift en dankbaarheid vereerd, als de eerste handhaver en wreker van Hollands geschondene eer, die zijn leven met volle bewustheid aan het Vaderland heest geofferd, en op wien zelfs vreemdelingen met bewondering staren. Het leven van dien held te beschrijven, was het lievelingsdenkbeeld, hetwelk koning een jaar lang geheel bezig hield, te meer, daar de hoogstverdienstelijke Archivarius de jonge zijn aanvankelijk plan, tot hetzelfde einde strekkende, heeft vaarwel gezegd. Dat zulk een man de levensschets van eenen van speyk

{==484==} {>>pagina-aanduiding<<}
aan koning overliet, is een bewijs, hoe zeer de laatste door bevoegde regters voor deze taak werd berekend geacht. En inderdaad, het voor ons liggende werk geeft daarvan sprekende blijken. Met de grootste naauwkeurigheid zijn de bouwstoffen verzameld, de bijkans geheel onbekende vroegere lotgevallen en verrigtingen van van speyk in Oostindië opgespoord, en eindelijk zijne laatste levensdagen in het helderste daglicht gesteld. Het is eene streelende gewaarwording voor het vaderlandsche gevoel, en door koning het eerst in het licht gesteld, dat dezelfde jongeling, die door zijne grootsche zelfopoffering de eer onzer vlag heeft gewroken, en Hollands naam, door verraad en afval van gewaande spitsbroeders verduisterd, weder heeft doen schitteren in onsterselijken glans, ook het eerst, op den onvergetelijken 27 October, - toen onbegrijpelijke, onverschoonlijke toegevendheid het edelste Hollandsche bloed aan het vuur der muiters zonder weêrstand ter prooije gaf - en wel op eigen gezag, het vuur op Antwerpen begon, 't welk de Banditen aldaar met het ontwaken van den Nederlandschen Leeuw proefondervindelijk bekend maakte, en den verderen voortgang des opstands gestuit heeft. Immers zijne kanonneerboot lag het digtst onder de stad; zij leed het meest, en van speyk zag haren ondergang te gemoet, indien hij, gelijk de orders luidden, zijn grof geschut niet mogt gebruiken. Hij brandde dus los; zijn voorbeeld werd van de schepen en de Citadel gevolgd, en de onwaardeerbare stelling bleef voor onze krijgsmagt behouden. Het alom geprezene feit van den jeugdigen held op den 5 Februarij wordt met de meeste naauwkeurigheid en vergelijking aller berigten te boek gesteld, en de slotsom, ten aanzien van het werktuig, waarvan zich
van speyk tot zijne daad heeft bediend, is, dat het geen pistool, zoo als sommigen melden, maar eene cigaar is geweest. Dit is echter van minder belang. Veel gewigtiger is het schetsen van het karakter des helds, en van de waarschijnlijke drijfveren, die hem tot zijne daad hebben aangespoord. Ver-
{==485==} {>>pagina-aanduiding<<}
valt de Heer koning wel eens in het gebrek, van al te naauwkeurig elke bijzonderheid, ook de minder belangrijke, volledig in het licht te stellen, [iets, 't welk bij grondige Schrijvers, die uit de bronnen putten, wel eens meer het geval is (*)] zoo weegt daar tegen op de meesterlijke karakterschets van van speyk, deels uit zijne eigene brieven, deels uit onverdachte getuigenissen zamengesteld. Hier heeft de edele Schrijver zichzelv' overtroffen, en juist het doel van zijn geschrift bereikt. Dit was toch niet alleen bestemd, om de lotgevallen van den held te verhalen, maar om dien held zelven te kenschetsen; en dit wel voornamelijk om het denkbeeld te weren, alsof hij zijne groote daad louter uit roem- of wraakzucht bedreven had. In dat geval immers zou dezelve, zoo niet alle, dan toch een groot gedeelte harer waarde verliezen. Doch wanneer zuiver
gevoel van pligt en vaderlandsliefde den jeugdigen krijgsman hadden bezield, zoo was de bewondering en geestdrift der Natie aan geen onwaardig voorwerp verspild. En om dit te bewijzen, moest de geheele levensloop van den held, en zijne edele inborst in meer dan één opzigt, in het licht gesteld worden. Dit heeft koning gedaan (bl. 152-220) in eenen regt warmen, zielvollen, krachtigen stijl. Hij stelt hem daarin voor als gehoorzaam en liefderijk kind, jongeling en krijgsman vol gevoel van eer, doch tevens met godsdienstige beginselen bezield, opregt, dienstvaardig, bedaard en opgeruimd revens, werkzaam en ijverig in de dienst, die ook reeds in Oostindië het voornemen had

{==486==} {>>pagina-aanduiding<<}
opgevat, om in geen geval zijnen bodem over te geven, maar zich met denzelven in de lucht te doen vliegen; doch alleen uit beginsel, niet uit wraakzucht, daar hij zelfs de rampen der Antwerpenaren beklaagde, en zoo vurig naar vrede verlangde, dat hij in een' brief de volgende woorden uitboezemde: ‘Ik ontwaar tot mijn innig leedwezen de weinige hoop op den vrede. Goede God! waar moet dit heen?’ (*) - ‘Hij zocht den dood niet,’ zegt zijn Levensbeschrijver, ‘maar het leven, dat hem nog zoo veel goeds te brengen had, zoo schoon eene toekomst beloofde. Maar die toekomst met alle hare vreugde, dat leven met al zijn genot, heeft hij ten offer gebragt aan zijne heiligste pligten. Met het oog op God en den hemel in het hart, viel hij voor onze regtvaardige zaak, het leven stellende voor zijne broederen,’ (bl. 206.) Wij kunnen, in zeker opzigt, (hoezeer alleen de Hartenkenner over de drijfveren der daden volledig kan oordeelen) met deze betuiging instemmen; maar het doet ons leed, dat de brave koning zoo ongunstig over claassens, in vergelijking met van speyk, oordeelt. ‘Indien het waarheid ware, (zegt hij bl. 204, noot) dat de zelfopoffering van van speyk een tegenhanger is van die van claassens, met eerbied zouden wij den onverwonnen held gedenken, maar volgens de wetten van menschelijkheid en zedekunde zouden wij den mensch moeten beklagen, en, vervuld van innig mededoogen, bij zijn graf deze bede slaken: Heere, wees
zijner ziele genadig!’ Waarom toch zou de daad van claassens minder dan die van van speyk moeten worden geschat? Dat vurige godsvrucht althans aan claassens niet vreemd was, blijkt aan de omstandigheid, dat hij zijne manschap vóór de daad op het dek vergaderde,

{==487==} {>>pagina-aanduiding<<}
en een hartelijk smeekgebed tot God om vergiffenis uitstortte, omdat hij en die manschap (welke ook vrijwillig den dood koos) over hun eigen leven beschikten. Waarom dan (zoo als volgens den zamenhang door onzen Schrijver gedaan wordt) de zelfopoffering van claassens aan ijdel roembejag of lage wraakzucht toegeschreven? De langdurige, hardnekkige verdediging en het godsdienstige uiteinde van den held der zeventiende Eeuw geeft hem zelfs, om de waarheid te zeggen, eenig voordeel boven dien der negentiende; hoewel, aan den anderen kant, de zekerheid bij eerstgemelden, van, zelfs in geval van overgave, eenen smadelijken dood te ondergaan, van speyk weder in grootmoedigheid van zelfopoffering boven claassens verheft. Doch Gods vergevende genade hadden zij in allen gevalle, ook voor deze beschikking over hun leven, beiden noodig, van speyk niet minder dan claassens!
Op de eigenlijke Levensbeschrijving van van speyk volgen nu de Aanteekeningen en Bijlagen. Deze zijn van verschillenden aard, deels berigten wegens de vroegere krijgsmakkers van van speyk in de Oostindiën, deels wegens de op den 27 October voor Antwerpen gesneuvelde Officieren; Rapporten en verklaringen wegens de oogmerken der Belgen; dagorders, Rapporten en briefwisselingen over de daad en het gevondene overschot van van speyk; Koninklijke besluiten en verdere bepalingen ter eere van den jongen held; gelijksoortige voorbeelden van heldenmoed en toewijding des levens aan het Vaderland op dezelfde wijze; met eene zwierige slotrede, (bl. 163-172) die echter, in vergelijking met den overigen stijl des werks, een weinig hoogdravend is; voorts nog eenige bijzonderheden omtrent de twee bekende handhavers onzer vlag, kort na van speyk, hobein en van leuven; eindelijk naamteekeningen en een geslachtregister van van speyk. Dit laatsle komt ons geheel overtollig voor. De Familie heeft zich aan van speyk juist niet zoo veel laten gelegen liggen, om haar in geslachtregisters te vermelden; en daar-
{==488==} {>>pagina-aanduiding<<}
enboven, van speyk is, wat de Geschiedenis betreft, de eerste en de laatste van zijn geslacht; hij kon met corneille zeggen:

Je ne dois qu'à moi seul toute ma renommée. 

No. 2 en 3 zijn dus ook een paar onbeduidende boekjes, van welke wij slechts een enkel woord zullen zeggen. Nu de edele jongeling door zijne zelfopoffering op aller tongen zweeft, kruipen degenen, die te voren in eenige betrekkingen met hem gestaan hebben, uit hunne schulp, en willen ook eenige vonken van den glans, die hem omstraalt, op zich vestigen. Hier is het een Oudoom, die hem naar het Weeshuis heeft laten brengen, maar beweert, dat hij niet anders heeft kunnen doen; dat hij van speyk toch eens eenige weken gehuisvest, en deze hem een' brief geschreven heeft. Een ander beweert, dat dit niets is, maar dat de kleermaker gleim zijn ware weldoener is, die hem goede lessen gegeven heeft. Misschien ook wel zijne heldenziel gevormd?...De brieven, die in No. 2 voorkomen, zijn van weinig beteekenis, en de stijl van het overige ellendig.




Over de Nederlandsche Rivieren en de middelen tot der zelver verbetering. Geschreven na de lezing van het Rapport aan Z.M. den Koning, uitgebragt door de Commissie tot onderzoek der beste Rivierafleidingen, ingesteld bij 's Konings besluit van den 15 Maart 1821, No. 105, gedrukt te 's Gravenhage ter Algemeene Landsdrukkerij, 1827. Door  H.J. van der Wijck.Te Deventer, bij J. de Lange. 1832. In gr. 8vo. 268 Bl. ƒ 3-:

De Schrijver van dit voor den Waterstaat der Nederlanden niet onbelangrijke werk heeft, in de Voorrede, in het algemeen de gronddenkbeelden ontwikkeld, waarop zijn geschrift berust.
Eene der opmerkelijkste punten, door den Schrijver behandeld, bestaat hierin: dat, hoe langer men het water op de bovenrivieren, zonder nadeel voor de hoogere oeverbewoners, kan ophouden, hoe meer tijds aan de lagere rivier.

{==489==} {>>pagina-aanduiding<<}
gedeelten ter afstrooming ten goede komt. Ten einde dit doel te bereiken, geeft hij eene nieuwe, niet onvernuftige gedachte op, namelijk het daarstellen van zekere waterophoudende kommen (bassins de retenue), welke tot dat einde, als zich daartegen geene gewigtige zwarigheden mogten voordoen, zouden te beproeven zijn.
De Schrijver doet zich vervolgens al spoedig kennen als een tegenstander van de overlaten; en hij meent, dat er drie voorname wegen openstaan, om de Nederlandsche rivieren tot het afvoeren der overstroomende wateren bekwaam te maken. Deze zijn, naar zijne gedachten: 1o. Door meerdere ruimte te geven aan de stroombaan, die door de wederzijdsche bedijkingen begrensd wordt, zoodat dezelve het vermogen verkrijgt, noodig om de wateren, die men wil afleiden, mede te kunnen afvoeren. 2o. Door rivierbogten af te snijden, waarmede de stroomsnelheid vermeerderd wordt. 3o. Door den stroomdraad van de stroombaan in overeenstemming te brengen met den stroomdraad van het rivierbed. - Het zijn deze drie stellingen, welke de grondbeginselen bevatten, waarop dit geschrift gevestigd is, en de Schrijver heeft dezelven in deze Voorrede in het algemeen ontwikkeld.
Daar een en ander bij het doorloopen van het werk zelve nader terugkomt, zullen wij vooraf geene aanmerkingen maken op de in deze Voorrede ontwikkelde stellingen; alleen nog opmerkende, dat, schoon wij het met den Schrijver eens zijn, dat welaangebragte normale verbeteringen der rivieren zeer veel tot wegneming van het kwaad zullen kunnen toebrengen, en het ook volkomen toestemmen, dat men de Natuur niet moet dwingen, maar ze eerder in hare werkingen te gemoet moet komen, wij echter het verspreidend middel van overlaten niet zoo algemeen kunnen afkeuren, als zulks door den Schrijver gedaan wordt. Hij zelf geeft het voorbeeld, door de voorgeslagene waterophoudende kommen, wel is waar op eene andere wijze, echter altijd van een waterasleidend of verspreidend middel, waardoor een gedeelte water, even zoo wel als door de overiaten, aan de rivier onttrokken wordt.
Wij gaan over tot den inhoud van het werk zelve: De Schrijver beschouwt de Nederlandsche rivieren in het algemeen uit twee gezigtpunten; 1o. ten aanzien van het tot dezelven toestroomende water, 2o. ten aanzien van hare bekwaamheid tot opneming en afvoering van dit water naar zee.

{==490==} {>>pagina-aanduiding<<}

Het geheele werk is verdeeld in 28 paragraphen. In § 1 spreekt de Schrijver over het oppergedeelte der rivieren, en de ontwerpen der Commissie daartoe betrekkelijk, met den voorslag van andere. Wij zijn het met den Schrijver, bl. 14, volkomen eens, dat men, door de wenken der Natuur te willen volgen, tot uitersten is overgeslagen, en de bovenrivieren op eene overdrevene wijze gerectificeerd heeft: hierdoor is voorzeker het evenwigt tusschen toestrooming en afstrooming verbroken, en onze rivieren zijn er grootelijks door benadeeld geworden. De redenen echter, welke de Schrijver aanvoert, dat de veranderde staat van den Bovenrhijn aan onze zijde het regt zoude geven, om zich niet meer aan de Conventie van 1771 te houden, zijn ons niet overtuigend genoeg voorgekomen. Wanneer dit Contract bij den tegenwoordigen toestand der rivieren verouderd en niet meer passende is, zoo kan men er zich echter niet aan onttrekken, en nog minder mag men hetzelve (zie bl. 19) ontduiken; eene onderhandeling over dit punt met de Pruissische regering, zoo als de Schrijver bl. 20 aangeeft, komt hieromtrent dan wel het wenschelijkste voor.
De Lijmersche overlaat wordt door den Schrijver geheel afgekeurd, en gevaarlijk geoordeeld voor het Graafschap Zutphen en de provincie Overijssel. In de plaats daarvan zou hij dan meerder nut en voordeel zien in den bestaanden weg voor het water te vergrooten, waartoe hij voorslaat, de dijken langs het Pannerdensche kanaal en aan den IJssel-bovenmond te verleggen.
De Schrijver stelt nu, bl. 25, het in zijne Voorrede reeds aangestipte middel voor, namelijk dat der waterophoudende kommen of bekkens, 't welk hij bij enkele gedeelten der rivieren zou willen toepassen. Schoon de Schrijver tegen alle overlaten of afleidende en verspreidende middelen ijvert, heeft hij hierdoor echter, gelijk wij reeds te kennen gaven, een daarmede naauw overeenstemmend middel uitgedacht, dat nagenoeg aan dezelfde, ja welligt nog aan meerdere zwarigheden onderhevig is, dan die aan de overlaten zelve worden toegeschreven. Immers, de instorting van het water in deze kommen, het gevaar der grondbraken, de bewoning der tot inlating van het water bestemde streek, de onttrekking van het water aan de boven het bekken gelegene rivier, de daardoor verminderde snelheid benedenwaarts, dit alles blijft hetzelfde als bij de overlaten; terwijl de opslibbing der bek-
{==491==} {>>pagina-aanduiding<<}
kens, waarin het water eenigen tijd zal stilstaan, en dus volkomen den tijd tot bezinking heeft, veel grooter zal zijn, en de landen weldra zoodanig zal verhoogen, dat de bekkens volkomen ongeschikt tot het gebruik worden; getuige de gewone spuiboezems aan vele onzer zeehavens: en wat zijn deze bekkens anders, dan groote spuiboezems?
Men moet daarbij nog opmerken, dat de dijken, welke deze bekkens afsluiten, noodzakelijk allen op eene waterpasse hoogte moeten gemaakt worden, en dat dus de benedenste afsluitingsdijken even zoo hoog moeten worden opgetrokken als de dijken op die punten zijn, van waar het water wordt ingelaten; zoodat het daarstellen dezer kommen bij de uitvoering aanleiding tot groote kosten en vele zwarigheden zoude geven. Wij stemmen echter toe, dat, wanneer zoodanige ophoudende bekkens langs de geheele bovenrivier tot aan het Zevengebergte toe (zoo als bl. 28 wordt gezegd) konden worden daargesteld, zulks een groot deel der zwarigheden zoude wegnemen; doch wij twijfelen er zeer aan, of onze naburen immer zoodanige ontzaggelijke kosten zouden willen maken, te meer daar het algemeen gevoelen zich langs de bovenrivieren juist tot tegengestelde maatregelen bepaald heeft.
In § 2 handelt de Schrijver over de Nederlandsche riviertakken, en beoordeeling der middelen, door de Commissie tot derzelver verbetering voorgedragen. De Schrijver, die zich ten aanzien der bovenrivieren voor vertragende middelen verklaard heeft, meent daarentegen, dat voor de Nederlandsche rivieren van versnellende middelen de meeste hulp te verwachten is. Hij verschilt daarin met de Commissie, die meer een stelsel van verdeeling heeft aangenomen, 't welk de Schrijver meent, dat niet anders, dan nadat alle andere hulp te vergeefs is, gebruikt zou moeten worden. Hij laat hierop eene redenering volgen tegen de overlaten, waarbij al het nadeelige daarvan wordt opgesomd. Wij zullen daarover hier ons oordeel niet vellen; bij de kundigste waterbouwkundigen heerscht omtrent dit punt nog verschil van gevoelen. De voorslag, bl. 34, om, in plaats van overlaten, de stroombaan te verbreeden door het verleggen van eenige Bandijken, is ons voorgekomen, (ce zwarigheid der groote kosten en der menigvuldige bewoning der Bandijken een oogenblik daargelaten zijnde) als eene vernustige en niet verwerpelijke gedachte, eene rijpe overweging dubbel waardig.

{==492==} {>>pagina-aanduiding<<}

De Schrijver beredeneert nu, in § 3, 4, 5 en 6, de middelen, welke door de Commissie tot verbetering van elk der riviertakken van den IJssel, den Nederrhijn en Lek, de Waal en Merwede en de Maas zijn voorgeslagen. Omtrent den IJssel verklaart zich de Schrijver, die de Lijmersche overlaat reeds, als te bezwarend voor deze rivier, heeft afgekeurd, tegen alle intermediaire overlaten, welke door de Commissie op den IJssel zijn toegepast. Wij moeten den Schrijver hier alleen doen opmerken, dat, hetgeen hij bl. 38 tegen deze intermediaire overlaten heeft gezegd, als 't ware wapenen zijn, die in eene zekere mate tegen zijne eigene gedane voorslagen tot het verleggen der Bandijken zouden kunnen worden aangevoerd. De Schrijver, die zeer tegen het bezwaren van den IJssel ijvert, bekent echter, bl. 39, dat de billijkheid eene meerdere bezwaring van den IJssel zou vorderen. Hij schijnt zich, § 4, niet te kunnen vereenigen met het denkbeeld, dat de Commissie het behoud van Zuidholland meer op den voorgrond gesteld heeft, dan dat der andere districten. Dit is echter steeds door de waterbouwkundigen van alle tijden, door een' lulofs, bolstra, brunings en zoo vele anderen, om zeer gewigtige redenen, gedaan. De gevaarlijke gevolgen van eene doorbraak van den Noorder Lekdijk voor Zuidhoiland en Utrecht, met hunne aanzienlijke steden en diep gelegene droogmakerijen, zijn zoo stellig en meermalen aangetoond, dat het overtollig zou zijn, die hier te herhalen.
Ofschoon de Schrijver, bij alle de, bl. 40 en 41, door de Commissie voorgeslagene werken voor den Nederrhijn en Lek, het er in geenen deele voor houdt, dat daarbij nog eene tweede afleiding zou kunnen noodig zijn, meent hij echter, dat eene afleiding door de Geldersche vallei aan te prijzen zoude zijn. Minder gunstig, daarentegen, denkt hij over de afleiding langs den Diefdijk. Intusschen is het ons steeds voorgekomen, dat, indien men het algemeene systema van overlaten wilde aannemen, er welligt geen geschikter plaats tot het daarstellen van eene afleiding te vinden is, dan juist eene afleiding aan het Spoel langs den Diefdijk, en wij moeten dus hierin volkomen van des Schrijvers gevoelen verschillen; zijne redenering daar tegen heeft ons niet kunnen overtuigen.
In § 5 behandelt de Schrijver vervolgens de voorgeslagene werken der Commissie tot verbetering van de Waal en Mer-
{==493==} {>>pagina-aanduiding<<}
wede. Ook hier verschilt hij aanmerkelijk van haar gevoelen. De voorgedragene overlaat van Weurt tot Appeltern wordt volkomen afgekeurd, en hij houdt deze zelfs waterloopkundig voor schadelijk. Ook hier meent hij, bl. 46, dat men in alle gevallen door het verleggen der Bandijken aan de Weurtsche overlaat eene verkieslijker rigting zou kunnen geven.
Ook de overlaat over het Land van Altena vindt bij den Schrijver geene genade. Trouwens, dit was te verwachten; want deze overlaat hangt in het geheele systema zoodanig af van de overlaat langs den Diefdijk, dat de eene als 't ware een gevolg is van de andere, en wanneer men de laatstgenoemde afkeurt, moet ook wel de afkeuring van de andere noodzakelijk volgen, zoo als dit, bl. 47, door den Schrijver zelv' ook gezegd wordt. Eene zoo magtige afleiding, als die langs den Diefdijk en de daarmede in verband staande over het Land van Altena, die bij zoo vele kundigen voorstanders gevonden heeft, zouden wij echter niet zoo ligtelijk durven afkeuren.
De Schrijver is een voorstander van de door den Heer Inspecteur-generaal blanken ontworpene Nieuwe Merwede. Wij zullen er de voortreffelijkheid noch het schadelijke van beredeneren. Behalve dat zulks de grenzen eener beoordeeling verre overschrijden zoude, willen wij ons niet wagen aan een ontwerp, waarover de kundigste waterbouwkundigen van ons land zoo hevig hebben getwist, maar alleen opmerken, dat, zelfs bij het daarstellen van de Nieuwe Merwede, ons de Altenasche overlaat niet zoo noodeloos voorkomt als de Schrijver dat voordraagt.
Ten aanzien van de Maas, welke in § 6 behandeld wordt, moeten wij volkomen van gevoelen verschillen. Wij houden de overlaat der Beersche Maas, en vooral de daarmede in verband staande Baardwijksche overlaat, voor de gelukkigste toepassing, die er tot ontlasting heeft kunnen gemaakt worden. Trouwens, hier behoeft men bij geene redeneringen in abstracto te berusten; de ondervinding is daar; de geschiedenis leert ons, dat de werking dezer overlaten van de nuttigste gevolgen voor de Maas en voor de Waal is geweest; terwijl de nu uitgevoerde opruimingen in de Beersche Maas, en de volvoerde verruiming van de Baardwijksche overlaat, dit nuttige resultaat nog aanmerkelijk verbeterd hebben.
Het in den zomer meermalen zeer beklagelijk onder water staan van de zoogenaamde Maas-polders in Noordbraband is

{==494==} {>>pagina-aanduiding<<}
niet aan de Beersche Maas, maar alleen aan de gebrekkige uitwateringen dezer polders te wijten; en het water, dat naar de Baardwijksche overlaat stroomt, overdekt alleen des winters het zoogenaamde Vlijmensche veld en verder een' uitgestrekten heidegrond. De Baardwijksche overlaat zelve en de Langstraatsche velden, die de wateren van haar ontvangen, hebben ten gewenschten tijde nimmer last van het water; de laatsten behooren zelfs onder die gelukkige landen, die geene molens behoeven, maar in het voorjaar van zelve droog loopen.
In § 7 deelt ons de Schrijver nu vervolgens, van bl. 53 tot bl. 88, eenige op zichzelve staande aanmerkingen mede, gemaakt bij de lezing van het Rapport, enz. Deze aanmerkingen zijn de eene van minder, de andere van meerder belang; ze zijn veelal tegen de zijdelingsche afleidingen en tegen eenige andere beginselen der Commissie gerigt. Hoewel wij het met den Schrijver op verschillende punten niet geheel eens zijn, zoo dunkt ons, dat hetgeen hij van bl. 70 tot 78 omtrent de rectificatiën, zoo in Duitschland als in de Nederlanden, heeft gezegd, eene aandachtige overdenking dubbel waardig is. De kleine personele uitval (bl. 81) op den kundigen overledenen Heer goudriaan had de Schrijver zonder eenig nadeel achterwege kunnen laten.
Ook § 8 had, voor een groot gedeelte, voor een oplettend lezer kunnen gemist worden.

(Het vervolg en slot hierna.)




Slotrede eener reeks van Voorlezingen, gehouden in 1831-1832, over de Geschiedenis van het Vaderland, door Mr. i. da costa. Te Amsterdam, bij J.H. den Ouden. 1832. In gr. 8vo. 24 Bl. ƒ :-25. (*)

Gij zendt mij, mijn Vriend, de Slotrede der Voorlezingen van den Heer da costa, en wilt mijn oordeel over dezelve weten. Ik begin dan met de betuiging, dat ik dezelve over het geheel met genoegen gelezen heb. Niet alleen kon ik mij naauwelijks verbeelden, een stuk van den schrijver der Bezwa-
{==495==} {>>pagina-aanduiding<<}
ren tegen onze Eeuw te lezen: zoo goede zamenhang, orde en bepaalde redenering vindt hier, in tegenstelling met gene losse declamatiën, plaats. Maar nergens ook vindt gij die hevigheid tegen andersdenkenden, of hunne gevoelens, welke gene brochure bijna onleesbaar maken. Neen, zelfs het ontstaan der Remonstrantsche kerk wordt zonder eenige schimpende aanmerking, ja met zekere goedkeuring vermeld. Het schijnt dus, dat het wilde vuur van den nieuwbekeerden eenigzins bedaard en tot eene wijze bezonnenheid genaderd is, die de wezenlijke bekwaamheid en (waarom zouden wij deze niet vooronderstellen?) de welmeenendheid des mans in veel gunstiger licht plaatsen.
Hiermede wil ik echter geenszins gezegd hebben, dat ik zijne wijze van de zaken te beschouwen, of ook zijne uitdrukkingen, hier en daar, goedkeur. ‘Ik moet U’ - zegt hij, bij het begin van zijn overzigt - ‘bepalen bij dat onveranderlijk en onbedriegelijk beginsel van alle wijsgeerige, alle echt pragmatische Geschiedenis; de Godsregeering, gelijk zij, op de deugden en eigenschappen Zijner eeuwige Godheid berustende, ons in de Heilige Schristen door onderwijzingen en voorbeelden wordt geleerd en aanschouwelijk gemaakt; gelijk zij zich laat wedervinden in de lotgevallen der volken van alle plaatsen en van alle tijden, bijzonder in die van het Christelijk Europa, allerbijzonderst in die van het Hervormde Nederland.’ - De geschiedenis is dus, in da costa's oog, niet anders dan eene ontwikkeling van die waarheid of dat beginsel; zij moet in dien zin opgevat, verklaard en aangevuld worden. Zijne wetenschap is ruim zoo zeer eene kennis a priori, of eene vooronderstelling, die gestaafd moet worden, als een eenvoudig bevinden.
Ik weet niet, of dit de regte weg tot de waarheid zij, dan wel, of het met de hypothetische natuurkunde onzer Duitsche naburen zij te vergelijken. Misschien zegt men, dat hier enkel slotsommen van vroeger onderzoek gevonden worden; dat het pragmatieke daarin bestaat, en de waarheid den toehoorders of lezers geheel toebereid moet worden voorgediend. Doch, het komt mij voor, dat de zucht, om naar eene vooronderstelling te leeren, den man althans in bijzonderheden belet onpartijdig te zijn. Alwat b.v. het eenhoofdig regeringstelsel, wat met name in onze latere geschiedenis het Stadhouderschap gunstig is, dat ontvangt niet alleen onbepaalden lof van nuttigheid, maar ook doorgaans van zedelijkheid en welmeenend-
{==496==} {>>pagina-aanduiding<<}
heid bij de drijvers en voorname personaadjen; terwijl bij het tegengestelde het omgekeerde plaats heeft. Hiertegen, dunkt mij, mag men zelfs a priori protestéren, als strijdig met alle algemeene ervarenis en menschkunde. En, schoon ik wel wil gelooven, dat wagenaar en anderen de tegenovergestelde zijde te veel begunstigd hebben, zoo geheel mis zagen voorzeker al die schrandere beoefenaars der bronnen of eigene waarnemers der zaken niet.

Och, altijd stelsels, Vriend, en nooit gezond verstand! 

Deze regel, zoo ik meen van feith, viel mij hierbij gedurig in. En was ons Publiek wat gretiger om boeken te koopen os voorlezingen te hooren, welhaast hadden wij ligt vaderlandsche geschiedenissen van allerlei kleur en allerlei naam, naar de bijzondere politieke en wijsgeerige denkwijze der schrijvers bepaald. Dan, zoo erg zal het wel niet loopen; en waarom zouden wij, nu wij een koningrijk bewonen en ons daarbij wél bevinden, niet even zeer eens monarchisch onderwezen worden, als voorheen, toen wij bij eene vrije (geen Fransche) republiek gelukkig waren, gemeenebestgezind? De waarheid moge wel in het midden liggen.
Voor het overige beken ik, niet zoo veel aan biddagen te hechten, als Mr. da costa, en ik vind het niet bescheiden, van den Prins van oranje te zeggen: zoo hij tot den God zijner Vaderen zich bekeert!






Verhaal der belangrijkste Ontmoetingen en Krijgsbedrijven van de mobile Amsterdamsche Schutterij, van derzelver uittogt, den 29 Oct. 1830, tot den 29 Aug. 1831, door  J.H. van Ingen,Kapitein bij de eerste Komp., het eerste Bat. van voorm. Schutterij. Te 's Gravenhage, bij de Gebr. van Cleef, enz. 1831. In gr. 8vo. VIII en 155 bl. ƒ 1-25.

De Kompagnie Vrijwillige Jagers der Utrechtsche Hoogeschool, uitgetrokken ter verdediging des Vaderlands en plegtig ingehaald binnen Utrecht: of Verzameling van Stukken daarop betrekkelijk; door l.e. bosch. Te Utrecht, bij N. van der Monde. 1831. In gr. 8vo. IV en 136 bl. ƒ 1-25.

Petri hofmanni peerlkamp Oratio, habita Leidae auspicandis Lectionibus mense Octobri Ao. 1831. Leidae, apud H.W. Hazenberg, Jun. 8vo. pp. 34. ƒ :-50.

{==497==} {>>pagina-aanduiding<<}


Merkwaardigheden uit den Tiendaagschen Veldtogt der Nederlanders in België. (Met Portret, 24 Platen en Kaart van het Tooneel des Oorlogs.) Iste Aflevering, met 4 Platen. Te Amsterdam, bij G.J.A. Beijerinck. 1832. In kl. 8vo. 48 Bl. ƒ 1-40.

Twaalf maanden uit de Vaderlandsche Geschiedenis, of Schets der groote Gebeurtenissen in de Nederlanden, van half Aug. 1830 tot half Aug. 1831. Te Amsterdam, bij P. den Hengst en Zoon. 1832. In gr. 8vo. VIII en 148 bl. ƒ 1-50.

De overvloed der stukken van den dag, ons ter aankondiging toegezonden, noopt ons, deze vijf geschriften, welke alle in betrekking staan tot den Tiendaagschen Veldtogt, in ééne beoordeeling zamen te vatten.
No. 1 behelst een zeer onderhoudend verhaal van de lotgevallen en krijgsbedrijven der Amsterdamsche mobile Schutterij. De Schrijver geest dag voor dag, zelfs in de kleinste bijzonderheden, op, wat hem en zijne Wapenbroeders, zoo in hunne Garnizoensplaatsen, als later op het Oorlogsveld, bejegende. Sommigen zullen welligt hier te veel onbeduidende kleinigheden geboekt achten; doch men houde in het oog, dat dit werkje voornamelijk een Gedenkboek voor de Amsterdamsche Schutterij zelve is, en dat kleine en voor anderen onbeduidende omstandigheden bij haar vaak de levendigste herinneringen zullen op wekken. De Schrijver heeft ook het talent, deze zóó voor te dragen, dat wij hem tot het einde toe met klimmende deelneming blijven vergezellen. Met groot genoegen lazen wij alzoo dit welgeschreven stukje.
No. 2. Ook dit stuk heeft, in ons oog, blijvende waarde, als Gedenkboek voor de Utrechtsche Studenten, die met daden toonden, hun bloed voor het Vaderland veil te hebben. Het mist echter de levendigheid van voorstelling, waardoor No. 1 zich aanbeveelt: de Schrijver was niet, gelijk de Heer van ingen, tegenwoordig bij de ontmoetingen en verrigtingen, welke hij beschrijft. Ook is het laatste gedeelte van dit werk wat veel uit Publicatiën en Aanspraken zamengesteld.
No. 3. Deze Redevoering, waarmede de Leydsche Hoogleeraar peerlkamp in October des vorigen jaars zijne Lessen opende, strekt voornamelijk om aan te toonen, wat door de Kweekelingen van Leidens Hoogeschool, zoo wel vroe-
{==498==} {>>pagina-aanduiding<<}
ger, als bijzonder thans, tot verdediging des Vaderlands is verrigt. Een rijkdom van schoone denkbeelden, in eenen warmen en edelen stijl voorgedragen en in het uitstekendst Latijn ingekleed, maken dit klein geschrift, in ons oog, tot een kunstjuweel, met welks bezit wij de Helden van Beringen welmeenend gelukwenschen.
No. 4. Uit het Prospectus, 't welk deze eerste Aflevering der Merkwaardigheden uit den Tiendaagschen Veldtogt vergezelt, blijkt, dat het werk uit zes Afleveringen, elke van drie vellen druks en vier Platen, bestaan zal. Deze eerste behelst eene welgeschrevene Inleiding, en voorts het verhaal van de Wapenschouw bij Reijen, en der verkondiging van het bevel: Voorwaarts! De Plaatjes, ofschoon er op sommige gegronde aanmerkingen te maken zijn, doen zich wél voor. De Letterdruk verdient allen lof.
No. 5. Ook dit boekdeeltje vordert eene gunstige vermelding. Het bevat een Verhaal van hetgeen er in het Koningrijk der Nederlanden van half Augustus 1830 tot half Augustus 1831 heeft plaats gehad. De Schrijver (of Schrijfster?) heeft voornamelijk de Haarlemsche Courant ten grondslag genomen, doch zich ook nog van andere goede bouwstoffen bediend, welke hij naauwkeurig opgeeft. Een eenvondige en zeer goede stijl, eene gemakkelijke aaneenschakeling der gebeurtenissen, en eene, over het algemeen, zorgvuldige bewerking, maken dit werk nuttig voor hen, die een helder overzigt verlangen der geschiedenis van dit treurig, maar voor ons zoo roemrijk geëindigd tijdvak. Enkele ingeslopene misstellingen zijn op een afzonderlijk, ons later toegezonden, blaadje aangewezen en verbeterd.




Ons tijdelijk en zedelijk belang, getoetst aan Staat- en Staathuishoudkunde. Te Amsterdam, bij J. Guykens. 1832. In gr. 8vo. 74 Bl. ƒ :-75.

Het ware nut en voordeel der Beschaving, toegepast op, en in verband beschouwd met het Volkskarakter, ook met betrekking tot echte Vaderlandsliefde en Heldenmoed. Door Anonymus Gelrus. Te Utrecht, bij N. van der Monde. 1832. In gr. 8vo. 66 Bl. ƒ :-70.

Een woord aan den Advokaat lipman, door den Kapitein

{==499==} {>>pagina-aanduiding<<}
der Veldartillerie frankamp. Te Delft, bij B. Bruins. 1832. In gr. 8vo. 37 Bl. ƒ :-40.

Vaderlandsche Zangen, den Verdedigers van het Vaderland opgedragen, door s.p. oudkerk pool. Te Amsterdam, bij Gebr. van Arum. 1832. In gr. 8vo. 54 Bl. ƒ 1-25.

De Schrijver van het eerste vlugschrift treedt in geen nader antwoord op de bezwaren, die men veelal had tegen zijne meening over de 18 préliminaire artikelen, en zijne twee brieven over de onvermijdelijke gevolgen onzer afscheiding van België; maar hij verklaart, hier alleen de ware belangen van Oud-Nederland te willen openleggen. Nu handelt hij eerst over het belang, de noodzakelijkheid en de mogelijkheid eener bevordering van de nijverheid, gepaard met vrijheid van koophandel in Oud-Nederland; en daartoe wil hij, ten einde de zeehandel vrij te doen zijn, en hem echter in de lasten van den Staat te doen bijdragen, de zeehavens, welke den groothandel drijven, eene jaarlijksche som, bij wijze van afkoop, doen betalen, waartegen zij dan ook het onbeperktste regt van vrijhavens zouden genieten; terwijl hij verder wenscht, dat men de ondersteuning behoevende takken van nijverheid, op de eene of andere wijze, te gemoet kome. In het volgende Hoofdstuk zoekt de Schrijver de noodzakelijkheid en de mogelijkheid eener hereeniging van Oud-Nederland en België, in het belang van koophandel en nijverheid, en voor beide, te betoogen. Hij vreest inzonderheid, dat, ingeval de afscheiding voortduurt, de landprovinciën en derzelver nijverheid door de zeeprovinciën en haren handel, in Oud-Nederland, zullen onderdrukt worden, daar er altijd een aantal vertegenwoordigers uit de andere gewesten belang heeft, en daardoor gezind is, om met Holland te stemmen. Op de tegenwerping, dat de hereenigingsgezinden in België door eigenbelang gedreven worden, antwoordt hij, dat eigenbelang ook de drijfveer van onze handelingen is, namelijk in dien zin, dat men niet aan
persoonlijk eigenbelang alleen denke, maar aan zedelijk, zinnelijk en geldelijk eigenbelang, werkende door en op elkander. Op dit punt moeten wij aanmerken, dat belangstelling in iets zeer oneigenlijk eigenbelang genoemd wordt. Hij, die eene schitterende daad verrigt, tot bevordering van eigene welvaart of grootheid, handelt zeker uit eigenbelang, ofschoon dan ook vaak uit welbegrepen en

{==500==} {>>pagina-aanduiding<<}
geoorloosd eigenbelang: want men mag zijn geluk door betamelijke middelen bevorderen. Maar hij, die fortuin, gezondheid of leven waagt of opoffert tot behoud van anderen, al zoekt hij daardoor de stille toejuiching van zijn geweten te verwerven, en al beantwoordt hij daardoor aan de pligten van liefde tot menschdom en vaderland, die hem tot neiging zijn geworden, en juist daardoor, in volle reinheid, als liefdepligten worden betracht; hij handelt niet uit eigenbelang, in de gewone beteekenis van het woord: en om elkander wél te verstaan, moeten wij ieder woord bezigen in den aangenomenen en alom begrijpelijken zin. Geoorloofd eigenbelang drijft de meeste hereenigingsgezinden in België; zij verdienen geene berisping, maar ook geenen lof. Doch meer dan eigenbelang, neen! dankbaarheid en pligtgevoel, in strijd met zijn belang, noopten eenen couvreur van maldeghem, met gevaar van vrijheid en leven, zijne gehechtheid aan onzen Koning, in het aanhooren van Hoogstdeszelfs alles vermogende vijanden, voor de Regtbank te Gent te betuigen. Dat de vrijwillige verdedigers van ons vaderland voor verreweg het grootste deel niet worden - dat van speyk en anderen niet werden gedreven door eigenbelang, behoeven wij niet te betoogen; en de Schrijver zal dat zelf gevoelen. Om niet weder in discussiën over die hereeniging te geraken, waarvan wij liever in staatkundige tijdschriften en dagbladen het voor en tegen onderzocht zien, merken wij alleen nog op, dat bl. 18 ten onregte gezegd wordt, dat Karthago en Venetië koopsteden waren zonder grondgebied van aanbelang. Karthago, in zijnen luister, bezat de noordkust van Afrika, van de straat van Gibraltar tot aan de golf van Tunis,
met een goed deel der binnenlanden; het had bovendien vele Afrikaansche Vorsten nog cijnsbaar, of als min of meer afhankelijke bondgenooten, veroverde daarna nog de Balearische eilanden en een deel van Sicilië, en maakte zich zelfs meester van Spanje en Portugal. Venetië, in zijnen bloei, had niet alleen een aanzienlijk grondgebied in Italië, maar was ook meester in Dalmatië, Griekenland met deszelfs eilanden, enz.
En hiermede gaan wij over tot de tweede brochure. De aanleiding tot dit schrijven was Iets over de openbare onderscheidingen in onze dagen, te vinden in het Mengelwerk der Utrechtsche Courant van 7 Oct. 1831, en vervolgens opgenomen in het Arnhemsche dagblad. Men wilde, namelijk, ook den Dichters en Prozaschrijvers, die den goeden geest in ons land hadden opgewekt of levendig gehouden, eere-
{==501==} {>>pagina-aanduiding<<}
teekenen hebben toegekend; en beweerde daarbij, dat dezelfde schitterende resultaten niet zouden zijn verkregen geweest, indien alle verdienstelijke Dichters of Schrijvers gezwegen hadden, toen het oproer in Braband uitbrak. Tegen dat artikel, gelijk het is, treedt de Schrijver op; en, zonder de verdienste van Dichters of Redenaars tegen te spreken, wil hij echter, te regt, hen niet met de verdedigers des vaderlands zoo maar gelijk stellen. Hij wil de Schrijvers liever uit belangelooze vaderlandsliefde laten werken. Wij vereenigen ons volkomen met zijn gevoelen. Recensent heeft het nu reeds zoo druk met het aankondigen van stukjes van den dag: waar zoude het heen, als er eens ordesteekenen mede te verdienen waren? Er zijn te veel auteurs en te weinig matrozen. Aan dezen alleen hebben wij thans nog gebrek.
Wij zeggen dit niet, om met Kapitein frankamp in tweegevecht te geraken. O neen! Zijn woord aan den Advokaat lipman is zoo kort en bondig, dat wij er niets tegen weten in te brengen. Nu! een Advocaat, als de Heer lipman, zou zijn Repliek ook niet gaarne zich door ons uit de handen zien nemen; maar al praat hij als brugman, wij vreezen, dat hij bij den Koning en de Natie zijne zaak verliezen zal. Mr. lipman noemt de zeemagt het éénige bolwerk van den Staat, en wil, na den vrede, de loting voor de nationale militie afschaffen. Kapitein frankamp toont aan, hoe noodig een geoesend leger is, om tegen den tijd van oorlog gereed te zijn, zoodat de Schutterijen zich daaraan kunnen aansluiten, en ten deele goede Onderofficieren, ook uit de eervol ontslagene Miliciens, kunnen bekomen, Hij vraagt zeer gegrond, wat er van de zeemagt worden moet, als het land door den vijand overrompeld is? Desniettegenstaande erkent ook hij de diensten en de onmisbaarheid der zeemagt, wil haar hebben onderhouden en aangekweekt; doch spreekt alleen tegen, dat zij het éénige bolwerk van den Staat, en de landmagt van minder belang zou zijn. Wij hopen dus met den Heer frankamp, dat men in 't algemeen bij het tegenwoordige stelsel van rekrutering en de militaire organisatie der Schutterijen blijven zal. Doch, daar men zoo moeijelijk een toereikend aantal vrijwilligers voor de vloot krijgt, vragen wij, of het niet goed zou zijn, gelijk een Officier onzer zeemagt eens aan Recensent verklaarde te wenschen, dat er onder de bewoners der aan de kusten grenzende gemeenten voor de vloot, gelijk in de an-
{==502==} {>>pagina-aanduiding<<}
dere gemeenten voor het leger, geloot werd? Welligt zou er dan aan de kusten wat vroeger moeten worden geloot, b.v. op den ouderdom van 16 jaar, omdat men van
jongelingen van 18 jaar bezwaarlijk goede matrozen kan maken. Velen dier jonge lieden konden dan, alvorens zij op een schip geplaatst werden, eerst naar eene kweekschool voor de zeevaart worden gezonden, om daar, onder gestreng en behoorlijk opzigt, voorloopig te worden gevormd; of eenige schepen zouden als Instructiescholen kunnen worden gebezigd. Het is slechts eene vraag. Wij stappen er hiermede van af, om onze taak met de beoordeeling des dichtbundels van den Heer oudkerk pool te besluiten.
Onder de menigte stukjes van den dag, kan ook deze bundel gemakkelijk medegaan; en ware het niet, dat de Schrijver aanleg toont te bezitten, wij zouden het mogelijk afdoen met kortweg te zeggen, dat er, niettegenstaande veel gebrekkigs, ook veel goeds in zijn werkje te vinden is; doch wij willen hem liever op eenige gebreken opmerkzaam maken. Regels als bl. 14, het tweede vers, zijn niet dichterlijk:

Ja, deze Vorst, zoo mild door 's Hemels gunst beschenen, 
Schijnt juist geschikt om ons met Belgie te vereenen. 

    

Bl. 21. Die dood zal hem geen' schrik verwekken, 
Hoe wreed getooid. 

Wreed getooide dood. Zeer oneigenlijk.

Bl. 35. Vaartwel...reeds klinkt de trom mij flaauwer īn d̆e oōren.

Liever: mij flaauwer stēeds in̆ dē ooren. Niet hier alleen, maar dikwijls, is de smelting der doffe e in den volgenden klinker verwaarloosd, als b.v. bl. 36, coupl. 2, vs. 2; bl. 46, vs. 2 van ond., en daar zeer hinderlijk, en elders.
Bl. 37, coupl. 1, is volstrekt onverstaanbaar; het zou begrijpelijk worden, door de drie laatste regels aldus te lezen:

En hoe 't verraad zijn oogwit mist, 
Daar 't Belgisch heir van loopen wist, 
Slechts Frankrijk 't redden kon. 

Doch ook dan is het nog altijd plat en mat.

Bl. 39. Zijn hulp komt juist ter sneê. Prozaïsch.

{==503==} {>>pagina-aanduiding<<}


Bl. 51. Ik nog, schoon met een zwakke hand 
Zijn deugd en moed durf roemen. 

Met eene zwakke stem, ja! maar met de hand kan men iemands deugd niet roemen; wel de snaren tokkelen; doch, zoo als het hier staat, is het beeld niet volgehouden.

Bied' haar de schaamte rozen, enz. 



Liever: En is mijn zangster bloo en bang, 
Kleurt schaamte haar met rozen; 
Oud Neêrlands moed bezielt haar' zang; 
Haar siert het zedig blozen, enz. 



Bl. 53. En zingen zij (nachtegaal en sijsje namelijk) niet even schoon, 
Zij zingen toch denzelfden toon. 

Neen! elk vogeltje zingt gelijk het gebekt is, en dus niet allen denzelfden toon.
Daar er voor het tegenwoordige geene behoefte bestaat aan vaderlandsche en andere gedichten, legge dè Schrijver zich toe op meerdere kieschheid en beschaving, alvorens weêr iets uit te geven.




Verzameling van Vaderlandsche Dichtstukjes, door  B.C. Carillon,den dapperen Verdedigers des Vaderlands opgedragen. Te Amsterdam, bij Carillon. 1831. In gr. 8vo. 36 Bl. ƒ :-30.

De Heer carillon erkent zelf in de Voorrede het gebrekkige dezer dichtregelen, en doet de nederige betuiging, dat hij niet dwaas genoeg is, zich in den schitterenden kring van Neêrlands dichteren te plaatsen. Belangstelling in de goede zaak noopte hem, om te zingen; en wie zou dit afkeuren? Mogt het mij gelukken, dus leest men verder in de Voorrede, den waarlijk Nederlandschen lezer slechts éénen traan en éénen lach af te tronen (men schrijft aftroonen, maar in een' anderen zin), dan zal ik voor mijne(n) vrijwillige(n) arbeid de hoogste voldoening, die ik begeren (begeeren) kan, gevonden hebben. Wij doen hulde aan de goede bedoeling van onzen Israëlitischen landgenoot, doch moeten bekennen, dat wij ons bij de lezing geenszins tot tranen toe geroerd gevoelden. Iets lachverwekkends wordt hier en daar

{==504==} {>>pagina-aanduiding<<}
wel gevonden. De opschriften zijn: Aan mijne Landgenooten. Nieuw Volkslied. Op het Afbeeldsel van j.c.j. van speyk. Op de Heldendaad van j. hobein. De Helden van speyk en hobein. Korte Schets der luistervolle??? Belgische Omwenteling in den jare 1830 en 31 (in ernstige en vrolijke Tafereelen). De tiendaagsche Veldtogt, of Hij kwam, zag en overwon. Het gewroken Vaderland. Nederland het Paradijs. In eene noot wordt gezegd, dat de eerste zes Dichtstukjes reeds voor de(n) roemrijke(n) tiendaagsche(n) Veldtogt vervaardigd waren. - De Heer carillon maakt grove taalfouten, b.v. het staatkundige gezigteinder te doordringen, op bl. 4. Zoo wij streng beoordeelen wilden, ware hier en daar op deze versjes of rijmpjes niet weinig aan te merken, wat het werktuigelijke aangaat. En voorts de geest, die er in heerscht, mishaagde ons weleens. Wij houden niet van dat dichterlijk razen en schelden, al wordt het ook in veel vloeijender en krachtiger verzen gedaan. Wij keuren die bedreigingen van wraak af. Het baden in 't bloed der Belgen staat ons, ook in een vers, tegen. Enkele coupletten zijn goed; doch het geheel is beneden het middelmatige, en mediocribus esse poetis non licet. De korte Schets der Belgische Omwenteling heeft wel iets luimigs; doch aardigheden, als lepelpol, laffepold, loopophol, loopburg, in plaats van leopold, zijn te gemeen. Dit nog tot proefje:

In August maand twaalf en zeven 
(Dus word in het Kronijk geschreven) 
Kwam Prins willem, zag en won, enz. enz. 

Het slot is:

Eindlijk dat God moge sparen 
's Prinsen dierbre levensjaren, 
Wenscht zijn dienaar carillon. 

Dat wenschen wij ook.

Generaal Graaf hoheim en zijne Kinderen. Eene Briefwisseling, (naar het Hoogduitsch) van  S.J.F. Walden.II Deelen. Te 's Gravenhage, bij A. Kloots. In gr. 8vo. 526 Bl. ƒ 4-80.

Wij zouden voor ditmaal kunnen volstaan met het voorbe-
{==505==} {>>pagina-aanduiding<<}
rigt van den vertaler over te nemen, en weten ons aankondigend verslag niet beter aan te vangen, dan met de welgemeende betuiging, dat wij het met den vertaler volkomen eens zijn, dat dit werk onder de menigvuldige vreemde voortbrengselen, die in onze taal overgebragt worden, eene gunstige onderscheiding verdient. Het voorberigt maakt op eene zeer oordeelkundige wijze opmerkzaam op de verdiensten van het vertaalde werk, en verschilt daardoor voordeelig van het trompettende gekakel, hetwelk wij, op het voetspoor van vader claudius, in de voorberigten van andere vertalers wel eens gispten. Het ware te wenschen, dat allen, die, in zulk een groot aantal, zich bezig houden met het overbrengen van vreemde voortbrengselen, zulke bevoegde beoordeelaars waren van hetgeen al of niet waardig is, om aan onze landgenooten aangeboden te worden. Deze briefwisseling behelst, in eenen goeden stijl, die zich afwisselt overeenkomstig het karakter en den ouderdom der vooronderstelde schrijvers of schrijfsters, een belangwekkend verhaal, hetwelk de nieuwsgierigheid tot het einde toe gespannen houdt, en dezelve door verrassende en verblijdende uitkomsten aangenaam bevredigt. De held dezer geschiedenis verschijnt hier allerwegen als een teederhartig en ernstig vader, als de getrouwe dienaar van zijnen Koning en de vurige beminnaar van zijn vaderland, nu eens als een geduldig lijder, dan weder een grootmoedig vergever, en altijd als een vroom en opregt vereerder van Hem, die de lotgevallen der menschen, naar deszelfs onnagaanbare voorzienigheid, met wijsheid en liesde bestuurt. ‘God met een opregt gemoed te dienen, Hem in elke wederwaardigheid te vereeren en te aanbidden, zich aan zijn bestuur met gelatenheid te onderwerpen; dit wilde de edele Hoheim, voornamelijk in het hart zijner kinderen, voortplanten; dit wilde de schrijver op eene onderhoudende wijze zijnen lezeren
voordragen, om hun daardoor, onder de slagen van het ongeluk, moed en kracht in te boezemen en te doen behouden.’
Na lange aarzeling, wat wij, als eene proeve van den stijl en inhoud des werks, hier eene plaats zullen geven, bepaalt zich onze keuze tot het volgende uit een' der brieven van Graaf Hoheim zelf: ‘Moeders inzonderheid vormen hare kinderen naar de Idealen, welke zij zich scheppen. Wat is natuurlijker, dan dat de moeder wenscht, dat hare dochter eens moge uitblinken in schoonheid, verstand en beminnelijkheid! Zij arbeidt daarop voort, en, gerustgesteld dat zij het geluk

{==506==} {>>pagina-aanduiding<<}
van haar kind beoogt, handelt zij, naar hetgeen tijd en omstandigheden haar aanbieden, en volgt dit zonder schroom, doch dikwerf zonder eenig plan, zonder eenige grondstelling, of gedachte op aanleg en uitvoering niet alleen, maar zelfs zonder eenigen vasten wil. O! zage zij in hare kinderen meer het heilige, echter zoo ligtelijk te onteeren, gemakkelijk te ontaarden evenbeeld van God; lette zij op de ziel en derzelver bestemming, die onsterfelijke ziel, welke harer leiding voor weinige jaren is aanvertrouwd, niet slechts om haar voor den tijd, neen, nog oneindig veel meer, om haar voor de eeuwigheid te vormen en op te leiden, - hoe geheel anders, hoe veel gelukzaliger zoude haar streven, de gansche rigting harer opvoeding zijn; hoe ligt en gemakkelijk zoude zij haar doel bereiken, en zich den weg zien banen, dien zij te bewandelen heeft! - Ik geloof, dat de hoogst gewigtige taak, waartoe de eerste ontwikkeling van verstand en hart der kinderen de ouderen roept, de grondslag der verdere opvoeding, veel meer nog de taak der moeder, dan die van den vader is. Aan het hart der moeder, in hare armen, uit hare oogen lacht het teedere kind de eerste, de getrouwste liefde tegen. De moeder is het, die het donzen bedje voor den teederen lieveling spreidt; aan hare hand zet hij de eerste wankelende schreden op het bloemrijk levenspad; moederliefde waakt aan zijn wiegje, en haar eenig zielverlangen is, dat haar geliefd kind het spoedig moge gevoelen, hoezeer zijn welzijn, zijn lachje haar gelukkig maakt, hoezeer de eerste beantwoording harer liefde haar hart verrukken zal, hoe zij door menige liefkozing, door menige zoete vleijende woordjes, het loon zal smaken voor hare rustelooze bemoeijing en opofferingen. Wat is haar thans de bloem harer jeugd? Alles, alles offert zij vrijwillig voor haren lieveling op. Verheugd wijdt zij zich geheel aan het kind van haar hart; in hare armen gevoelt het kind den eersten invloed der natuur. Door haar kind met duizend zoete
banden aan de natuur verbonden, is haar hart, meer dan ooit, voor elke schoone, edele gewaarwording ontsloten, en, onbewust van alwat haar omringt, hangt haar moederoog, in de schoonste verwachting, aan elke beweging van haren lieveling.’
Wij gelooven met den vertaler, dat dit boek de lezing waardig is van menschen van iederen stand en leeftijd, en dat, wel verre van in een of ander opzigt schadelijk te wezen, hetzelve integendeel vele algemeen nuttige leering en aanspo-
{==507==} {>>pagina-aanduiding<<}
ring tot de beoefening van het goede, of waarschuwingen bevat, om daarvan in geen geval eene handbreed af te wijken. Vooral meenen wij ouders en opvoeders van den meer aanzienlijken stand op dit werk opmerkzaam te moeten maken, en hun de behartiging der zedelijke en godsdienstige beginselen aan te bevelen, welke dit werk, aan hunnen stand vooral, aanprijst.
Daar wij ons, anders aanprijzend, verslag niet willen eindigen zonder aanmerking, betuigen wij onze spijt, dat de correctie, vooral in de aangehaalde Latijnsche spreuken, niet wat naauwkeuriger is. Uit vele slechts één voorbeeld: hic munis aëneusesto, voor hic murus aëneus esto; nil conscire cibi, voor sibi; nulla palles cere culpa, voor pallescere culpa.

Vijf Verhalen van een Dorpspredikant. Uit het Engelsch vertaald. Te Rotterdam, bij Mensing en van Westreenen. 1831. In gr. 8vo. 276 bl. ƒ 2-70.

Niet onaardig is het denkbeeld van den schrijver dezer verhalen, om dezelve in te kleeden in den vorm van gebeurtenissen, door hemzelv' bijgewoond in zijne gemeente. Door het aandeel, hetwelk de verhaler hier en daar, zoo doende, aan deze gebeurtenissen wordt voorondersteld te hebben, wordt het levendige der voorstelling zeer verhoogd; en de illusie, welke zoo veel bijdraagt tot het genoegen der lezing, wordt dáárdoor vermeerderd, dat men zich steeds verbeeldt eenen oor- en ooggetuige te hooren spreken.
Het eerste verhaal in dezen bundel heet: De Schoolhouderes. Hetzelve behelst de geschiedenis van een braaf en bevallig landmeisje, hetwelk, verloofd aan eenen jongen man, dien zij hartelijk beminde, door zijne onvoorzigtigheid, op het ongelukkige vermoeden komt, dat zij door haren verloofde verlaten is. Zij vervalt daardoor in eene doodelijke kwijning, en sterft vóór dat zij van hare dwaling onderrigt is. - In het tweede verhaal: De Smokkelaars, laat een anders braaf en wakker jongeling zich verleiden, om deel te nemen in den verboden handel. Tegenwoordig geweest zijnde bij een gevecht met de ambtenaren der in- en uitgaande regten, in hetwelk één van dezen gedood was, gelukt het zijne meer doortrapte medepligtigen, de schuld van den moord op hem

{==508==} {>>pagina-aanduiding<<}
te werpen. Eerst nadat hij werkelijk reeds ter dood veroordeeld was, wordt zijne onschuld aan den moord ontdekt, en daardoor de voltrekking van het vonnis nog verhoed. Na het terug verkrijgen van zijne vrijheid heeft het geleden gevaar dien heilzamen invloed op hem, dat hij, eenen afkeer hebbende gekregen van den smokkelhandel, van nu voortaan slechts door eerlijke middelen de vervulling van zijne behoeften zoekt te verkrijgen, en na weinige jaren als zeeman weder in eenen achtingwaardigen rang geplaatst wordt. - De Zelfmoord schildert, met vreeselijke kleuren, de rampzalige gevolgen der trouweloosheid in den echt van eene vrouw, welke, bedorven door de inblazingen van eene zedelooze opvoedster, haren man op het grievendste beleedigt, en, van dezen verlaten, haar eenzaam en ongelukkig leven ten laatste eindigt met eenen zelfmoord. - Het vierde verhaal maakt den lezer bekend met Roze Wilmot, een meisje uit het Graafschap Kent, om hare bevalligheid en schoonheid algemeen bekend onder den naam van de Roos van Kent. Een gewetenlooze booswicht weet hare liefde te gewinnen; maar, op het punt zijnde om aan hem hare hand te geven, ontdekt zij, dat hij reeds met eene andere gehuwd is. Door deze ontdekking wordt zij nu, wel is waar, bewaard voor de schande eener naauwere verbindtenis met den bedrieger; maar haar hart is gebroken, en slechts een vroege dood verlost haar van haar lijden. - De bundel wordt besloten met den Dorpsweesjongen, die zich door gierigheid tot roof en eenen dubbelen moord laat vervoeren. Deze vertelling schildert, op eene afschrikkende wijze, de folteringen van den booswicht, ook dán, wanneer het hem gelukt, den wrekenden arm der wereldlijke overheid te ontwijken.
Uit deze opgave blijkt, dat alle deze verhalen van eenen treurigen en somberen inhoud zijn. Evenwel zij houden den leeslust tot het einde toe levendig, en de nu eens teedere en aandoenlijke, dan weder waarschuwende en gestrenge toon der voorstelling treft het gevoel; terwijl de zedelijke strekking van alles, wat hier voorkomt, onmiskenbaar is.

De Hel op aarde, tegen salzmann's Hemel op aarde. Naar het Hoogduitsch van  J.G. Gruber.Met Platen. Te Zutphen, bij W.C. Wansleven. In gr. 8vo. 283 Bl. ƒ 2-90.


{==509==} {>>pagina-aanduiding<<}

De vreemde titel zal mischien sommigen afschrikken - anderen uitlokken, om te lezen. De Schrijver wilde aantoonen, dat menigeen voor zichzelven de aarde tot eene hel maakt; terwijl hij door uithuizigheid, spel, praalzucht of verkwisting het geluk verwoest, dat hij in zijnen kring, bij eene andere leefwijze, zoude hebben kunnen vinden. De belangrijke waarheid, dat wij hemel en hel te vergeefs buiten onszelven zoeken, maar dat tevens onvoorzigtigheid en misverstand velerlei leed veroorzaken, wordt hier aanschouwelijk voorgesteld in de geschiedenis der familie fredini. De man, die eenmaal met vrouw en kinderen genoegelijk leefde, was in te kostbare gezelschappen getrokken en had schulden gemaakt. Een oom, een oud en rond krijgsman, poogde hem te redden; fredini volgden ook goeden raad, en zijne zaken begonnen reeds op beteren voet te staan, maar een zamenloop van omstandigheden had evenwel de treurigste gevolgen. Men kan echter niet zeggen, dat de hoofdpersonen daarbij van alle schuld en overijling geheel vrij waren. Doch dit schijnt de Schrijver ook te willen doen opmerken, dat menigeen, zonder juist slecht te zijn, door eigene dwaasheid of onbedachtzaamheid zichzelven of andren verdriet en onheil veroorzaakt.
De Roman bevat veel waarheid, die uit het werkelijke leven is genomen. Op bijzonderheden zoude hier en daar nog al iets aan te merken zijn. Rec. althans vond niet overal smaak in het luimige. Men zoude ook in eene enkele teekening eenige meerdere kieschheid kunnen verlangen. Maar het doel was, karakters te schetsen, zoodanig als er wezenlijk zijn en soms de aarde tot eene hel maken. Onze kamphuyzen had gelijk:

Ach! waren alle menschen wijs 
En wilden daarbij wél, 
Dan waar' deze aarde een paradijs, 
Nu is ze meest (soms?) een hel! 

De meeste personen, in het werk voorkomende, zijn niet eigenlijk slecht. Zij willen het goede, doch handelen meermalen verkeerd, zelfs de brave bellmann en Kapitein bellinghausen niet uitgezonderd. Juist zoo gaat het immers in de wereld. Godsdienstige, Christelijke begrippen en beginselen moeten den mensch staande houden ten tijde van

{==510==} {>>pagina-aanduiding<<}
beproeving. Rec. acht het een wezenlijk gebrek in het boek, dat de Schrijver niet eenig persoon er in gebragt heeft, wiens geschiedenis dit zou kunnen bewijzen. Zoodanig voorbeeld doet meer af, dan alle die fraaije redeneringen van lieden, welke, hoe veel ze ook van deugd en pligt spreken, toch zelve niet vrij zijn van zwakheid en overijling. - Veel goeds wordt er echter gezegd, dat opmerking en behartiging verdient. Toen fredini vele schulden had gemaakt, en er overlegd moest worden, hoe men de zaken best zoude kunnen herstellen, wilde zijne vrouw met de naald voor anderen werken, maar vreesde, dat haar man dit plan zoude afkeuren, daar hij het reeds eenmaal verworpen had, dewijl deze bezigheid zijner vrouw hem tot schande zou verstrekken. Daarop zeide oom bellinghausen: ‘Dan was hij een gek in folio! Tot schande verstrekken? Wat drommel! geen eerlijk beroep, dat iemand in de wereld voorthelpt, verstrekt tot schande. Het beroep, dat hij bij de hand nam, verstrekt tot schande - zijn vervloekt spelen, waarmede hij het geluk dwingen wilde, en waarbij afzetters hem de laatste veren uitplukten.’ Tot fredini zelven sprak de Kapitein: ‘Wat waart gij voor een mensch, Neef! toen gij hier kwaamt! Gij gingt stil uwen weg, waart eenvoudig in uwe zeden, edel in uw gedrag, zonder aanmatiging......Ieder beminde den jongen man, die reeds zoo veel was en nog meer beloofde, en op die wijze wont gij ook het hart van mijne amalia.....Geen vader zou u zijne dochter geweigerd hebben, en ik weigerde u amalia niet. Ach, ik hoopte, dat gij haar zoo gelukkig zoudt maken, als het edele schepsel verdiende. En wie, fredini, zou u toen niet voor goed gehouden hebben! Doch gij waart het niet. Gij waart niet goed, hoewel ook niet slecht, maar, hetgene nog erger is dan dit, een
dubbelzinnig middelding van goed en slecht....Hoe! zult gij misschien zeggen, is onvoorzigtigheid erger, dan openlijke slechtheid? Misschien brengt gij ook nog wel de gewone verontschuldiging van goedhartigheid ten uwen voordeele in. Maar deze verontschuldiging is geen cent waard; want een goed hart kent men slechts aan goede daden, en hetgene men gewoonlijk met dezen naam bestempelt, moet men een zwak hart noemen.....Onderzoek uw eigen hart, Neef! en word niet boos op den ouden, rondborstigen soldaat, die het goed met u meent.......Amalia werd uwe vrouw, en gedurende eenigen tijd ging alles tamelijk wel,

{==511==} {>>pagina-aanduiding<<}
zoo lang namelijk, als gij slechts in en voor haar leefdet....Maar de gezelschappen.....Hadt gij grondbeginselen gehad, dan zoudt gij op uwen regten weg zijn voortgewandeld.....Uw uitwendige mensch veranderde, gelijk uw inwendige, en uw prachtiger, nieuwmodischer kleed scheen elk te zullen (moeten?) zeggen: Kijk eens, ook aan mij heeft zich de verhevene kunst van den kleermaker getoond, om van kleeren menschen te maken. Amalia moest zich, even als gij, geheel veranderen. Gij weet het, Neef! dat ik destijds bedenkelijk het hoofd schudde; maar wie mijn hoofdschudden niet zien wilde, waart gij. Gij hebt mij toen in uw hart misschien voor een' ouden grompot uitgescholden; maar ik, die langer in de wereld geleefd, die der menschen doen en laten steeds in stilte gadegeslagen had, ik voorzag maar al te wel, hoe dat gaan zoude....Helaas! alles is zoo gegaan, als ik voorzag, en gij niet gelooven wildet. De kleermaker had weldra van den inspecteur der accijnsen eenen geheimraad gemaakt; wat was dus billijker, dan dat deze zijne nieuwe verdienste nu in gezelschappen wilde laten schitteren? De werking van eene zoo oogenschijnlijke verdienste was inderdaad treffend, de achting, die men den verdienstelijken man bewees, zeer merkbaar, de toon, dien men jegens hem aannam, veel fijner, en de wierook, dien men zijne nieuwe verdienste toezwaaide, veel te geurig, dan dat gij dezen geur niet dikwijls zoudt hebben willen genieten. De dwaas, daardoor bijna bedwelmd, vergat, de complimenten, die men hem maakte, in zijne moedertaal over te zetten, in welke zij op verre na niet zoo aangenaam geklonken zouden hebben.....Doch gij naamt dit alles voor gangbare munt aan, en zoo vergaat (vergat) gij weldra, dat slechts die man en vrouw waarlijk geacht en bewonderd worden, welke getrouw en naauwgezet hunne pligten vervullen....Gij zocht uwe waarde van nu af
aan daarin, dat gij aan elk gezelschap, aan elke pleizierpartij deel naamt, en tot elke tijd- en geldverkwistende onderneming werdt uitgenoodigd. De talrijke partijen buitenshuis, welke gij bijwoondet, hadden even zoo vele partijen binnenshuis ten gevolge, en de weelde in uwe kleeding bragt weldra eene even zoo groote weelde in uw huis te weeg. Natuurlijk! de schoone kleederen naar den nieuwsten smaak zouden misselijk hebben afgestoken bij de ouderwetsche meubelen.....Ook uwe kinderen zouden, in plaats van eene verstandige opvoeding, slechts eene schitterende hebben ont-
{==512==} {>>pagina-aanduiding<<}
vangen, indien amalia en ik niet volgehouden hadden. Nu leefdet gij in eene eeuwige (gedurige) verstrooijing.....Met de pleister van het wereldburgerschap bedektet gij den kanker van uw hart, en het gevaar uwer ziekte nam grootelijks toe....Gij handeldet gelijk een wanhopig speler, die, om zijn verlies weder goed te maken, zinneloos alles op het spel zet. Gij borgdet, en het geborgde geld werd in de loterijen, deze wershuizen voor de armengestichten, verkwist.’
Deze proeve zal voldoende zijn, om den geest des boeks te doen kennen. Jammer is het, dat de Schrijver weleens door zekere ongepaste geestigheid den leeslust schijnt te willen opwekken. Van bekeering en godgeleerden wordt bl. 115 gesproken op eene wijze, welke ook in eenen Roman niet goed te keuren is. Hetzelfde kan men zeggen van hetgene in de parenthesis op bl. 120 voorkomt. Op de verderfelijke stelling, dat zekere misstap voor de regtbank der zedelijkheid onverschillig zou zijn en zelfs door de natuur geheiligd worden, had de Schrijver bl. 176 iets anders moeten laten inbrengen, dan de ellendige aanmerking, dat wij de lastige manieren in de burgerlijke wereld (er wordt NB. van een gevallen meisje en van de algemeene afkeuring van zoodanigen misstap gesproken) niet veranderen kunnen; dat onze burgerlijke inrigtingen noodig zijn; ja dat dit in vele opzigten heilzaam is. Ook op bl. 251 vindt men nog iets dergelijks. Bellmann, die als een door en door edel jongeling in het boek voorkomt, moet zijne genegenheid voor eene gehuwde vrouw onderdrukken, en roept nu wrevelig uit: Maar wie geeft hem het regt, om haar te bezitten! o, Onze wetten, onze godgeleerden!
Bij veel goeds heeft het boek eenige gevaarlijke plaatsen. Het einde is allertreurigst. Maar zoo gaat het in de wereld, wanneer de menschen het ééne noodige niet aangrijpen en vasthouden.
De vertaling schijnt over het geheel tamelijk goed te zijn. Op bl. 30 staat goede kind, in plaats van goed kind. Wat eene fatale causa sine qua non is, en wat asmodi in den echt zijn, zullen niet alle lezers en lezeressen kunnen gissen. Men moest zoodanige gekunstelde uitdrukkingen niet gebruiken. Begeestering heeft, gelukkig, in onze taal het burgerregt nog niet. Op bl. 99 schijnt, bij zijne waar met voordeel onder te brengen, het woord den man uitgevallen te zijn; gewoonlijk zegt men: zijne waar aan den man helpen.

No. VIII. Boekbesch. bl. 353. reg. 8. lees: afhankelijk.
- Mengelw. bl. 358. reg. 4 v.o. lees: door. Bl. 367. reg. 26. lees: morgen.
- X. Boekbesch. bl. 418. reg. 14. lees: bestuurt en. Bl. 432. reg. 21. lees: victor.
- XI. Meng. bl. 520. reg. 6 v.o. lees: vreugdbetooning.


{==513==} {>>pagina-aanduiding<<}

Boekbeschouwing.




Redevoeringen des Heiligen Oudvaders chrysostomus, uit het Grieksch overgebragt door Mr. willem bilderdijk. Breda, bij F.P. Sterk. 1832. In gr. 8vo. 163 Bl. ƒ 2-50.

De meesterlijke vertaling der Redevoering van chrysostomus over Eutropius door den geleerden bilderdijk, in het achtste deel der Mnemosyne voorkomende, moest bij velen het verlangen doen ontstaan, dat wij meer voortbrengselen der welsprekendheid van den vermaarden Guldenmond, door zulk eene bekwame hand in onze taal overgebragt, mogten ontvangen. De Grijsaard besloot, kort vóór zijn afsterven, dit verlangen te bevredigen, doch heeft de uitgave van dit bundeltje, door hem aan den Heer wap opgedragen, niet voltooid mogen zien.
De zes eerste vertaalde Redevoeringen des Griekschen Kerkvaders, in dezen bundel voorkomende van bl. 1-68, handelen over Noodlot en Voorzienigheid. Men vindt dezelve Opp. Chrysost. T. II. p. 752 sqq. edit. Montefalc. Jammer, dat de Vertaler of Uitgever niet heeft goedgevonden, dit en hier en bij de overige Redevoeringen aan te teekenen, waardoor voor hem, die de werken des Kerkvaders in het oorspronkelijke bezit, het naslaan en vergelijken gemakkelijker zou zijn gemaakt. Zoo hebben wij ook vruchteloos naar eene lijst der hier voorkomende Redevoeringen gezocht, die toch wel voor of achter den bundel geplaatst had mogen zijn.
Belangrijk zijn de aanmerkingen en gronden, door den Kerkvader ter bestrijding van het Noodlot aangevoerd. Men oordeele uit een paar proeven. Bl. 17 lezen wij het volgende: ‘God zegt (Jesaja I: 20): “Indien gij willig zijt en hoort, zoo zult gij het goede des lands eten; maar indien gij weigert en wederspannig zijt,

{==514==} {>>pagina-aanduiding<<}
zoo zult gij van het zwaard gegeten worden. Want de mond des Heeren heeft het gesproken.” Gij ziet, wat God zegt en hoedanige wet Hij stelt; hoor nu, wat het Noodlot zegge en hoet tegenstrijdige kluisters het oplegge, en leer, hoe het eerste de taal van Gods geest is, het laatste daarentegen van 't Booze en verslindende roofdier. God zegt: Zoo gij gewillig zijt en zoo gij niet wilt; ons meester makende van goed en kwaad te doen en het in onze keur stellende. Maar wat zegt de Booze? Dat wij het Noodlot niet kunnen ontvlieden, al willen wij 't. God zegt: Indien gij wilt, zult gij 't goede der aarde genieten; het Noodlot daartegen: Al willen wij, dit willen baat ons niet, zoo 't ons niet gegeven is. - - - Zegt dit het Noodlot niet? Wat dan is er klarer en blijkbarer dan deze strijdigheid? wat duidelijker dan deze wederspraak en die oorlog, dien de schaamtlooze leermeesters der boosheid, de duivelen tegen het Goddelijk woord voeren? Maar, gelijk ik reeds zeide, dat de duivelen, en menschen die duivelen zijn (de Heidenen zeg ik) dit aannemen, is in het geheel niet te verwonderen; doch dat gij, die het onderwijs in den Godlijken leer der behoudenisse geniet, dezen leer veracht en tot zulke redenlooze en zielverderflijke gevoelens afdoolt, dit is allerhardst.’ - Men zie ook bl. 26 en 27 in de derde Redevoering: ‘Indien ook iemand duizend dingen onderneemt, en echter noodwendig vervuld moet worden wat voorbestemd is, zoo wordt er vruchteloos straf geoefend en verschooning geweigerd; en niemand ook zal zijn verandwoording of verschooning aannemen, maar elk die voor ijdele praatjens en beuzelarij houden.’ Maar vooral vergelijke men de inleiding tot de vijfde Redevoering, bl. 47 en verv.: ‘Zoo 't het Noodlot is, dat ons goede en snoode menschen maakt, waarom spilt ge uwe lessen en vermaningen aan een kind? Alles is dan onnut en te vergeefs. Zoo het rijken en armen maakt, zend het niet ter
school, ondersteun het niet met geld, doe

{==515==} {>>pagina-aanduiding<<}
volstrekt niets om zijn welzijn te bevorderen, maar laat hem geheel over aan 't Noodlot. Doch dit durft gij niet. Dus vertrouwt gij 't niet in het kleine, maar geeft er in 't groote geloof aan. - - - 't Is het Noodlot, dat den moordenaar maakt, en hij verbeurt het leven omdat hij daaraan gehoorzamen moet. Wat verderflijker leer kan er ooit zijn? Het is alsof men iemand in een diepen kuil stortte, en hem dan in het vallen aangreep en daarom strafte. Of even alsof men iemand aan eene barbaarsche meesteresse ter pijniging met onnoemelijke foltering overgaf, en hem na deze overgave om deze zijne gevangenschap strafte. Kan er (ik durf het vragen) iets redenloozer bestaan dan dit?’
Hierna volgt eene Redevoering over 't Zelfonderzoek, bl. 69 en verv. Men vindt ze Opp. T. II. p. 658 sqq. edit. Montefalc. Chrysostomus betoogt eigenlijk in deze Rede: dat het zoowel voor de Leeraars als voor de Hoorders gevaarlijk is, slechts te spreken om aan de laatsten te behagen; en dat het veeleer nuttig is, en zelfs als eene groote deugd beschouwd moet worden, zichzelven wegens zijne zonden aan te klagen. (Vergel. joannes chrysostomus, voornamelijk beschouwd als een voorbeeld van ware Kanselwelsprekendheid, door abm des amorie van der hoeven, bl. 108. aant. 24.) Wij kiezen tot eene proeve het volgende: ‘Dewijl het derhalve nooddwang is, dat we, het zij daar, het zij hier, onze misdrijven bezuren, zoo is 't beter, hier, en dáár niet. - En waaruit blijkt ons dit? - Uit de woorden der Profeten, uit de Euangeliebladen. De Profeet immers zegt: “In de dood is uwer geen gedachtenis; wie zal u loven in 't graf?” Niet dat wij daar onze zonden niet zullen erkennen, maar dat dit vruchteloos zijn zal. Ook de Heiland leert ons dit door een voorbeeld. Lazarus was zeker arm man, zegt Hij, overal met zweeren bedekt, en aan eene ongeneeslijke ziekte krank; en een ander, rijk gegoed, deelde dezen behoeftigen zelfs geen kruimtjen meê. En wat is 't noodig deze ge-
{==516==} {>>pagina-aanduiding<<}
lijkenis geheel door te gaan? Want gij weet de geheele geschiedenis, de zelfzucht van den rijke, hoe hij den arme niets van zijne overdaad gaf; des anderen nooddruft en hongersnood, waar hij gedurig meê worstelde. Maar dat alles hier op aarde! Doch als ieders lot op aarde voleindigd was, ziet de rijke dien bedelaar in Abrahams schoot. En wat zegt hij? Vader Abraham! zend hem, dat hij met zijn vinger
eenige lafenis op mijne tong druppele, dat mijne smart eenigzins verpooze! - Ziet gij de vergelding? Hij had hem geen kruimtjen medegedeeld, hij verkrijgt nu geen druppel waters. “Met wat mate gij meet, zal u gemeten worden.” Wat zegt nu Abraham? Kind! gedenk, dat gij uw goed ontfangen hebt in uw leven, en Lazarus 't kwade, en nu wordt hij vertroost, en gij lijdt smarte. Maar, waar het hier op aankoomt, is, dat zij wegens hunne zonden gepijnigd worden, en bekeerd en verbeterd door de straffen der helle, en zij niets gewinnen door 't geen hun de vuurvlam ervaren doet. Vader, (zegt hij) zend hem ten mijnen huize aan mijne broeders, dat hij hun dit betuige, opdat zij ook niet komen in deze plaatse der pijniging. Daar hij-zelf de weldaad ontbeeren moet, tracht hij ze voor anderen te verkrijgen. Ziet gij hoe wreed hij te voren was, hoe menschlievend hij naderhand wierd? Levende ging hij den voor zijne oogen op den grond liggenden Lazarus voorbij; nu is hij voor zijne afwezige bloedverwanten bezorgd. En toen in overvloed zijnde, werd hij, door 't aanschouwen-zelf, tot geen deernis bewogen; maar nu in zijn smartelijken en onverbidbaren nood is hij over zijne maagschap bekommerd, en smeekt hun dit te doen weten. Ziet gij, hoe menschlievend en tederhartig en mededogend hij geworden is? Hoe dus! Heeft eenig berouw hem week gemaakt? Heeft de wroeging hem eenigermate gebaat? Geenzins. Het berouw is ontijdig; het tooneel is gesloopt, de schouwplaats weggenomen, daar is geen vertooning meer. (Bij chry-
{==517==} {>>pagina-aanduiding<<}
sostomus leest men: οὐκ ἔτι καιρὸς των παλαισμάτων ἦν). Daarom vermane ik, en smeek en bid u, hier waar het tijd is, over uwe zonden te jammeren en te schreien. Verscheure ons hier deze
taal, en laat ons daar ginds de vretende worm niet verknagen! Brande ons hier deze vermaning op 't hart, opdat ons het vuur der Helle daar niet blakere! Hun, die hier treuren, zal de vertroosting daar volgen. Die hier in de wellust leven en dartelen, en van hunne zonden geen gevoel hebben, moeten daar treuren en jammeren en tandknersen. Dit zijn mijne woorden niet, maar het is de taal van Hem, die ons dan zal oordeelen. “Zalig zijn die treuren, want zij zullen vertroost worden.” “Wee u die lacht, want gij zult weenen.” Hoeveel beter derhalve is 't tijdelijke smart en benaauwdheid met de eeuwige goederen en een nimmer eindende vreugde te verwisselen, dan, dit kort en tijdelijk leven al lachende doorgebracht te hebben, om ten nooit eindigenden jammerstaat over te gaan!’
De achtste Redevoering in dezen bundel draagt ten opschrift: Chrysostomus, tegen de jooden en heidenen. Van Christus Godheid. Bl. 91 en verv. Zij staat Opp. T. I. p. 558 sqq. edit. Montefalo. De Kerkvader voert eerst het betoog der hoogere Goddelijke natuur van christus tegen de Heidenen. Hij wil zich daartoe niet op de wonderen van jezus of andere soortgelijke bewijzen beroepen, welke de ongeloovigen niet zouden toestaan. ‘Hoe zal ik hem dan overtuigen -? Hoe anders dan door 't geen van hem-zelven zoowel als van mij als zeker erkend wordt? Namelijk: Dat Hij 't Christendom ingesteld heeft; want dit zal geen tegenspreker ontkennen, dat Hij door de geheele wareld Kerken gesticht heeft. Hieruit zullen wij 't bewijs van zijn macht nemen, en zijne waarachtige Godheid betoogen. Wij zullen hem doen opmerken, dat het geen werk van een bloot mensch is, zoo groot eene wareld met land en zee in zoo korten tijd rond te gaan, en tot zoo groote dingen te roepen; en wel,

{==518==} {>>pagina-aanduiding<<}
bij de daartoe ongeschiktste en weêrstrevigste zeden, gewoonten en begrippen, en vooral bij zulk een verslaafd-zijn der menschen aan de grootste boosheid.’ - Hij beroept zich vervolgens voor de Joden op de Godspraken des O.V., en eindelijk op de voorspellingen van christus zelven, wier naauwkeurige vervulling hij aanwijst. Zoo zegt hij omtrent de door christus voorspelde verwoesting des Jeruzalemschen tempels, bl. 143: ‘Hetgeen Hij gebouwd heeft, heeft niemand afgebroken; hetgeen Hij afbrak, zal niemand opbouwen. Hij heeft de Kerk gesticht, en niemand zal haar ooit sloopen: Hij heeft den tempel geslecht, en niemand vermag dien weêr op te rechten. En dit in zoo langdurigen tijd, en schoon zij alle vlijt daartoe aanwendeden. Want dit was toegelaten, opdat men niet zou kunnen zeggen, dat het doenlijk geweest ware, zoo men 't beproefd hadde. Zij hebben 't derhalve ondernomen, maar niet konnen doen. Want bij onzen leeftijd heeft een Keizer, die allen in ongodvruchtigheid te boven ging, daartoe macht gegeven en medegearbeid, en men heeft het werk aangevangen, en niet in 't geringste kunnen voortzetten, maar een vuur uit de grondslagen opgeborsten heeft hen allen verdreven. Dat zij 't gewild hebben, daarvan is een blijk, dat tot nu toe de fundamenten bloot liggen; opdat gij zien moogt dat zij wel begonnen hebben te delven, maar niet hebben kunnen bouwen, daar Christus verbod 't hun belettede.’ De Kerkvader doelt hier op het merkwaardig voorval onder de regering van julianus, die drie eeuwen na Jeruzalem's verwoesting bevel gaf om den tempel te herbouwen, met oogmerk om daardoor de voorspelling van jezus te logenstraffen. Ook de onpartijdige ammianus marcellinus (een Heidensch Schrijver) heeft van deze gebeurtenis gewag gemaakt. Rerum Gest. Lib. XXIII. C. 1. ‘Metuendi globi flammarum, prope fundamenta crebris
assultibus erumpentes, fecere locum exustis aliquoties operantibus inaccessum.’ (Vreeselijke vuurvlammen, digt bij de fun-
{==519==} {>>pagina-aanduiding<<}
damenten gedurig uit den grond losbarstende, zoodat de werklieden somtijds verbrand werden, maakten de plaats ontoegankelijk.) Chrysostomus spreekt daarover breedvoeriger in de vijfde Homilie tegen de Joden, (Opp. Tom. I. p. 645-647. edit. Montefalc.) waar wij onder anderen deze opmerkelijke betuiging vinden: καὶ νυν ἐὰν ἔλθης έἰς Ιεροσόλυμα, γυμνὰ ὄψει τὰ θεμέλια. κᾄν τὴν αἰτίαν ζητήσης, οὐδεμίαν, ἀλλ᾽ἤ ταυτην ἀκούσεις. καὶ τούτου μάρτυρες ἡμεῖς πάντες. ἐΦ᾽ ἡμων γὰρ, οὐ πρὸ πολλου ταυτα γέγονε
χρόνου. D.i. Als gij nu nog te Jeruzalem komt, zult gij daar de naakte fundamenten aanschouwen, en, als gij naar de reden vraagt, zult gij geene andere hooren, dan die, welke ik u verhaald heb. Allen zijn wij getuigen van deze gebeurtenis: immers is dezelve voorgevallen in onze dagen, en nog niet lang geleden.
De negende en laatste Redevoering in deze verzameling is die over Eutropius, waarvan wij boven reeds gesproken hebben. Zij is een proefstuk van welsprekendheid, en door bilderdijk zoo allergelukkigst vertolkt, dat wij ons verlangen, om eenige treffende plaatsen daaruit mede te deelen, met moeite onderdrukken. Doch ons bestek gedoogt niet, dat wij meer afschrijven, en de Redevoering moet in haar geheel gelezen worden. De Hoogleeraar tydeman, uitgever der Mnemosyne, verdient den dank, hem door den Heer wap in het korte Voorberigt toegebragt, voor de aan dezen verleende vergunning tot de opneming dier Rede in deze verzameling, die alsnu volledig bevat, wat bilderdijk van den Griekschen Kerkvader zijnen Landgenooten heeft geleverd. Gelijken dank ontvange de Heer wap van bilderdijk's vrienden en hoogschatters en van het gansche geletterde Publiek voor de zorg, aan de uitgave van dezen bundel besteed. Druk en papier zijn uitnemend fraai.
Het zij ons vergund, ons verslag van dezen arbeid des vereeuwigden Schrijvers met de volgende aanmerkingen te besluiten. De vertaling is over het geheel zeer getrouw; de kleur en kracht van het oorspronkelijke zijn zoo min mogelijk verloren gegaan, en de stijl, 't geen men, met

{==520==} {>>pagina-aanduiding<<}
bilderdijk's eigen' proza-stijl bekend, welligt niet verwachten zou, gemakkelijk en vloeijend. Maar de keuze der Redevoeringen is, naar ons inzien, niet gelukkig uitgevallen. De geleerde Vertaler heeft dit zelf gevoeld, en in een eigenhandig schrijven aan den Steller van dit verslag betuigd. Wat b.v. de zes eerste Redevoeringen over Noodlot en Voorzienigheid betreft, fronto ducaeus meende dezelve eer voor fragmenten, bloemlezingen of zedekundige uitweidingen, dan voor volledige Homiliën te moeten houden. Savilius en montfaucon hebben dit gevoelen wel met regt weêrsproken; maar de laatste heeft daarentegen twijfelingen omtrent de echtheid dezer stukken geopperd. En niet ongegrond is het vermoeden van denzelfden Schrijver ten aanzien der Redevoering tegen de Joden en Heidenen, de achtste in dezen bundel, dat zij door den Kerkvader waarschijnlijk nooit is uitgesproken, zelfs niet geheel is afgewerkt, en althans de later beschavende hand des grooten Redenaars heeft gemist.
v.d. H.

Leerredenen van den Heer  de Boulogne,Bisschop van Troyes. (Uit het Fransch vertaald.) Iste tweetal. Te Leiden, bij C.G. Menzel. In gr. 8vo. 92 Bl. ƒ :-90

In een berigt, achter op den omslag geplaatst, wordt te kennen gegeven, dat, naar het oordeel van deskundigen, de Leerredenen van de boulogne eene eervolle plaats verdienen naast die van bossuet, bourdaloue en massillon. Van tijd tot tijd zullen er dergelijke tweetallen volgen. Het geheel moet vier tamelijke boekdeelen uitmaken; en dan belooft de uitgever, bijaldien het vertier zulks veroorlooft, aan de bezitters van het complete werk, telkens bij ieder deel, een' sierlijk gegraveerden titel gratis. Voorts wordt nog gezegd, dat deze beide Leerredenen geene bloemlezing zijn, maar behooren tot de vroegste van den Redenaar,

{==521==} {>>pagina-aanduiding<<}
toen hij naauwelijks den leeftijd van 24 jaren bereikt had. Naar ons oordeel zijn het dan ook waarlijk geene meesterstukken, zoo min wat vorm als inhoud aangaat, en hadden dezelve wel onvertaald mogen blijven. Het opschrift der eerste Leerrede is: over de Liefde Gods. Boven dezelve staan in het Latijn (volgens de Vulgata) en in eene Hollandsche vertaling de woorden, die gevonden worden Luk. XII: 49. Ligt het behandelde onderwerp in dezen tekst? Geenszins. De keuze is wel zeer ongelukkig. Eigenlijke tekstverklaring wordt dan ook niet gegeven, maar in het algemeen, bij wijze van Inleiding, aangemerkt, dat jezus christus, geheel onderscheiden van de helden der aarde, niet is gekomen, om aan dezelve dat verwoestende en moorddadige vuur te brengen, hetwelk Koningen tegen Koningen, en volken tegen volken het zwaard doet aangorden. Maar, zegt de boulogne, aan de menschelijke driften eenen openlijken krijg te verklaren, den wellust zijne slaven te ontweldigen, den troon der ongewijde liefde omverre te werpen, en op deszelfs bezoedelde overblijfsels de zegeteekenen op te rigten der Goddelijke liefde, en aldus in aller harten de schoonste, de edelste vlamme te ontsteken: dit zijn de roemrijke overwinningen, die de komst van den Messias kenmerkten, Zoo komt de Bisschop als met eenen sprong op zijn onderwerp, dat misschien beter aldus omschreven had kunnen worden: De Christen verpligt, om God lief te hebben. In het eerste deel wil de Prediker de heerlijke voorregten van deze liefde schetsen, en doen gevoelen, hoe roemvol het voor den mensch
is, God te beminnen; in het tweede poogt hij de kinderen der genade tot overtuiging te brengen, dat wij God moeten beminnen, 1. omdat Hij God is, 2. omdat Hij onze God is, en 3. omdat Hij onze Verlosser is; en te dien einde meent hij voor oogen te moeten stellen het aandoenlijkste schouwspel, waarvoor eene gevoelige ziel vatbaar is, het schouwspel van eenen God, stervende aan het kruis (?!). De toon der Leerrede is hartstogtelijk. Men bemerkt overal

{==522==} {>>pagina-aanduiding<<}
het oogmerk, om op het gevoel te werken - hier en daar onzin, die misschien, bij een' vloeijenden, beeldrijken stijl, voor de niet denkende menigte iets wegslepends kan hebben. Niemand, die regelen van gezonde uitlegkunde volgt, zal van den boven geplaatsten tekst zoodanig gebruik willen maken. Voor het verstand is hier dus weinig te vinden, en voor het hart....ach de hongerenden en dorstenden, die met zoodanige lafenis zich moeten vergenoegen! Onder de plaatsen, die om de zonderlingheid der uitdrukking in het oog vallen, behooren ook nog de volgende: Ik ben geschapen, om God te beminnen! Ik besta derhalve tot hetzelfde einde, waartoe God bestaat. - Verlaat Hij (God) de hemelen, wordt Hij uit eene maagd geboren, lijdt en sterft Hij, het is ter liefde. - Gelijk een enkele druppel van dit aanbiddelijk bloed genoegzaam ware geweest ter voldoening van alle de zonden der wereld, zoo is ook eene enkele opwelling van eene volmaakte liefde toereikende, om alle de smetten der boosheden in ons uit te wisschen. - De hemel heeft zich met de aarde, en de aarde met de hel vereenigd, om den dood van jezus christus schandelijker en smartelijker te maken. - Dat slagtoffer, Hij, op wien de Oneindige zijne geheele wraak geladen heeft; Hij, die, onze zwakheden aannemende, het geheele wigt (gewigt) der gramschap getorscht heeft; dat slagtoffer.....is een God, is God zelf! Ja, Hij is geboren in eene krib; Hij heeft geschreid; al de straffen zaamgenomen op zich laten uitputten; Hij is bespot, geslagen, bespuwd, met smaad
overladen; eindelijk is Hij gestorven..... Het is voor onze Lezers niet noodig, op zoodanig gepreek en geschrijf aanmerkingen te maken. Naar deze staaltjes oordeele men over het geheel!
De tweede Leerrede, over het laatste Oordeel, heeft tot tekst Jez. V: 16. Ook deze draagt blijken van weelderig vernuft, en schijnt voornamelijk opgesteld te zijn, om de hoorders door schrikwekkende voorstelling te roeren. Hier mist men den zachteren geest van het Evan-
{==523==} {>>pagina-aanduiding<<}
gelie. Waartoe ook een tekst uit de Schriften des O.V., daar jezus leven en onverderfelijkheid aan het licht gebragt heeft? De bewerking dezer Leerrede is niet veel beter, dan die der eerste. Aanstootelijke uitdrukkingen komen er minder in voor. Op bl. 69 wordt gesproken van gepleegden Godsmoord, en bl. 77 staat: De bron van het bloed van jezus christus, waarin de bliksem des hemels is uitgedoofd, is voor immer verdroogd. - Dan, reeds genoeg!

Het eeuwig Evangelie, of de Onveranderlijkheid van de Christelijke Godsdienst. Eene bron van troost en hoop in dezen rampvollen tijd. Te Groningen, bij J. Römelingh. 1831. In gr. 8vo. 31 Bl. ƒ :-40.

Door wien of waar deze Leerrede is uitgesproken, wordt niet te kennen gegeven. De Prediker stelt, naar Openb. XIV: 6, de onveranderlijkheid van het Evangelie, of de zegepraal des reinen Christendoms, voor, tot bemoediging onder al de onrust en woelingen, die wij beleven. In plaats van eene dorre schets, deelen wij het volgende, waaraan men den goeden geest kan kennen, tot eene proef mede: ‘Reeds waggelt het bijgeloof en ziet zijne pogingen mislukken, na het aanblazen van den (de) vonk des oproers, welke gansch Europa in vuur en vlam heeft gezet, maar ook zijnen (deszelfs) zetel verterend nadert en dien dreigt omverre te werpen. Hare (zijne, of deszelfs) plaats moge al worden ingenomen door het ongeloof, dat ongeloof vernietigt zich zelf, nadat het de rietstaven heeft weggeworpen, die het bijgeloof, als zoo vele stroohalmen, waaraan men zich meende te kunnen vasthouden, zijnen dienaars had in handen gegeven. En eerlang gevoelt de mensch eene dringende behoefte naar (aan) hechter en duurzamer grond, waarop hij het gebouw van zijn geluk en hoop vestigen kan. Verheugt u, Christenen! alle koningrijken der aarde mogen bewogen worden, het Christusrijk is onbewegelijk.’





{==524==} {>>pagina-aanduiding<<}

Het hoog belang der eenstemmige zamenwerking van allen, tot handhaving der belangen van het gemeenschappelijk Vaderland. Eene Leerrede over Jozua I: 14b. en 15a. Door  C.W. Pape,Predikant te Heusden. Uitgegeven ten behoeve des Vaderlands. Te 's Gravenhage, bij A. Kloots. 1831. In gr. 8vo. 33 Bl. ƒ :-40.

Met uitstekend genoegen hebben wij deze preek gelezen, die ten behoeve van vertrekkende Schutters van de Protestantsche belijdenis uitgesproken, maar ook door Roomschkatholieken, volgens het Voorwoord (dit woord, voor Voorberigt of Voorrede, kome niet in zwang), met belangstelling gehoord werd. De Prediker heeft van den tekst met goed gevolg partij getrokken, om te doen beseffen, dat eenstemmige zamenwerking I. den volksgeest ontwikkelt en bevordert, II. bij al de bezwaren, in tijden van gevaar, de gewigtigste voordeelen oplevert, en III. onder Gods zegen, het eenige middel is, om het Vaderland te behouden en in rust erfelijk te bezitten. Belangrijkheid van inhoud, geleidelijke orde, goede kanselstijl strekken ter aanbeveling. Wij schrijven dit weinige af, waarnaar onze lezers over het overige mogen oordeelen: ‘Ons voorgeslacht bezat dien volksgeest.....Maar heerlijker welligt schitterde dezelve in onze dagen.....Het verraad had alles berekend, behalve de kracht van dien geest; trouwens, daar het laf- en laaghartig ons volk naar zichzelf beoordeelde, kende het ook onze waarde niet; want ziet! eensklaps hervatten zich allen weder....de roepstem eens Konings, zoo als Oud-Nederland dien verdient, dringt in aller harten door - benden verrijzen, legers worden geschapen, armen en rijken, ouden en jongen, weduwen en weezen, vrijen en dienstbaren brengen met vrolijken zin de hartelijkste offers - onverwacht begint de strijd, en het begin is zegepraal, de voortgang is zegepraal, en binnen tien dagen....’


{==525==} {>>pagina-aanduiding<<}

Het Keurslijf, of Korset, beschouwd als middel ter verlenging van het menschelijk leven, en tot verkrijging eener duurzame gezondheid. Een Geschenk voor volwassene Meisjes en jonge Vrouwen. Naar het Hoogduitsch van Dr.  Most,door  de Lespinasse,Med. Doctor te Hasselt. Te Zwolle, bij S.J. Tijl. 1831. In kl. 8vo. 102 Bl. ƒ 1-20.

De schrijver, die blijkbaar een tegenovergesteld doel heeft, dan hetgeen de titel vermeldt, zegt in zijne voorrede, dat de zetter op het titelblad twee grove fouten maakte, en dat men, in plaats van verlenging, verkorting, en in plaats van duurzame, gebrekkige moet lezen.
Het Keurslijf, een middel ter verkorting van het menschelijk leven en ter verkrijging eener gebrekkige gezondheid, ziedaar dan het onderwerp van dit boekje. Het bevat drie, zoogenoemde, voorlezingen. De eerste handelt over de redenen, waarom de vrouwen gaarne korsetten dragen; natuurlijk, omdat zij meenen daardoor de schoonheid der leest te bevorderen; - de tweede behelst iets over de geschiedenis der keurslijven; - de derde, eindelijk, die de uitgebreidste is, handelt over de voor de gezondheid schadelijke en nadeelige gevolgen der keurslijven. Het dragen van korsetten kan, volgens onzen schrijver, aanleiding geven tot borstkanker, door de drukking der melkklieren; tot ingedrukte heupen en een te naauw bekken, waardoor moeijelijke verlossingen veroorzaakt worden; tot misgeboorten bij zwangeren; tot stoornis der maandstonden; tot engborstigheid en tering; tot slechte spijsvertering, door de drukking, welke de maag door het kraakbeenig gedeelte van het borstbeen ondergaat; tot hartkloppingen, zenuwzwakte, verstoppingen en zwaarmoedigheid.
Deze nadeelen kunnen inderdaad, benevens nog andere ongemakken, het gevolg wezen van een kleedingstuk, hetgeen onze bellamy reeds gezegd had tot hoon der natuur te zijn uitgedacht. Wij erkennen dus gaarne

{==526==} {>>pagina-aanduiding<<}
de loffelijke bedoeling van den vertaler, die tot wering van het misbruik, hetwelk men thans weder van dit belagchelijk vrouwenharnas maakt, het zijne heeft willen bijdragen. Ook strekt het uitwendige gewaad van deze vertaling, met het aardig uitgevoerde titelvignet, tot derzelver aanbeveling. Over het boekje zelve intusschen kunnen wij geen geheel gunstig oordeel vellen. Het is niet in den regten toon geschreven, welke het voor eene dameslectuur geschikt maakt. Een redenaar, die tot vrouwen spreekt, mag de beleefdheid niet zoo zeer uit het oog verliezen van bij het slot zijner rede te zeggen: ‘ook is onze tijd vervlogen; de schuld ligt aan u, mijne lieve vriendinnen! gij zijt heden avond niet op den behoorlijken tijd gekomen; hoogst waarschijnlijk hebt gij te lang aan de theetafel vertoefd.’ (Bl. 44.) Doch het zijn inderdaad geene voorlezingen; want de schrijver spreekt gedurig tot zijne ‘Lezeressen.’ Ware dit nog het ergste, men zoude het over het hoofd kunnen zien. Maar welke dames stelt zich de schrijver voor, tot welke hij zeggen kan, ‘dat het haar uit herodotus(!) en strabo, even als uit c. nepos, daar hij het leven van iphicrates beschrijft, bekend zal zijn, dat de krijgslieden sinds de tijden van iphicrates linnen loricae in plaats van ijzeren bekwamen?’ Bl. 38. Of wil men een ander proefje: ‘Waarschijnlijk, mijne lieve Lezeressen! zult gij uit de heelkundige schriften wel weten, wat een innerlijk slagadergezwel is.’ Bl. 96. - De hemel beware ons voor zulke akelige lezeressen in ons lieve vaderland! Ook tegen de welvoegelijkheid en kieschheid heeft de schrijver wel eens gezondigd, hetgeen echter bij den aard van het onderwerp niet geheel te vermijden was.
Wij zouden hiermede van dit boekje kunnen afscheid nemen, wanneer het belang van het onderwerp ons niet noopte, bij dat onderwerp zelve nog een oogenblik stil te staan. Naar ons inzien heeft de groote Ontleedkundige, soemmerring, hetzelve op eene veel geschikter wijs behandeld in zijn belangrijk stukje ueber die Wirkungen

{==527==} {>>pagina-aanduiding<<}
der Schnürbrüste (het eerst in 1789 door salzmann, voor wiens Instituut het opstel bewerkt was, uitgegeven; daarna omgewerkt en verbeterd in 1793 te Berlijn). Het verwondert ons, dat Dr. most van dit werkje geen gebruik schijnt gemaakt te hebben, en het ook in 't geheel niet aanhaalt. Voor dames is het zekerlijk niet geschreven, of het zouden dames moeten wezen, die ‘wel eens op de anatomie geweest waren en aldaar de ligging van het hart, den loop der groote bloedvaten en zenuwen met opmerkzaamheid beschouwd hadden,’ (Het Keurslijf, of Korset, bl. 91) en welke ‘uit de heelkundige schriften wel weten, wat een innerlijk slagadergezwel is.’ Soemmerring is van het regte punt uitgegaan, en veelligt verdiende zijn stuk thans nog wel eene Nederduitsche vertaling.
Wij beschouwen echter ook de behandeling van dit onderwerp voor dames niet onmogelijk. Moesten wij voor dames over het korset verhandelen, wij zouden ons van al den omslag eener ontleed- en ziektekundige geleerdheid niet bedienen. Wij zouden haar ongeveer dus toespreken: ‘Lieve Dames! Gij stelt er prijs op, schoon te zijn, en uwe bekoorlijke gedaante door uwe kleeding te verhoogen. Denkt niet, dat ik als streng zedemeester dit wil afkeuren. Ik geloof dat het geoorloofd, ik geloof zelfs dat het goed en prijzenswaardig is, en eene jeugdige vrouw of een meisje, voor welke schoonheid onverschillig is, veinst slechts geene spijt te gevoelen over hetgeen haar dan zekerlijk door eene stiefmoederlijke natuur ontzegd is geworden. Beschaafde volken hebben ook altijd waarde gehecht aan de schoonheid der menschelijke vormen, en de Grieken zijn hierin onze beste leermeesters. Naar hunnen smaak beoordeelen wij onze gebouwen, ons huisraad, en trachten daaraan een' antieken vorm te geven. Wat zoudt gij er van denken, zoo die Grieken ons eens in onze hedendaagsche kleeding zagen! Neemt een plaatje uit het Journal des Dames, en laat zulk een popje in uwe gedachten rondwandelen onder de zuilen van eenen Griekschen tempel!.....Het-
{==528==} {>>pagina-aanduiding<<}
geen schoon is, hangt niet van de mode af. Ons ligchaam is geen waschklomp, dien wij kunnen verkneden, naar dat de gril van eenen Duitschen kleermaker, van eenen Engelschen schoenmaker of van eene Fransche marchande de modes het eischt. Hadden dezen er de zorg over, men zou wat fraais zien; of liever, men ziet wat fraais, daar dezen er de zorg over hebben; en Botocuden en Osages kunnen, zoo zij slechts in Parijs komen, zich evenzeer over de menschelijke gestalte verlustigen, als wij over hunne doorboorde lippen en nationale
hangooren. En wat is nog eene doorboorde lip tegen een trechtervormig lijf! Ziet eens de Venus de Medicis, en stelt er naast het standbeeld eener naar onzen smaak gekleede dame! - Zullen wij nog langer dien wansmaak dulden? Zullen wij nog meenen, dat eene marchande de modes er meer van weet dan de Grieksche kunstenaar? En eindelijk, lieve Dames! gij zult uwe gezondheid door die vreemde harnassen benadeelen; en was het nog maar alleen uwe gezondheid! maar de bedorvene gezondheid sleept het verderf uwer nog veel belangrijker schoonheid naar zich. Niet dat gezondheid schoonheid is, dat weet gij wel beter; maar schoonheid zonder gezondheid kan niet blijven bestaan. Gezondheid is de grondslag van eene bestendige schoonheid. Zonder de eerste is de laatste slechts een dun goudvliesje, geplakt op eenen, aan wind en regen blootgestelden tuinpaal; maar schoonheid, met gezondheid gepaard, is massief goud!’

Artemidorus in het Romeinsche Rijk, door  C. Kuffner.Uit het Hoogduitsch, enz. IVde Deel. Te Leeuwarden, bij Steenbergen van Goor. In gr. 8vo. 317 Bl. ƒ 3-:

Dit deel van den meermalen door ons vermelden Artemidorus heeft ons meer bevallen dan het vroegere. Het is meer een aangenaam, tot het onderwerp regtstreeks in

{==529==} {>>pagina-aanduiding<<}
betrekking staand, Mengelwerk, en bestaat uit drie verschillende deelen. In het eerste deel leidt ons artemidorus in bij den beminnelijken jongen plinius (van wien reeds in een vroeger deel gesproken was), verhaalt ons den dood van deszelfs oom, doet ons eenigermate diens belangrijke schriften kennen, vertoont ons de Villa of het buitenverblijf van den vriend van tacitus, en leert ons uit deszelfs boekerij de natuurkundige en wijsgeerige werken van seneca op prijs stellen. Deze uittreksels zijn belangrijk, en worden gevolgd door eene zamenspraak ten huize van den Wijsgeer plutarchus. (Men herinnere zich, dat artemidorus alles bijeenvat, hetgeen hij gedurende een zeer lang verblijf te Rome heeft gezien en gehoord.) Daarin komt dan een gesprek over den toorn voor, hetgeen ons uitnemend behaagd heeft. Het is een regt Plutarchisch (niet zoo zeer Platonisch) Convivium, en de middelen, daar tegen den toorn opgegeven, komen ons zeer doelmatig voor. De daarop volgende Anekdote van plutarchus nogtans (ook bij de Ouden vermeld) toont al weder de diepe versmading, schier beneden het peil der menschelijkheid, waarmede de ongelukkige slaven behandeld werden. Een derzelven had iets misdaan; kort te voren had plutarchus zeer verstandig tegen den toorn en deszelfs heillooze uitwerkselen uitgeweid, en desniettemin liet hij hem onmenschelijk op het naakte ligchaam geeselen; op deszelfs klagt bewees hij hem, dat hij immers geen' toorn op zijn gelaat vertoonde; maar daarom bekwam de slaaf, dien de Wijsgeer NB. nog al trachtte te beschaven, geen' enkelen geeselslag minder, want na de zedepreek moest er met dat werk voortgegaan worden. Wij verfoeijen zulks in de
wreede Westindische planters; en in Grieksche Wijsgeeren werd het als iets loffelijks aangemerkt, wanneer bij die menschonteerende straf slechts hun gelaat en houding geene kenteekenen van toorn verrieden, (die nog eenige verontschuldiging voor hunne wreedheid zou hebben kunnen geven) en zij dus in koelen bloede den rug hunner slaven deden verscheuren!

{==530==} {>>pagina-aanduiding<<}
Trouwens, de grootste aller oude Wijsgeeren, plato, maakt in zijne Wetten overal onderscheid tusschen slaven en vrije lieden, bij het straffen der zelfde misdaden; de eersten wil hij ongelijk veel zwaarder gestraft hebben. Men bewere dus nog, dat het Christendom niet den staat der Maatschappij als 't ware herboren, en de waarde der menschheid niet heeft aan het licht gebragt!
Op deze zamenspraak over den toorn volgt eene schets van seneca's verhandeling over dat onderwerp, en van het leven diens Wijsgeers. Dit is echter wat eenzijdig geschetst: wij ten minste zouden seneca zoo ruimschoots niet ‘een der schoonste en merkwaardigste verschijnselen van nero's gruwelvollen tijd’ noemen, ‘wiens deugd zich handhaafde midden in den drom der verfoeijelijkste ondeugden.’ Het is toch bewezen, dat hij, die zoo tegen den rijkdom uitvoer, zich een ontzettend vermogen verwierf. Onze Schrijver zelf spreekt op bl. 100 van zijne eigenzinnigheid, zijn wantrouwen, zijne oploopendheid en zijne aan gierigheid grenzende spaarzaamheid, die hem tot de betrekkingen van Echtgenoot en Vader ongeschikt maakten. Doch dit daargelaten, zoo kan de schande, van voor nero de verdediging van diens moedermoord te hebben opgesteld, door de schoonste redeneringen nimmer uitgewischt worden. Wij hebben in dit leven twee met elkander strijdige plaatsen gevonden. Op bl. 95 staat, dat seneca de dichtkunst, de muzijk, de geschiedenis, de plastische kunsten, ja zelfs de mathematische wetenschappen verwierp, omdat zij geen zedelijk nut verschaften. Op zichzelve is dit reeds, althans van de Geschiedenis, hoogst onwaarschijnlijk, daar haar zedelijke invloed onmiskenbaar is; maar de tallooze aanhalingen van geschiedkundige bijzonderheden in de schriften van seneca toonen ook, dat het gezegde onjuist is, hetwelk daarenboven lijnregt strijdt met het verhaalde slechts drie bladzijden verder (bl. 97). Nu gaf seneca zich weder geheel aan de beoefening der Wijsbegeerte en Geschiedenis over.
Hierop volgt nu eene korte schets der Regering van

{==531==} {>>pagina-aanduiding<<}
numa pompilius, en bij gelegenheid van dien vreedzamen en godsdienstigen Koning een tafereel van Romes Godsdienst en feesten, waarbij de Fasti van ovidius gevolgd zijn, doch met raadpleging eener menigte andere Schrijvers over Romes oudheden. Dit gedeelte des werks is zeer onderhoudend, en de schildering der feesten (waaronder die van het Nieuwjaars-, van het Zaaifeest, der Lupercalia, het Doodenfeest, de Feraliën en Lemuriën, de Paliliën, het feest van flora en de Saturnaliën bijzonder levendig geschetst zijn) herinnert ons den Anacharsis. Het laatste gedeelte bevat een overzigt der Romeinsche Geschiedenis, van numa pompilius tot op de verwoesting door de Galliërs. Het was natuurlijk, dat men daarin de twijfelingen van niebuhr en anderen omtrent de echtheid der vroegere Romeinsche Geschiedenis niet kon laten invloeijen; het werk zou dusdoende een te modern aanzien bekomen hebben: de kundige Vertaler heeft nogtans in de Noten verscheidene plaatsen uit dien beroemden, te vroeg overledenen, Oordeel- en Geschiedkundige bijgebragt. Het verwondert ons, bij de Romeinsche Koningen niet eenig gebruik van de onlangs ontdekte boeken der Republiek van cicero gemaakt te zien, die nog al uitvoerig over deze Koningen spreken. Het is echter waar, dat daarin weinig onbekends gevonden wordt. - Men had bij de Geschiedenis van de verdrijving der Koningen de aanmerking kunnen maken, die zich den beschouwer bijna opdringt, dat de aanzienlijke veroveringen der Koningen met derzelver verdrijving in
ééns verloren gingen, daar alle de (op een' ongelijken voet) verbondene Volken thans gretig het voorwendsel bij de hand vatteden, dat zij die verbonden met een' wettigen Koning en niet met muiters hadden gesloten. Vandaar de oorlogen met porsena en de Latijnen. Het grondgebied der stad strekte zich niet verre buiten hare muren uit. Nu moesten alle die Volken, bij welke nog de Volskers, AEquiërs en Herniken kwamen, op nieuw veroverd worden, en daarmede verliep bijna anderhalve Eeuw, doordien Romes burgers zelve over den Regeringsvorm,

{==532==} {>>pagina-aanduiding<<}
of liever over de ondragelijke voorregten der Patriciërs, al dien tijd met elkander geschil voerden. En hier volgt kuffner het gewone vooroordeel, hetwelk de Plebejers altijd tegenover de Patriciërs in 't ongelijk stelt. Het vertrapte, uitgezogene en misleide Volk heet bij hem, toen het met eene bewonderenswaardige gematigdheid - niet plundert, niet moordt, geenen brand sticht, maar - slechts de stad verlaat, om niet dagelijks gekneveld en gegeeseld te worden, - dit Volk heet bij hem muitelingen, halsstarrigen, alles trotserende; de aanmatigingen van de het volk opruijende tribunen worden hoe langer hoe grooter (bl. 290, 294). Met de toegevendheid (!) van den Senaat vermeerderde de vermetelheid der tribunen (bl. 299). Wanneer de verdedigers van het Volk eischen, dat de Senaat niet langer naar volstrekte willekeur zal regtspreken, maar dat men burgerlijke wetten invoere, is hun oogmerk allezins lakenswaardig, want zij handelden eigenlijk slechts tegen den Senaat, om diens magt en willekeur in de uitspraken en vonnissen zoo veel mogelijk te sluiten. Is dit lakenswaardig? Wel nu! zoo vindt de Schrijver dan zeker de handige Oostersche regtspleging bij Kadi's goed. De geregtelijke moord van sp. cassius, omdat hij weldoener des Volks was, (dien men bij niebuhr, niet bij stuart, moet nalezen) wordt hier in het geheel niet vermeld, hoewel het eene hoofdgebeurtenis was ten aanzien van de Geschiedenis der Staatsregeling. Ook omtrent de Centuriën is kuffner nog van het oude gevoelen, dat servius tullius voornamelijk zou bedoeld
hebben, de meeste magt in de handen der Patriciërs over te brengen. Niebuhr heeft echter, met ongemeen veel geleerdheid en scherpzinnigheid, doen zien, dat de Curiën eigenlijk de Vergadering der Patriciērs, de Tribus die der Plebejers waren; maar dat servius in de Centuriën het middel uitdacht, om het geheele Romeinsche Volk te vereenigen, daar hier Patriciërs met hunne Clienten. zoo wel als Plebejers, in ééne Vergadering stemden. Het overwigt, zegt hij, en de geheele kracht in deze Vergadering was bij het Plebs (het Volk, of de Burgerij, zonder den Adel). Ook is het door den moord van

{==533==} {>>pagina-aanduiding<<}
servius tullius wel gebleken, dat de Raadsheeren zich op den al te populairen Koning wreken wilden, hoezeer zij naderhand hun maaksel tarquinius, toen hij hen onderdrukken wilde, ook weder verwierpen (*).
Wij merken nog het een en ander aan, dat ons minder juist voorkomt. Op bl. 105 staat in den tekst: in het jaar 63 na christus' geboorte. Hier valt kuffner blijkbaar uit de rol van artemidorus; lees: in het jaar 816 der stad. Op bl. 116 wordt gezegd, dat numa's boeken, welke hij over Godsdienst en Zedekunde geschreven had, onder de aarde bedolven werden; en op bl. 239, dat men in dien grijzen voortijd letters en getallen of in het geheel niet, of ten minste bijna niet, kende. Dit laatste wordt toch door het inslaan van eenen spijker in den jupiters-tempel wel niet bewezen. Dat ten minste in het begin der vierde Eeuw na Romes stichting ook aan de Plebejers, en zelfs aan hunne dochters, de eerste beginselen der letteren onderwezen werden, zien wij in het geval van virginia, die ter schole gezonden werd, en op dien weg de schandelijke lusten van appius opwekte. Op. bl. 123 komt de maand Januarij onder de bescherming van juno, Maart onder die van minerva voor; elders wordt de eerste onder die van janus (bl. 155), de tweede onder die van mars gesteld (bl. 200). De Vertaler, die voor 't overige, naar zijne waarlijk prijselijke gewoonte, den tekst met een aantal geleerde aanteekeningen heeft verrijkt, berispt echter met onregt op bl. 276 (Noot) de aanmerking van levesque, dat het volkomen gelijke geval van sextus tarquinius te Gabiën en periander bij herodotus (die beide onder het zinnebeeld van
afgeslagen mankoppen vermaand werden koppen te laten vliegen) moet doen denken, dat een van beide naar het andere verzonnen is, en dan is dit ongetwijfeld het geval niet met het Grieksche, maar met het Romeinsche verhaal.

{==534==} {>>pagina-aanduiding<<}

Doch reeds genoeg - en misschien te veel - aanmerkingen! Dit werk wordt niet, gelijk wel andere van langen adem, met ieder deel minder, maar beter. De vertaling gaat echter langzaam voort. Dit deel is reeds van 1828. Zouden de treurige tijdsomstandigheden, die ook aan den uitmuntenden niebuhr het hart gebroken, hem, in het vooruitzigt op de ontbinding der Maatschappij, in 't graf gestort, en daardoor zijn diep doordachte werk onvoltooid gelaten hebben, - zouden die ook deze schildering van Rome tot onvolledigheid doemen?




Over de Nederlandsche Rivieren en de middelen tot derzelver verbetering. Door h.j. van der wijck.

(Vervolg en slot van bl. 494.)

Eindelijk komt nu de Schrijver, bl. 92, meer bepaald tot de opgave zijner eigene ontwerpen, welke hij eerst in § 9 zeer algemeen aanstipt, bestaande grootendeels in het opruimen van kribben, en in het beletten, dat er nieuwe worden aangelegd, en voorts in de rectificatiën of afsnijdingen der kromten en in verdere opruimingen. Een en ander wordt nu in § 10, 11, 12 en 13, van bl. 94 tot bl. 103, voor ieder rivierbed afzonderlijk behandeld.
Wij kunnen hieromtrent niet in bijzonderheden treden, maar alleen zeggen, dat de ontwerpen van den Schrijver allen bestaan in het zoo veel mogelijk rectificeren der rivieren, waartoe de, volgens zijn oordeel, zulks meest behoevende plaatsen door hem worden aangewezen.
In § 14, bl. 103, behandelt de Schrijver vervolgens de verbeteringen, welke hij meent, dat aan de stroombanen zouden moeten worden toegebragt.
De rampen der overstroomingen en ijskaringen meent hij, dat niet zoo zeer aan de rivierbedden, als wel aan den on regelmatigen toestand der stroombanen, toe te schrijven zijn. Wij gelooven, dat deze rampen aan beide bijna in gelijke mate kunnen worden geweten.
De Schrijver heeft zich, bl. 104, den ontzaggelijken omvang eener verbetering der stroombanen door rectificatiën niet ontveinsd. Wij voor ons, ofschoon wij het doelmatige daar-
{==535==} {>>pagina-aanduiding<<}
van op sommige gedeelten niet willen tegenspreken, houden het hier voorgedragene voor zoo reusachtig groot en kostbaar, dat wij meenen, dat daartoe (zonder zelfs eenige andere groote zwarigheden en lokale belangen van handel, scheepvaart en landbouw in aanmerking te nemen) de krachten welligt te kort zouden schieten, en dat het dus ook niet zonder reden is, dat de rivierkundigen zich daaraan niet hebben durven wagen. Wij erkennen, dat de Schrijver de zaak zeer in het groot en van een verheven standpunt heeft beschouwd. Men leze zijne gedachten van bl. 103 tot bl. 113, en men zal zien, dat de toepassing dezer gedachten niets meer noch minder dan eene volkomene omkeering in de situatie onzer rivierstreken zoude kunnen ten gevolge hebben!
Na dit in het algemeen beschouwd te hebben, gaat de Schrijver, van bl. 113 tot bl. 133, in § 15, 16, 17 en 18, over, om meer gedetailleerd de verbeteringen aan te wijzen, welke hij, volgens zijne vorige beginselen, door menigvuldige en hier veelal aangewezene rectificatiën in iedere stroombaan der rivieren wilde hebben daargesteld. Tot hiertoe heeft de Schrijver de rivieren alleen beschouwd, voor zoo verre dezelve aan vloed noch ebbe onderworpen zijn; in § 19, bl. 133, beschouwt hij nu dat gedeelte onzer rivieren, hetwelk dien invloed ondervindt. Deze onderscheiding is zeer juist; want dit gedeelte is van eene geheel andere natuur dan het andere, en de redeneringen van den Schrijver hierover, bl. 133 tot 139, zijn ons voorgekomen met oordeel te zijn gesteld. Naar deze beginselen handelt nu de Schrijver weder afzonderlijk, in § 20, over de Lek van Ameide tot aan hare ontlasting; in § 21, over de Merwede, en in § 22, over de Maas beneden Heusden.
Hij bepaalt zich, ten aanzien van de Lek, vooral, om meerdere ruimte aan de stroombaan te geven. Het kostbare en de groote zwarigheden der uitvoering eens niet medegerekend, zouden wij ons hier wel met zijne voorslagen, onder zekere bepalingen, kunnen vereenigen. - Van de Rotterdamsche Maas en verdere ontlasting naar zee maakt de Schrijver zich, bl. 145, met een enkel woord geheel af. Deze rivier en monden, die nog zoo vele verbetering zouden behoeven, waren echter eene zeer naauwkeurige behandeling dubbel waardig geweest. - Omtrent de Merwede heeft de Schrijver in § 21 zijne gedachten over eene nieuwe Merwede nader opgegeven, en eindelijk voor de Maas beneden Heusden de voorslagen van den Heer kraijenhoff aangeprezen, § 22.

{==536==} {>>pagina-aanduiding<<}

§ 23 bevat eenige opgaven omtrent de wijze van uitvoering der voorgedragene ontwerpen, waarbij hier en daar goede opmerkingen gevonden worden.
De bl. 155 aangeprezene en volgens den Schrijver onlangs uitgevondene Diepegge is ons tot heden onbekend gebleven; wij kunnen er dus niet over oordeelen: het is ons echter altijd voorgekomen, dat er van verdiepingswerken door werktuigen voor de rivieren weinig baat te wachten is. De werktuigen staan daarbij meestal in eene te kleine evenredigheid tot de zaak zelve; in onze zeehavens, waar men, gedurende de spuijingen, de gewone Diepegge met vrucht gebruikt, is dit eene geheel andere zaak. Het stampen der aardlagen, bl. 155 door den Schrijver, buiten eenige weinige gevallen, als onnoodig opgegeven, is ons daarentegen altijd voorgekomen allernoodigst en nuttigst te zijn, ja het nalatén daarvan tot de schadelijkste gevolgen, bijzonder voor dijken, te kunnen leiden. Wij stemmen toe, dat, wanneer men geheel met karren werkt, het stampen alsdan minder noodig is.
De middelen tot de uitvoering worden nu in § 24, bl. 165 enz., behandeld.
De uitvoering provinciaal te maken, komt ons voor, met den aard der zaak, die geheel van algemeen belang is, strijdig te zijn. Al het hier door den Schrijver aangevoerde, zoo als ook de middelen, om zich geld en arbeiders te verschaffen, zijn ons voorgekomen aan zeer vele zwarigheden onderhevig te zijn.
In § 25 onderzoekt de Schrijver de betrekking der Nederlandsche rivieren tot de verdediging des Rijks, en de verbetering harer defensieve strekking.
Wij zijn volkomen overtuigd van het nut, dat er tot de verdediging des lands van onze rivieren en rivierdijken te trekken is, ja dat het, bij goed overleg, van die zijde volkomen onverwinbaar is; wij doen hulde aan den Schrijver, dat hij dit punt bij zijne beschouwing niet over het hoofd heeft gezien; doch ons komt het voor, dat men den vijand meer afbreuk zal doen, wanneer men hem door wél en tijdig ingerigte Inundatiën bevorens belet, om tot onze dijken te naderen, 't welk voor lokaalkundigen geene moeijelijke zaak zoude zijn, en op de rivieren zelve zijn onze menigvuldige kanonneerbooten de natuurlijke en thans genoeg gevreesde verdedigers onzer stroomen.
In § 26 spreekt de Schrijver over het Personeel van den Waterstaat.

{==537==} {>>pagina-aanduiding<<}

De inrigting van een afzonderlijk ligchaam voor het personeel draagt de goedkeuring van den Schrijver niet weg. Het vruchtdragende van een Corps Ingenieurs meent hij, dat voor kleinere Staten aan bedenkingen zou onderhevig zijn. Wij gelooven, dat een goed ingerigt Corps Ingenieurs voor de Nederlanden van het uitgebreidste nut is; dat er geen Staat in Europa is, waar zulk een Corps met meer vrucht kan werkzaam zijn, en ze, zoo ergens, juist hier op hunne plaats zijn: het komt ons ook daarom voor, dat men hetzelve niet genoeg kan aanmoedigen. Het schijnt echter bij velen eene gewoonte te zijn geworden, om dit belangrijke Corps, waarmede het physiek bestaan van ons land in zulk een naauw verband staat, steeds op den achtergrond te willen plaatsen.
De Schrijver zou alles betrekkelijk den Waterstaat meer Provinciaal willen maken. Hij is hierdoor echter in strijd met de gevoelens van vele bekwame waterbouwkundigen van vroegeren en lateren tijd. Vooral ook strijdt dit met het gevoelen van eenen brunings, op wiens oordeel de Schrijver anders nog al prijs stelt, en die altijd op eene meerdere eenheid in uitvoering en directie ten sterkste heeft aangedrongen.
De Schrijver, die bl. 184 een Corps Ingenieurs van den Waterstaat, voor kleine Staten, aan bedenkingen onderhevig oordeelde, wil echter, bl. 185, het Militaire Corps Ingenieurs, tot dat einde op eene doelmatige wijze georganiseerd, in de plaats stellen. Dit is immers slechts eene verandering van personen, en de zaak blijft hetzelfde. Doch in deze § straalt voorts hier en daar eene zekere minachting door voor de Waterbouwkunde, welke wij bij den Schrijver (die zich de moeite geeft, om een werk over de rivieren zamen te stellen) niet gewacht hadden. Zeer vele der daarover gevondene opmerkingen zijn ons als weinig overdacht voorgekomen; en hoe laat zich toch dat zoo eenvoudige en zoo gemakkelijke van deze wetenschap, zoo als de Schrijver het bl. 187 enz. wil doen voorkomen, overeenbrengen met zijnen voorslag bl. 192, alwaar hij van bijna ieder gedeelte van dit vak eene afzonderlijke studie wil maken? De waarlijk verhevene wetenschap der Waterbouwkunde behoeft voor het overige geene verdediging tegen de verschillende gezegden, welke de Schrijver daarover heeft ter nedergesteld. De tegenwoordige inrigting van den Waterstaat gelooven wij, dat voorzeker voor zeer vele verbeteringen vatbaar is, ja dat zij zulks dringend behoeft; maar de inrigting,

{==538==} {>>pagina-aanduiding<<}
welke de Schrijver voorslaat, komt ons voor, alleromslagtigst te zijn, en alleen tot eene groote vermeerdering van het personeel en tot nog meerdere verwarring te kunnen voeren.
De uitzending op waterbouwkundige reizen door het Gouvernement zouden wij voor een' hoogst nuttigen maatregel houden.
Ten aanzien der Kaarten en Plans, 't welk in § 27, bl. 193, behandeld wordt, gelooven wij deze tot een goed bestuur van den Waterstaat dezer landen zoo volkomen onmisbaar, dat hetgeen de Schrijver daar tegen heeft aangevoerd voor deze enkele dringende noodzakelijkheid moet wijken.
§ 28, eindelijk, bevat het slot van dit werk. De Schrijver geeft ons hier nog zijn oordeel over drie bekwame waterbouwkundigen, de Heeren blanken, goudriaan en kraijenhoff, welker verdiensten, ieder op zijne beurt, beschouwd worden; voorts omtrent de weinige overeenstemming tusschen de Hoofden van den Waterstaat, over het Contrôlewezen en de Centralisatie; terwijl eindelijk nog eenige algemeene opmerkingen omtrent de uitvoering van eenige der ontwerpen het werk besluiten.
Wij zullen dan ook hier deze beoordeeling eindigen, met de eenvoudige opgave der belangrijke Bijlagen, welke nog, ten getale van zes, achter dit werk gevoegd zijn, die veelal belangrijke, maar ook vrij scherpe aanmerkingen bevatten. - Bijlage A bevat des Schrijvers gedachten omtrent de bekende doorwrochte Consideratiën over de rivieren van den beroemden brunings, van 22 Maart 1804. Bijlage B, een uittreksel uit het ontwerp van eene wet tot oprigting van dijkverbanden aan binnenlandsche onbevaarbare rivieren, door de Groothertoglijke Badensche Regering, den 29 Febr. 1828, aan de tweede Kamer voorgelegd. Bijlage C, eenige opmerkingen bij een in 1828 uitgegeven stukje, over het ontwerp van afleiding van den Rhijn langs den IJssel. Bijlage D, des Schrijvers oordeel over de Memorie van het Collegie van den Lekdijk bovendams, in 1828 uitgegeven. Bijlage E, over het antwoord van den Heer moll aan den Heer van nes, in 1829 uitgegeven. Bijlage F, eindelijk, bevat eenige aanmerkingen op de Vrijmoedige Gedachten op het Rapport der Commissie van den Ingenieur c. de beer, in 1828 uitgegeven.
En hiermede hebben wij onze taak met genoegen volbragt, en dit werk met belangstelling doorloopen, onze aanmerkingen daarop zonder eenigen vitlust mededeelende. Ofschoon

{==539==} {>>pagina-aanduiding<<}
wij omtrent verschillende punten met den Schrijver in gevoelen verschillen, kunnen wij echter dit werk aan alle waterbouwkundigen niet alleen, maar ook aan allen, die, hoewel niet in de kunst ingewijd, echter in den goeden staat onzer rivieren eenig belang stellen, gerustelijk aanbevelen, daar hetzelve zeer vele belangrijke opmerkingen bevat, en de gedachten des Schrijvers meestal op eene duidelijke en bevattelijke wijze zijn voorgedragen.

Geschiedenis van Rusland en peter den grooten: door den Generaal Graaf de ségur. IIde of laatste Deel. Te 's Gravenhage, bij A. Kloots. 1831. In gr. 8vo. XXX en 324 bl. ƒ 3-50.

Bij dit tweede deel staat het voortreffelijk afbeeldsel van peter den grooten, te halven lijve afgeteekend, in vorstelijk gewaad, en van de zinnebeelden zijner regering omgeven, tegenover den titel. Onder de afbeelding vindt men het fac-simile van 's Keizers handteeken: iets, waarin de vertaling boven het oorspronkelijke uitmunt, daar dat fac-simile aan het Fransche werk ontbreekt. Voorts vindt men den inhoud der verschillende boeken en hoofdstukken; daarna, het werk zelve, met drie uitgebreide aanteekeningen er achter; eindelijk, de alphabetische lijst der Schrijvers, welke door den oorspronkelijken opsteller bij de bewerking zijn geraadpleegd, en waarlijk niet gering in getal zijn.
De Schrijver begint dit tweede of laatste deel met een' terugblik op de vroegere Geschiedenis van Rusland; de opkomst, den bloei en den ondergang van het eerste Vorstenhuis, dat der ruriks. Na de overweldiging van boris en de regeringloosheid gedurende den tijd der verschijning van de valsche demetriussen te hebben afgemaald, schildert hij de redding van Rusland door michael romanow, en de vestiging van dat tweede Stamhuis in 1613. Nu geleidt hij ons, aan de hand der Geschiedenis, tot aan de wieg van peter den grooten. Wij zien den held van het Noorden, sedert zijne geboorte, belaagd en vervolgd. Op zijn tiende jaar wordt hij door oproerige Strelitsen (die heimelijke handlangers waren van sophia, zijne zuster van vaders zijde) bijna vermoord in de armen zijner moeder, en aan den voet van het altaar. De komst eener aangesnelde ruiterbende redt

{==540==} {>>pagina-aanduiding<<}
hem. Wel wordt peter vervolgens, nog in zijne kindschheid, naar een dorp verbannen; wel geeft men hem vijftig medgezellen van ongebondenheid, om zijne zeden te verpesten en zijne geestkracht te verstikken: maar het genie zegeviert over de opgeworpene hinderpalen; hij vereenigt zijne makkers tot eene krijgskundige school, waar hij zelf, bezield door den invloed van een' vreemdeling, van le fort, de verschillende rangen doorloopt. Hij toont weldra sophia niet te vreezen. Vergeefs zoekt zij op nieuw hem te laten ombrengen. De zeventienjarige peter plaatst zich, in 1789, aan het hoofd der natie; de eerzuchtige Regentes verliest haar gezag, en peter bestijgt den troon. Nu begint de strijd van dien Hercules met het monster der barbaarschheid, om te duren tot zijnen dood in 1725. Aan dezen éénen strijd zijn alle zijne daden en maatregelen, zijne krijgsbedrijven en onderhandelingen, zijne reizen binnen en buiten zijn Rijk ondergeschikt. Zijn volk, zijn land wil hij herscheppen, beschaven. Dit is zijn wil, dit zijn doel, dit zijn blijvende en hoogste wellust. Daarvoor waagt hij gezondheid en leven, de rust van den Staat, en de zekerheid van den Troon. Daaraan offert hij met moeite verworvene schatten; maar ook het zweet en bloed zijner onderdanen, en het leven van zijnen éénigen zoon.
Wij leeren hem kennen, den bewonderenswaardigen en verschrikkelijken tevens, in zijne edelmoedigheid, vastberadenheid, helderziendheid en waarachtige grootheid; maar ook in zijne sluwheid, onstuimigheid, eenzijdige wijze van beschouwen, en somwijlen onmenschelijke wreedheid. Zoo verschijnt hij ons, als de Beschermgeest van alwat met hem denken en werken wil, tot omschepping van de gewoonten en zeden zijner natie; maar als de Verderfengel tevens voor alles, wat den voortgang der beschaving zoekt te stremmen en zijne schoone idealen te verijdelen. Zoo ontsluijert ons de Muze der Geschiedenis zijn raadselachtig karakter. Zoo schildert, zoo toetst en beoordeelt hem de voortreffelijke Schrijver. Hoe jammert het ons daarom, ook in dit deel die zelfde onzuiverheid van taal, vooral door de woordelijke vertolking van Fransche spreekwijzen, weder te vinden, welke wij reeds in het vorige deel hebben aangewezen, en die ook bereids in andere tijdschriften, voor dit deel, zijn aangeduid! In weerwil echter dier onnaauwkeurigheid en overhaasting bij de vertaling, blijft het werk zelve belangrijk, en verdient eene plaats in elke bibliotheek.


{==541==} {>>pagina-aanduiding<<}

Dix jours de Campagne, ou la Hollande en 1831. Par ch. durand. Amsterdam, chez Brest van Kempen. Leide, chez S. et J. Luchtmans. 1832. 8vo. XII et 344 pag. ƒ 3-60.

La forme emporte le fond, zeggen de Fransche Regtsgeleerden. Indien deze Regtsspreuk ook in het gebied der Geschiedenis geldig ware, zouden wij niet aarzelen, het aangekondigde werk voor een meesterstuk te verklaren, welks wedergade tot nog toe over hetzelfde onderwerp niet te vinden was. Doch in Frankrijk moge de aangehaalde spreuk ook maar al te dikwijls de leus zijn der Geschiedschrijvers en Letterkundigen, de Hollander, en hier mogen wij gerust den Duitscher en den Brit bijvoegen, houden de waarheid en de soliditeit voor de hoofdzaak, en den vorm...slechts voor den vorm; schoon allen het eens zijn, dat alleen de vereeniging van beiden dat meesterstuk kan doen geboren worden, waarvan horatius uitroept: Omne tulit punctum, qui miscuit utile dulci.
De Heer durand, van wiens werk wij hier spreken en wiens persoon wij daarlaten, levert ons eene Geschiedenis, of liever een Tafereel, van den tiendaagschen Veldtogt, welker billijke beoordeeling ons te moeijelijker valt, daar zij in ons oog eene vreemde mengeling is van het uitstekende met het gebrekkige.
Na een kort Avant-propos, behandelt de Schrijver, in afzonderlijke Hoofdstukken, de volgende onderwerpen: I. Royaume des Pays-Bas. II. Révolution. III. Entrée à Bruxelles. IV. Quelques hommes. V. Crimes. VI. La Conference. VII. La Hollande. VIII. Le Prince d'Orange. IX. Entrée en Campagne. X. Proclamation. XI. Premiers faits d'armes. XII. Bataille d'Hasselt. XIII. Bataille de Louvain. XIV. Mouvement rétrograde. XV. Retour en Hollande. XVI. Récapitulation. XVII. Résultats de la Campagne. XVIII. De la Presse Révolutionnaire. XIX. Réflexions politiques. XX. Conclusion. Hierna volgen Pièces justificatives, p. 231-265, en eindelijk Nominations et Promotions, p. 265-344, of tot aan het einde.
Van deze Hoofdstukken bevatten het 9de tot het 15de, of bl. 109-185, het eigenlijke verhaal van den tiendaagschen Veldtogt. Hierop hebben wij de volgende aanmerkingen:
Bl. 112 zegt de Schrijver, sprekende van het gevecht bij Sonder-reijen en Baarle-Brugge: En parlant de cette première action, le Prince Général en Chef insera, dans son rapport au

{==542==} {>>pagina-aanduiding<<}
Roi, cette phrase si concise et si remarquable, par laquelle ce bataillon restera immortalisé: tous les volontaires de ce bataillon ont été blessés. Daar wij ons niets konden herinneren van het kwetsen van al die Vrijwilligers in der tijd iets gehoord te hebben, en de Schrijver zich echter op een' alles afdoenden Getuige, den Prins Veldmaarschalk zelven, beroept, was het natuurlijk, dat wij in de Bijlagen het berigt van Z.K.H. opzochten. En ja! inderdaad wij vonden het op bladz. 233. Daar zegt Z.K.H. zelf: trois Volontaires, fesant partie de ce bataillon, ont été blessés. In de haast heeft de Heer durand tous in plaats van trois gelezen, en op dien grond met ophef aangekondigd, dat het bataljon daardoor een' onsterfelijken roem heeft behaald.
Bl. 118 en 119 verhaalt hij het gebeurde aan de zijde van Bergen op Zoom op den 3den, en wel zoo, dat men niet anders zien kan, of de onzen hebben ook daar terstond de overwinning behaald. Waarom niet opregt voor de waarheid uitgekomen, en erkend, dat de onzen toen in verwarring teruggetrokken, en dat er versche troepen uit Bergen op Zoom gezonden zijn, om die, onder welke de verwarring gebragt was, te vervangen? De tiendaagsche Veldtogt is zoo rijk aan roemvolle herinneringen, dat de geheele waarheid waarlijk niet behoeft geschuwd te worden: en bovendien, het is de pligt van den Geschiedschrijver, dezelve niet te verbloemen.
Bl. 128 en 129 verhaalt de Schrijver het voorgevallene in Zeeuwsch Vlaanderen op den 5den Augustus bij het Hazegras. Dit verhaal, 't welk verre van volledig, en tevens onnaauwkeurig is, eindigt met het berigt, dat de brave Zeeuwsche Schutterij ‘een stuk geschut der Belgen veroverde, de beide kanonneerbooten ontzette, en zich meester maakte van het Hazegras.’ Dat zoo wel de Zeeuwsche Schutterij als de Militairen, op den 5den, Sluis heldhaftig verdedigd, en den veel sterkeren vijand met roem verjaagd hebben, is waar; dat zij de Equipage der kanonneerbooten van dood of gevangenis gered hebben, is mede waar: maar de kanonneerbooten zelve zijn aan den grond geraakt en daarna verbrand, en het Hazegras is in handen der Belgen gebleven. Uit het berigt van den Schrijver zoude men het tegendeel opmaken. Délivrer les canonnières et se rendre maîtres du Hazegras, beteekent toch inderdaad iets anders.
Op het verder verhaal van den Veldtogt hebben wij wel geene bepaalde aanmerkingen, maar echter deze algemeene,

{==543==} {>>pagina-aanduiding<<}
dat het geheel, voor een werk, 't welk opzettelijk over den tiendaagschen Veldtogt handelt, te mager is. Men verneemt niets, dan hetgeen men reeds weet uit de Legerberigten van den Kroonprins, en eenige Anecdotes rakende sommige uitstekende personen of daden. Hetgeen de Schrijver geeft, is eene fraaije, maar luchtige voorstelling - de Courantentijdingen in een behagelijk tafereel herschapen! Het mag dan zijn, dat de Schrijver geene eigenlijk gezegde Geschiedenis heeft willen schrijven, maar slechts een Tafereel heeft willen schetsen: ook dit, 't welk dan toch opzettelijk aan dat roemrijk tijdvak gewijd was, had meer in de bijzonderheden behooren uitgewerkt te zijn. Eigen onderzoek bij ooggetuigen, vooral bij deskundige ooggetuigen; zorgvuldige vergelijking en kritische waardering der Belgische Legerberigten; grondige kennis en bepaalde voorstelling van het terrein uit een krijgskundig oogpunt; juiste kennis van de Belgische Legermagt en de soort van troepen, die wij tegenover ons hadden, en welke nu bij onderzoek beter en vollediger konden gekend worden, dan zulks in de eerste oogenblikken mogelijk was: ziedaar, wat den weg had kunnen banen tot een treffend en rijk gestoffeerd Tafereel - tot een klassiek werk, 't welk een blijvend Gedenkstuk voor den roem van Oud-Nederland had kunnen zijn.
Wat al het overige betreft - de opmerkingen van den Schrijver over den Belgischen opstand, de personen daarin betrokken, de regten en belangen van Oud-Nederland en deszelfs Koning en Stamhuis - dit alles is, naar ons inzien, uitstekend behandeld en in alle opzigten lezenswaardig. Te bejammeren is ook hier de overijling op bl. 20: Quand la voix publique a demandé la revision de la Loi fondamentale, le Roi s'est empresé de convoquer la Chambre en nombre double pour délibérer à ce sujet, comme le lui dictait la Constitution elle même. Hoe kon dit den Schrijver uit de pen vloeijen? Wij stemmen vooreerst in geenen deele toe, dat de stem des Volks de herziening der Grondwet gevraagd heeft; maar bovendien weet ieder, dat de Staten Generaal in gewonen getale opgeroepen en bijeengekomen zijn.
Onder de schoonste gedeelten van dit werk noemen wij vooral die, getiteld: Royaume des Pays-Bas, La Conférence, en Réflexions politiques. Dáár is de Schrijver op zijne regte plaats. Deze en andere voortreffelijk bewerkte Hoofdstukken deden ons het boek, ondanks deszelfs gebreken, voor welke

{==544==} {>>pagina-aanduiding<<}
wij getoond hebben niet blind te zijn, met het hoogste genoegen lezen, ja herlezen.

Gustaaf Adolf, of de Veldslag bij Lutzen, Treurspel, naar het Fransch van  Lucien Arnault,door  C.G. Withuys.Te Amsterdam, bij M. Westerman en Zoon en C. van Hulst. 1832. In kl. 8vo. 128 Bl. ƒ :-70.

Volgens het Voorberigt heeft de Heer withuys dit Treurspel op vereerende uitnoodiging van Heeren Commissarissen van den Amsterdamschen Schouwburg vertaald. Deze eere verdiende het stuk, en het is in goede handen gevallen. Het tooneel verbeeldt in al de bedrijven de tent van gustaaf adolf, Koning van Zweden. Wederzijds is een toegang naar twee andere tenten. Het achterdoek geopend wordende, (gelijk nu en dan geschiedt) ziet men (behalve het Zweedsche legerkamp) Lutzen en het vijandelijke Oostenrijksche kamp in het verschiet. Het stuk speelt derhalve in het Zweedsche kamp bij Lutzen, in November 1632.
Eerste Bedrijf. Het stuk begint met eene alleenspraak van Koning gustaaf, waardoor wij zoo wat op het tooneel der gebeurtenissen geplaatst worden, en des Konings bedoelingen leeren inzien. Daarna ontwikkelt hij aan den Kanselier oxenstiern en de met hem ingetredene Generaals het plan van den te leveren veldslag; maar zoodra hij met oxenstiern alleen is, kan hij zijne aandoeningen niet onderdrukken, en, hebben wij reeds dadelijk den braven en menschlievenden Vorst, straks den schranderen Veldheer, in gustaaf moeten bewonderen, nu wekt hij, door zijne menschelijke aandoeningen, als gemaal en vader onze belangstelling. Op de toespraak van zijnen vriend oxenstiern, echter, gevoelt hij zich weder gesterkt; maar nu meent deze den Koning ook tegen de wraak van het Veemgerigt te moeten waarschuwen. (Het Fransch heeft hiervoor Tribunal secret, en de Heer withuys heeft dit, niet ten onregte, door Veemgerigt vertolkt; schoon hij zelf, in het Voorberigt, aanmerkt, dat er na 1568 geen Veemgerigt in de Geschiedenis meer voorkomt. Over het verkeerde dier fictie van den Heer arnault zoo straks nader.) Inzonderheid waarschuwt oxenstiern den Koning tegen den Hertog lauenburg, die, schoon aan gustaaf vermaagschapt, echter weleer tot de

{==545==} {>>pagina-aanduiding<<}
partij der Ligue (die des Keizers en der zijnen) was overgeloopen, en naderhand andermaal in Zweedsche dienst was teruggekeerd. Gustaaf echter, wetende dat hij, in vroegeren tijd, lauenburg beleedigd had, schreef daaraan zijne voormalige trouweloosheid toe, en meendè, dat hij, nu hem op zijnen terugkeer vergiffenis geschonken was, wel getrouw zoude blijven. Na oxenstiern's vertrek besluit hij bij zichzelven, lauenburg geheel voor zich te winnen; en toen de laatstgenoemde was opgetreden, biedt hij hem eerst voldoening in een tweegevecht; zeker al te gemoet komend voor een' Koning, die reeds zoo veel genade bewezen had aan iemand, die uit persoonlijken haat tegen den Monarch toch te voren een' tijdlang de wapens tegen zijn vaderland gedragen had. Lauenburg weigert echter het tweegevecht aan te nemen; en nu verklaart gustaaf hem, ten aanhooren der opgetredene Veldheeren en krijgslieden, voor zijnen gunsteling, en wil, dat hij met achting door allen op nieuw worde behandeld, ja zegt, dat lauenburg voortaan het paleis of de tent steeds bewonen zal, waar hij, Koning, zelf zijnen intrek neemt, er bijvoegende:

‘Neen, Gustaaf schenkt zich niet ten halve, als hij bemint. 
Vergeeft gij, Hertog! - kom aan 't hart dan van uw' vrind.’ 

Allen roepen: Leve de Koning! en weldra vertrekt deze met de anderen, terwijl lauenburg alleen op het tooneel blijft. Deze verheugt zich, in eene alleenspraak, aanvankelijk, dat hij nu de wraakzucht in zich voelde uitgebluscht; maar schrikt op de gedachte, indien het Veemgerigt, op welks last hij in het leger van gustaaf vertoefde, hem eens tot deszelfs moordenaar bestemd had! Ja, hij roept uit, in dat geval liever het bevelschrift te willen verbranden, en zichzelven aan de wraak van dat gerigt blootstellen. Doch weldra wordt een vreemdeling binnengeleid, die als spie bij de voorposten gegrepen was. Lauenburg vraagt den vreemdeling, wat hij in het Zweedsche leger zoeken kwam. Deze, de jonge dweeper frederik, antwoordt: U, en weldra overhandigt hij den last van het Veemgerigt.
In het tweede Bedrijf vinden wij lauenburg en frederik in gesprek. Lauenburg werpt het vonnis in het vuur, zoo hij zegt uit voorzorg. Frederik verhaalt, dat hij te Mentz geboren is; dat zijn vader bij het heir

{==546==} {>>pagina-aanduiding<<}
der Ligue gediend had, en bij Leipzig een jaar geleden gesneuveld was. Frederik's leermeester had hem haat tegen gustaaf, als tegen eenen vijand van de Kerk en het Rijk, ingeboezemd. Hij was bij het Veemgerigt in dienst getreden, en had daar ook lauenburg leeren kennen, welke op last diens gerigts tot gustaaf was teruggekeerd; waarom lauenburg dan ook niet zonder grond gezegd had, zich zijne trekken te kunnen herinneren. Nu had hij (frederik) zijnen arm reeds te voren aan het Veemgerigt aangeboden, en was, op eigen verzoek, belast geworden met de gevaarlijke taak, het vonnis aan lauenburg ter hand te stellen. Reeds bij Weissenfels was hij als verspieder gegrepen; doch men had hem gespaard, op voorspraak van eene hem onbekende, doch blijkbaar veelvermogende, vrouw en haar kind. Nabij het kamp voor Lutzen was hij ten tweedemale gevat; doch het verblijdde hem, juist voor lauenburg gebragt te zijn. Deze vermaant hem daarop, in zijne tent, naast die des Konings, zich schielijk te redden, daar hij den Koning hoort naderen. Gustaaf geeft eenige bevelen aan de hem verzellende Officieren. De komst van een vijandelijk Legerhoofd, door den Oostenrijkschen Opperbevelhebber wallenstein met vredesvoorstellen gezonden, wordt door oxenstiern aangekondigd. Gustaaf wil, in tegenwoordigheid der nog bij hem zijnde Officieren, gehoor verleenen. Piccolomini treedt met eenige Keizerlijke Officieren binnen. De voorstellen waren van dien aard, dat gustaaf, zoude hij de edelste ontwerpen tot heil van Duitschland niet opgeven zonder noodzake, dezelve niet kon aannemen, en ze dus onmiddellijk van de hand wees.
Intusschen ontvangt hij tijding, dat de Koningin, met Asgevaardigden uit de Zweedsche Stenden en eene aanzienlijke versterking van troepen te Straalsund aangebragt, naar het leger in aantogt was. (Er mogt wel staan aangeteekend, dat de Kapitein, welke die tijding brengt, dat alles aan den Koning ter zijde zegt: want piccolomini en de zijnen mogten dit immers niet weten?) Gustaaf spreekt nu nog stouter tegen piccolomini, en dreigt, binnen eenige weken den vrede te Weenen wel te zullen voorschrijven. Piccolomini antwoordt zeer wijs: Men moet er komen, Vorst! (Nu moest er aangeteekend zijn, dat gustaaf met zijne Officieren, uitgezonderd lauenburg, vertrekt; hetwelk echter zeer zonderling is.) Piccolomini en de zijnen blij-
{==547==} {>>pagina-aanduiding<<}
ven nu met lauenburg in des Konings tent. Piccolomini wii wel heen, maar lauenburg verzoekt hem te blijven, en zegt hem, dat gustaaf's dood noodzakelijk is. Piccolomini is te edel, om een' moord te willen; maar lauenburg verklaart zich nader. Hij had, namelijk, op deze wijze met zijn geweten eene overeenkomst gesloten, dat hij gustaaf, wien hij nu voortaan altijd op zijde bleef, in 't heetste van 't gevecht zou brengen. Een hoog en rood gepluimte op lauenburg's helmkam zou de plaats aanwijzen, waar gustaaf was; doch dan moest men met sterke magt daarhenen snellen: want lauenburg zou aan de zijde van gustaaf sneven, en wilde zijnen weldoener niet overleven, wien hij alleen uit gehoorzaamheid aan God in gevaar bragt, doch wien hij tot het uiterste, als een vriend, zou verdedigen. Daarop scheidt
piccolomini met de zijnen van lauenburg, en weldra treedt frederik in. Hij ademt niet dan dweepzuchtige wraak. Gustaaf's dood op morgen schijnt hem te laat, vooral omdat er dan nog kans was, dat de Zweden zouden zegepralen. Vergeefs tracht lauenburg hem te bedaren. Frederik kondigt den dood van gustaaf nog tegen den op handen zijnden nacht aan, en volgt lauenburg naar zijne tent.
In het voorbijgaan vragen wij: Waarom moest dat alles op eene zoo onveilige plaats, als de tent des Konings, verhandeld worden? Als de Heer arnault zijn plan eenigzins anders had geregeld, en niet alle de bedrijven in dezelfde tent had laten spelen, dan zou alles zich veel natuurlijker hebben toegedragen. De Heer withuys, die in het Voorberigt zegt, zeer vele aanmerkingen, niet alleen voor, maar ook tegen het stuk te hebben, zal dit ook wel hebben gevoeld. Waartoe heeft arnault een Tribunal secret, dat er niet bestond, tot de geheime drijfveer gemaakt? Dit verraadt armoede van vinding, of buitensporige beschroomdheid, om aan de Geestelijkheid ergernis te geven. Veel natuurlijker had men biechtvaders of geestelijken, tot de geheime raddraaijers in den aanslag tegen den Protestantschen gustaaf adolf, gebezigd. Van dezen was het ook eer te verwachten, en in hen ware het veeleer te verschoonen. Zij hadden dan slechts, schoon op eene verkeerde wijze, voor de Kerk geijverd. Maar een Veemgerigt zou nimmer den redder der Duitsche vrijheid, veeleer den Oostenrijkschen Opperbevelhebber, den gewelddadigen en alom gehaten wal-
{==548==} {>>pagina-aanduiding<<}
lenstein, naar het leven hebben gestaan. Ook zou het zich ligter hebben laten begrijpen, dat de dweepzieke frederik op aanhitsing van een' geestelijke handelde, of anders, dat hij alles uit eigen beweging deed, dan dat hij een Veemgerigt diende. Men denke aan clement, ravaillac, balthazar gerards en zoo veel anderen! Geene staatkundige, godsdienstige dweepzucht alleen moest eenen frederik bezielen.

(Het vervolg en slot hierna.)




Bespiegelingen over den aard en de ontwikkeling onzer Taal, door Mr. l.ph.c. van den bergh. Te Leyden, bij D. du Mortier en Zoon. 1831. In gr. 8vo. XIV en 189 bl. ƒ 1-60.

De Schrijver verklaart in de Voorrede van zijn werk, steeds door eigene oogen te hebben willen zien, inzonderheid bij zijne taalkundige navorschingen. Twee zaken waren daarbij zijne bijzondere aandacht waardig; de betrekking, namelijk, van onze taal tot de oorspronkelijke, en die tot hare bloedverwanten. Bij dat onderzoek heeft hem vooral het door bilderdijk aangekleefde grondbeginsel geleid, om den wortel der woorden te zoeken in zekere denkbeeldige taal, die al de Duitsche spraken, welker geschiedkundig bestaan erkend is, ten grondslag strekken zou: iets, hetwelk de Heer bilderdijk noemde, alles uit onzen eigenen Nederduitschen boezem te putten; schoon het eigenlijk (gesteld dat de hypothese goed is) zou moeten heeten, uit de algemeene bronwel van alle Germaansche spraken te putten. Op die wijze vindt men dan wortels, die in geene bekende taal als gebezigde woorden te vinden zijn. Doch, om niet in ijdele onderstellingen te verdwalen, behoort men, bij die idealischphilosophische, ook de historisch- of empirisch-philosophische navorsching te paren: en dit wordt door onzen Schrijver veelal gedaan. Over die idealisch-philosophische Etymologie mag men wel nalezen kinker's Beoordeeling van Mr. w. bilderdijk's Nederlandsche Spraakleer, bl. 73 tot 86 en elders. Zonderling genoeg wordt er, bij het opnoemen van onderscheidene Taalkundigen, in de Voorrede van het aangekendigde werk, niet eens van kinker gesproken, die zulk

{==549==} {>>pagina-aanduiding<<}
een' helder-kritischen blik bij zoo veel echte kunde vereenigt. Hinderlijker nog is de minachting, waarmede van andere Taalleeraars gewag wordt gemaakt. Over het geheel heerscht hier een toon van aanmatiging, die stuitend is, maar ons echter het menigvuldig goede in den arbeid van den Heer Mr. van den bergh niet zal doen voorbijzien. Wij hadden ook wel gewenscht, dat de Schrijver liever een weinig met de uitgaaf gewacht had, dan het thans in het licht te geven met aanteekeningen, die hij zegt in het leger en op de voorposten gemaakt te hebben, vermits deze plaats voor zulk eenen arbeid uiterst ongeschikt is, en er geene bijzondere haast bij het werk was.
Op de Voorrede tot bl. XIV volgt eene Inleiding, van bl. 1 tot bl. 13. Daarna komen wij tot het eigenlijke werk. Hoofddeel I. lets over de geslachten der zelfstandige Naamwoorden, tot bl. 26. II. Eenige korte opmerkingen omtrent de bijvoegelijke Naamwoorden, tot bl. 33. III. Eenige denkbeelden over de Lidwoorden, tot bl. 41. IV. Eenige opmerkingen omtrent de Voornaamwoorden, tot bl. 51. V. Gedachten omtrent de Voorzetsels, tot bl. 58. VI. Korte beschouwing der Voegwoorden, tot bl. 64. VII. Over de Werkwoorden, in onderscheidene paragraphen, waarbij ook over de Deelwoorden gehandeld wordt, tot bl. 114. VIII. Over den Volksgeest der Nederlanders, merkbaar in taal en wijze van spreken, tot bl. 131. IX. Beschouwing der Tusschenwerpsels, als de overgang tusschen geluid en spraak, tot bl. 140. en Aanmerkingen, tot het einde.
Voor zoo ver het onderwerp zulks toelaat, is het werk in een' stouten en fraaijen, soms echter wel eens wat te gekunstelden stijl geschreven. Het draagt vele blijken van uitgebreide belezenheid en vooral Noordsche taalkennis. Hier en daar kwamen ons echter bedenkingen voor op eenige onjuiste gevolgtrekkingen en naar ons inzien gewaagde stellingen. Ook vinden wij wel eens iets, dat hetzij van onnaauwkeurigheid en onoplettendheid, hetzij van overhaasting getuigt. Alles kunnen wij niet onderzoeken en toetsen, en evenmin een verslag van het werk in alle bijzonderheden geven, om de perken eener gewone beoordeeling niet te buiten te gaan. Wij zullen ons dus vergenoegen met het mededeelen van eenige aanmerkingen, en de opgaaf van deze en gene van des Schrijvers gedachten.
Bl. 10. Nederland is nimmer een land der fabelen geweest, enz.

{==550==} {>>pagina-aanduiding<<}
Schoon het waarheid is, dat maerlant en anderen, vooral melis stoke, er zich op toelegden, de waarheid onopgesierd te vermelden, neemt dit niet weg, dat ook ons vaderland een mythisch tijdvak in zijne geschiedenis had. Men denke aan de fabelen van bato, den zoon van hessus, en stichter van Batenburg; van salandus, die Zeeland bevolkte; ulysses, stichter van Vlissingen, zoo men waande voor Ulyssingen; metellus, stichter van Middelburg; Heer lem, stichter van Haarlem; de wilde Nedersassen, die naar niemand ter wereld vraagden; het wilde woud zonder genade; de Reuzen, welke Albion bewoonden, herwaarts kwamen, en door een wild volk overwonnen werden; de gebroeders friso, saxo en bruno; grunus, den stichter van Groningen, enz. (*)
Bl. 16 en 17. Zoo is de Grieksche benaming van de zon ἥλιος, van het mannelijk geslacht, enz. Het kan even waar zijn, dat de Grieken de zon tot een' God, de maan tot eene Godin maakten, omdat dit overeenstemde met het geslacht van het woord, als dat het geslacht van het woord geregeld werd door de Mythologie; en zelfs is het natuurlijker te denken, daar de woorden op ος regelmatig mannelijk, die op η regelmatig vrouwelijk zijn, dat ἥλιος (de zon) en σελήνη (de maan), waarvoor ten onregte σελένη bij den Schrijver staat, hun geslacht uit de taalregels ontleenden, dan omgekeerd. Iets anders is het met de namen van wezenlijk bestaande of bestaan hebbende personen: deze hebben hun geslacht naar den persoon, onafhankelijk van den uitgang; b.v. catilina, mannelijk; sappho, vrouwelijk. In de Germaansche en Scandinavische talen, waar de scheva ă of ĕ geene bijzondere geslachtsduiding heeft, gaat de stelling des Schrijvers beter door; doch het zou Recensent waarschijnlijk voorkomen, dat de zon (Sunna) als Godin en de maan (Mana) als God, zonder dat de taal, a priori, tot die onnatuurlijke vergoding aanleiding gaf, ons wijzen op de herkomst dier Mythen, van een volk, welks taal dit alzoo vorderde; terwijl daarna

{==551==} {>>pagina-aanduiding<<}
die Sonne en der Mond het Mythische geslacht van sunna en haren broeder mana behouden hebben. Bij ons is het geslacht der maan verbeterd, doch dat der zon ongelukkig gebleven, zoo als de Noordsche, uit vroegere Mythen denkelijk gesprotene, Fabelleer dat gevestigd had.
Bl. 28. De L en de R, waarvan de eerste iets aangenaams en liefelijks, de andere iets grimmigs en woests te kennen wil geven. Dit had wel mogen worden aangevuld met eigenaardig of natuurlijk: want de woorden hebben niet altijd eene beteekenis overeenkomstig met de kracht der letters, b.v. leelijk, rustig; lijden, vreugde. Ook had kinker's Hollandsche Prosodia, waar zij handelt over de Toonkunde der letters, wel verdiend te worden aangehaald.
Bl. 30. Zoo is verheugd, indien ik mij niet bedriege, aan de overlevering van den (?) raaf hugin, zijnen oorsprong verschuldigd, enz. tot bl. 31, zonder dat wij hierdoor willen betwisten, dat deze eigennamen omgekeerd van het denkbeeld zelf ontleend zijn. Zoo schermt men eigenlijk in het wilde: want het slot der redekaveling neemt alle kracht van het voorafgaande weg. Ook was de stelling onbewijsbaar. Dat heeft de Schrijver mogelijk gevoeld; doch waarom dan dien noodeloozen omhaal van geleerdheid niet weggelaten? Hoe veel verkieslijker is de afleiding van bilderdijk: vreugde is ver-heug-ede of verhogede van het Thema ho. Zeker veeleer, dan van de raaf hugin! - Eenigzins koddig eindigt dit Hoofddeel met ft!...

(Het vervolg en slot hierna.)

P. virgilii maronis AEneidos caet. D.i. Het vierde boek van de AEneis van  Virgilius,ten dienste der Leerlingen op de Erasmiaansche School, uitgegeven, en opgehelderd door Aanteekeningen van anderen en w. terpstra, Rector dier School. Te Rotterdam, bij de Wed. J. Allart. 1830. In 8vo. IV, 195 bl. ƒ 1-70.

De verdienstelijke Rector der Latijnsche Scholen te Rotterdam heeft de gewoonte, om zijnen leerlingen eenige aanmerkingen te dicteren over de Schrijvers, welke behandeld worden, opdat zij, na gedane vertaling in het Hollandsch, over den zin en de beteekenis van woorden en zaken in het

{==552==} {>>pagina-aanduiding<<}
Latijn gevraagd zijnde, eene handleiding zouden hebben, om in het Latijn te kunnen antwoorden. Om nu de moeite van het overschrijven te besparen, geeft de Rector dit boek van virgilius met dergelijke aanmerkingen in het licht.
Wij prijzen die manier, om in het Latijn te vragen en te antwoorden, als de leerlingen den Aucteur goed in het Hollandsch verstaan, zeer aan. Dergelijke oefening komt den leerlingen zeer te stade, wanneer zij tot de Akademische lessen zijn bevorderd; en wij zijn het eens met den Recensent, welke aan zoo iets verre de voorkeur geeft boven de zoutelooze Colloquia van eenen chimani, onlangs zoo ongelukkig door zekeren Rector aanbevolen.
Men vindt wel in de ophelderingen van den Heer terpstra niets nieuws, waardoor de wetenschap verrijkt wordt; maar dit konde ook het oogmerk niet zijn in een werk, voor zoodanig gebruik bestemd. Doch de manier bevalt ons. Virgilius wordt grammatisch en aesthetisch verklaard, en de Rector begrijpt zeer wel, dat het grammatische de grondslag is. Wij gelooven, dat jongelieden deze aanteekeningen met nut kunnen gebruiken.




Vita et Merita caet. D.i. Het Leven en de Verdiensten van  Rudolph Agricola.Door  T.P. Tresling,Candidaat in de Letteren en Regtsgeleerdheid. Te Groningen, bij M. Smit. 1830. In 8vo. XIV, 103 bl. ƒ 1-:

De Faculteit der Bespiegelende Wijsbegeerte en Letteren aan de Hoogeschool te Groningen had eene prijsvraag uitgeschreven over het leven en de verdiensten van agricola, met de bijvoeging, dat men het antwoord voornamelijk als eene proeve van echte Latiniteit zoude beoordeelen. Wij juichen zoodanige vraag van ganscher harte toe; schoon dezelve, als men gestreng wil oordeelen, niet gemakkelijk is. Men zie maar eens rond, ik zeg niet in Europa, maar in ons vaderland! Velen schrijven Latijn, dat is Latijnsche woorden en phrasen, maar weinigen in den echt klassieken geest. Onkundige Recensenten, halve en kwart-geleerden, mogen hunne vrienden voor cicero's en wijttenbachen begroeten; als men de waarheid lief heeft en die opgevijzelde stukken bedaard naleest, ziet men, dat het niets anders is, dan waterachtige navolgingen en bloempjes zonder

{==553==} {>>pagina-aanduiding<<}
geur en kracht, en men vindt bijna geen regel, waarop men niet met grond aanmerkingen zoude kunnen maken, ten betooge, dat de schrijvers, in den echten zin van het woord, geen Latijn verstaan.
Indien het goed Latijn schrijven dan zoo moeijelijk is, en zoo veel geleerdheid en oefening vooronderstelt, is het geen wonder, dat genoemde Faculteit onder de vele antwoorden, op hare vraag ingezonden, geen bekroond heeft. Dit was zeker eene onaangename teleurstelling voor de inzenders; maar zij moeten de kieschheid der Faculteit waarderen, en er aansporing in vinden, om zich meer en meer in een vak te bekwamen, waarin wij nog, hoe weinigen er dan ook mogen zijn, boven alle volken van Europa uitmunten.
Wij prijzen het in den Heer tresling, en beschouwen het als een blijk van zedigheid en zelfkennis, zonder welke niemand in eenig vak van wetenschap iets worden kan, dat hij den moed niet verloren heeft. Getuige daarvan deze uitgave, waartoe hij voornamelijk bewogen is, nadat hij het geluk had, om alle de werken van den voortreffelijken agricola te kunnen lezen, waaruit hem de verdiensten van dien man nog duidelijker en grooter voorkwamen. Dit boekje is dan nu eene aangename en nuttige bijdrage tot de letterkundige geschiedenis, welke wij met veel genoegen hebben doorgeloopen, en de Latiniteit zelve geeft ohs de hoop, dat de Schrijver, bij aanhoudende oefening, een in dit vak uitstekend man kan worden.

Kort Begrip der Geschiedenis van het Oude Griekenland, tot dat hetzelve een wingewest der Romeinen werd, in Themata. Ten gebruike der Scholen, door  J. Glaser,Kostschoolhouder te Kampen. Te Kampen, bij W.J. Tibout. 1830. In 8vo. VIII, 256 bl. ƒ 1-25.

Geschiedenis is zeer geschikt voor den smaak en de vatbaarheid van kinderen en jongelingen, om zich in het leeren eener vreemde taal te oefenen, indien de inkleeding eenvoudig, gemakkelijk en juist is. Het heeft ook een groot nut, indien men daartoe eene doorloopende geschiedenis van eene of andere beroemde natie uit de oudheid geeft. De zaken komen zoo ongevoelig in het geheugen, en de jeugd kan naderhand op zoodanige grondvesten het gebouw harer kennis

{==554==} {>>pagina-aanduiding<<}
verder optrekken. Wij gelooven, dat deze Themata vrij wel aan het oogmerk van den vervaardiger voldoen zullen. Onnaauwkeurigheden schijnen echter onafscheidelijk te zijn van dusdanige Schrijvers, welke de oude talen niet verstaan. Dit is te meer te verwonderen, daar men, bijzonder over Griekenland, in alle nieuwere talen, ook in de onze, zoo vele en voortreffelijke stukken vindt. Wij maken den Heer glaser b.v. opmerkzaam op het volgende:
Bl. 5.] ‘Een zoon van deucalion, hellen genaamd, gaf zijnen naam aan de Grieken, namelijk die(n) van Hellenen; doch zij hebben doorgaans bij de Schrijvers hunnen ouden naam behouden.’ Lees: bij de Romeinsche en nieuwere Schrijvers.
Bl. 8. ‘Fabelleer der Grieken, verdichtselkunde genoemd.’ Dat is geene bepaling van de oude Mythologie.
Bl. 14. ‘Geleerden en kunstenaars van dien tijd gingen ook mede.’ De Sclirijver spreekt van den togt der Argonauten. Het is of hij van den togt van buonaparte naar Egypte spreekt.
Bl. 74 verhaalt hij eene anekdote van pericles en anaxagoras. Dezelfde vinden wij terug op bl. 82.
Wij konden deze aanmerkingen gemakkelijk vermeerderen, en nog spreken over erostratus, hegesius, thespies en andere verkeerd geschrevene eigennamen, maar eindigen met den Heere glaser en allen, welke dergelijk werk ondernemen, goede boeken en naauwkeurigheid aan te bevelen.




De Aarde, beschouwd uit een physisch-geographisch, geologisch en cosmologisch oogpunt. Voorgedragen in het Natuurkundig Gezelschap te Utrecht, 1827-1828. Door  A. van Beek.Te Utrecht, bij van Paddenburg en Comp. 1830. In gr. 8vo. 99 Bl. ƒ :-90.

Dit werkje bevat een' schat van zaken, in een' goeden stijl kort en bondig voorgedragen. Omtrent sommige gevoelens in verschil draagt de kundige Schrijver zijne eigene meening of onderstelling voor, en geeft daarvoor zulke goede gronden, als in de onderhavige gevallen met mogelijkheid te geven zijn. Zoo is, in het physisch-geographisch deel, zijne gissing omtrent de oorzaak der magnetische polariteit, als zoekende de Schrijver dezelve voornamelijk in de zon, die,

{==555==} {>>pagina-aanduiding<<}
hier meer schuinsch, dáár meer regtlijnig neêrstralende, verschillenden warmtegraad op de oppervlakte der aarde veroorzaakt, welke warmtegraad overigens nog gewijzigd wordt door de hoogere of lagere ligging der plaatsen boven den waterspiegel der zee; terwijl uit eene proef van seebeck gebleken is, dat bij een' metalen bal de magnetische polariteit wordt opgewekt door eene ongelijkmatige verwarming, en er reeds lang is opgemerkt, dat de vaste deelen onzer aarde, voor zoo ver wij dezelve kennen, bestaan uit verschillende metaalachtige zelfstandigheden, en dus de proef met den metalen bal het verschijnsel der magnetische polariteit van onzen wereldbol opheldert. - In het geologisch gedeelte omhelst de Schrijver het gevoelen der oorspronkelijke gloeihitte van onzen bol, en bewijst het eensdeels door de steeds toenemende warmte, hoe dieper men in de aarde daalt, anderdeels door de gevondene overblijfselen van de vroegere vormingen. Immers men vindt overblijfselen van dezelfde geslachten van dieren en planten van den evenaar tot de polen verspreid, en de meeste dier verloren gegane diersoorten hebben meer overeenkomst met de geslachten, die in de warme, dan die in de koude luchtstreken zich ophouden. Thans leven wij in het vierde tijdperk; maar nog gedurende het derde, dat met den algemeenen watervloed geëindigd is, ten gevolge waarvan wij grootendeels de omhoog gerezene bedding der vorige zee bewonen, en grootendeels over het verdronkene vaste land der vorige wereld heenvaren, - gedurende dat derde tijdvak heerschte het klimaat der keerkringen tot aan de polen toe, en de stand der zon, in betrekking tot de aarde, veroorzaakte slechts een gering verschil van warmtegraad. De aarde gaat nog voort met koeler te worden; doch die vermindering is ongevoelig, en zonder schade zullen wij ons
eindelijk met de zon alleen moeten en kunnen behelpen, wanneer de centrale warmte der aarde te zwak is, om tot hare oppervlakte door te dringen. - In het cosmologisch gedeelte omhelst de Schrijver de hypothese van la place nopens de wording der wereldbollen; welke hypothese rust op de waarnemingen van herschel, zoo aan de nevelvlekken, als aan de planeten van ons zonnestelsel, en geruggesteund wordt door de waarnemingen der Geologen. De nevelvlekken zouden alzoo eene massa ijle en heete nevelstoffe zijn, groote wolken (om dezelve zoo eens vergelijkenderwijze te noemen) in de onmetelijke ruimte. Elke zon is van zulk eene gedurig omwentelende

{==556==} {>>pagina-aanduiding<<}
nevelvlek de kern, ontstaan door de verdikking in het middelpunt. De voortgaande verdigting der kern, of zon, door verkoeling, heeft, volgens de natuurwetten, weêr andere afscheidingen in dien ingekrompen dampkring der zon ten gevolge. Alzoo ontstaan er omwentelende banden of gordels, waaruit in ons zonnestelsel de planeet Uranus nog is zamengesteld. Daarna kunnen er weêr nieuwe afscheidingen komen, en verschillende bollen zich vormen. Naar mate die bollen verkoelen en kleiner worden, geraken zij tot bestendiger en volmaakter toestand. Er ontstaan onderscheidene bezinkingen, enz. Eindelijk ontwikkelt zich het groeijend en dierlijk leven, enz. - De voorstelling, gelijk Recensent die hier geeft, is zeer onvolledig: men moet het werkje zelf lezen. Hetgeen wij hier hebben aangestipt, moge tot opwekking der weetgierigheid strekken. Eere zij den Schrijver voor het geleverde! Recensent vraagt verschooning voor zijn oppervlakkig verslag: plaatsgebrek is er de oorzaak van.

De Fakkel, of Bijdragen tot de kennis van het ware, schoone en goede, verzameld door  J.P. Sprenger van Eyk,Predikant te Rotterdam. 6de Jaargang. Te Rotterdam, bij Mensing en van Westreenen en  de Wed. J. Allart.In gr. 8vo. X en 351 bl. ƒ 3-60.

Dit letterkundig Tijdschrift blijft bij voortduring aan het doel beantwoorden. Ook de zesde Jaargang is, gelijk de vorigen, van gemengden inhoud. In het eerste stuk wordt een moeijelijk, doch hoogst belangrijk onderwerp behandeld: De Geschiedenis, een zekere waarborg voor ons geloof aan den bestendigen, schoon langzamen voortgang der zedelijke veredeling van het menschelijke geslacht. Wat de hoofdzaak aangaat, zijn wij het geheel met den Schrijver eens, doch zouden hier en daar misschien in bijzonderheden een weinig verschillen. Dan volgt: Het waar en waardig karakter der Neder landers, tijdens de grondvesting hunner Republiek, blijkbaar in hunne Gedenkpenningen; door den Verzamelaar. Wij hebben deze Redevoering tot aanprijzing der vaderlandsche Penningkunde met veel genoegen gelezen. Het omschrift van den ouden Hollandschen gulden wordt in de laatste plaats vermeld. Ons is het altijd wenschelijk voorgekomen, dat men op de nieuwe munt deze zinsprenk had mogen behouden, die den

{==557==} {>>pagina-aanduiding<<}
godsdienstigen, vrijheidlievenden geest van onzen landaard zoo wél aanduidt. Eene drukfout is, bl. 45, vereeniging, waar men, blijkens den zamenhang, vereeuwiging moet lezen. De gunstige invloed van het karakter der Celtische, Germaansche en Noordsche Volken op de invoering en vestiging van het Christendom onder hen, is eene zeer lezenswaardige bijdrage. Thascius caecilius cyprianus wordt als Mensch en Christen in drie Voorlezingen geschetst door j. clarisse. Ook dit stuk bevalt ons bij uitnemendheid. In de Redevoering over den zamenhang onzer denkbeelden, door (nu wijlen) t. hoog, komt menige belangrijke zielkundige aanmerking voor. Van den Verzamelaar zelven is: Iets over de Bijbelverspreiding in betrekking tot den Slavenhandel in onze overzeesche bezittingen. Wij wenschen van ganscher harte, dat de uitkomst moge beantwoorden aan de gunstige verwachtingen des Eerw. stellers. De Voorlezing van h. altmann, over de hooge waarde eener goede Opvoeding, bevat veel goeds, dat vooral door ouders gelezen en behartigd behoorde te worden. Wij geven den verdienstelijken Onderwijzer in bedenking, of hij bl. 175, reg. 6 van ond., zijne meening niet beter door gebrek aan belangstelling uitgedrukt zoude hebben. Wij gebruiken het woord belangeloosheid gewoonlijk in een' anderen zin. Een klein stukje van naauwelijks vijf bladzijden, onder het opschrift: Gedachten over het verband tusschen Vaderlandsliefde en Wereldburgerschap, kan natuurlijk slechts wenken bevatten; doch deze weinige woorden zijn genoeg, om het oogpunt aan te wijzen, waaruit men de zaak moet beschouwen. Onder de rubriek Letterkunde vindt men: Iets over de vraag, in hoe verre
kunnen de zoogenaamde Mémoires den pragmatischen Geschiedschrijver van nut zijn, en in hoe verre kunnen zij beschouwd worden hem hinderlijk te wezen; en: Aanteekening betrekkelijk het gebruik van den Hoed hier te lande. Het eerste stuk is zeker het belangrijkste, alhoewel de bijzonderheid aangaande den Hoed ook wel een plaatsje verdiende. Onder Landelijk Schoon wordt slechts één stukje medegedeeld, Het Rijn-Gau. Met veel genoegen lazen wij voorts onder de Reisverhalen het Togtje naar de landstreek Para in de Kolonie Suriname, door Mr. c.h. fokke. Minder aangenaam, maar toch belangrijk, is de lezing van het stuk, getiteld: Een paar dagen in de Provincie Antwerpen, of bezoek aan het Klooster van la trappe, bij Westmalle, in 1829. De Schrijver deelt letterlijk den inhoud van een klein geschrift mede, dat voor een' Hollandschen stuiver in het klooster te bekomen was. De titel daarvan is: Kort begrip van de levenswyze die men houd in 't klooster van la trappe, in Westmalle, gezeyd 't heylig hert, by Antwerpen, en van de gesteltenis in de welke men zyn moet om daer in te gaen. Bij het lezen moet men zich bedroeven over de verbijsteringen van het menschelijk verstand. Brieven van een Engelsch Reisgezelschap, uit Frankrijk, Zwitserland en Italië, (tweede

{==558==} {>>pagina-aanduiding<<}
Afdeeling) behelzen eenige vlugtige waarnemingen. Wij kunnen niet zeggen, dat dezelve ons bijzonder bevielen. Het kwam hier veel op de manier van beschrijven aan, en deze is geenszins boven het middelmatige. Eindelijk volgen eenige Dichtstukken, of liever dichtstukjes, van onderscheidene makers en van verschillende waarde; wij hebben de meeste echter met genoegen gelezen.
Omdat er zoo velen zijn, die de klanken ij en ei in de uitspraak niet onderscheiden, meenen wij, bl. 295, in rijstenbrei eene drukfout te moeten aanwijzen.

Verhalen, door  Adelaïde Buchner,geboren kannengiesser. Te Kampen, bij K. van Hulst. 1831. In gr. 8vo. 194 Bl. ƒ 1-90.

De Schrijfster meent, dat het den bewoneren van Oud-Nederland niet aan gevoel, kieschen smaak en verbeelding ontbreekt. De uitgave van dezen bundel moet daarvan tot een blijk verstrekken, indien wij de voorrede goed begrijpen. Zij voldoet echter niet dan met eenigen schroom aan het verzoek van velen van hare vrienden, waaronder mannen van naam in het vak der letterkunde, door het aanbieden van deze verhalen aan ons lezend publiek. Inderdaad behoort er veel toe, om als voorvechtster tot handhaving van onzen letterkundigen roem in het strijdperk te treden. Zóó zullen het die mannen van naam dan toch met hun verzoek ook wel niet gemeend hebben, en met de in zulk een geding vereischte gestrengheid willen wij dan ook ons oordeel niet vellen, en hopen, dat ook de Schrijfster, bij nader inzien, het hooge standpunt, waarop zij zich geplaatst heeft, wel zal willen verlaten, en er mede tevreden zijn, dat wij dit bundeltje eenvoudig beschouwen als eene proeve.
Het eerste stukje in dezen bundel heeft minder het voorkomen van een verdicht verhaal, dan van een waarschijnlijk door de Schrijfster zelve gedaan Uitstapje naar de Zeebaden van Ostende. De levendige schildering, doorgaans in karikatuur, van hare reisgenooten en der badgasten maakt dit stukje nog al onderhoudend. Wij treffen in hetzelve al terstond aan ‘eenen korten dikken Engelschman van omstreeks zestig jaren, in twee jassen en een frak van differente kleuren uitgedost, grove groote leeren schoenen, kleine nankingsche slopkousen, die op eene alleraardigste manier de vette kuitjes, met wit en blaauw gestreepte kousen bedekt, lieten uitprijken; een korte leverkleurige broek, die vriendschappelijk tusschen zich en het bonte vestje eene opening liet, ten einde een fijn helder linnen hemd het genoegen te gunnen, gezien te worden; eene horologieketting met zeven à acht cachetten, een veelverwige das en dikke wandelstok, aldus toegetakeld vertoonde het spekmannetje van Albion zich in zijne volle rondheid voor mijne oogen. Behoef ik er bij te voegen, dat hij

{==559==} {>>pagina-aanduiding<<}
met parapluie, reiszak en eene menigte pakjes beladen was? Aan zijne vrolijke luim, koddige invallen en sterk geprononceerde gelaatstrekken, meer dan aan zijn accent, herkende ik den Gasconjer van Engeland, namelijk den ler.’
Adolf van Sternau en Leontine van Tornheim is meer een verhaal in den zin, welken ons lezend publiek gewoon is aan dien naam te hechten. Maar voorbeelden, die tot navolging mogen opwekken, vinden wij hier niet; en, ofschoon de gevolgen der misdaad afschrikkend genoeg zijn voorgesteld, wordt nogtans de beschrijving der karakters te zeer overdreven, om iemand ligtelijk zijne eigene gebreken in de hier geschetste ondeugden te doen herkennen.
Het laatste verhaal heeft ten titel: De jonge Kunstschilder, of de twee Vrienden. Het gekrenkte gevoel van een kind, hetwelk, omdat deszelfs geboorte den dood van zijne moeder had ten gevolge gehad, de liefde van zijnen vader mist, wordt hier treffend afgeschetst, maar wederom al te overdreven, om te behooren tot een beminnenswaardig karakter, zoo als dat van Julius wordt voorondersteld te zijn, wanneer dat gevoel tooneelen veroorzaakt als het volgende: ‘Uw vader, welken ik heden morgen bezocht en die het niet lang meer zal maken, wil u nog eenmaal zien. - Julius ontroerde, en vroeg met eene naauwelijks hoorbare stem: Heb ik eenen Vader? Waartoe dit? Mijn vader bemint mij niet; - en ik! - O, mijn weldoener! liefde alleen kan liefde vorderen.’
De Schrijfster is niet misdeeld van de begaafdheden, welke zij zoo verpligtend aan onzen landaard toekent, namelijk gevoel, kieschen smaak en verbeelding; maar wanneer zij haar voornemen volbrengt, om verder hare uren van uitspanning tot het vervolgen van deze Verhalen te besteden, hopen wij, dat zij zich niet vergenoegen zal met slechts alles te vermijden, wat met eene zedelijke strekking strijdt, maar haren inderdaad niet onbevalligen stijl en onderhoudenden trant van verhalen zal aanwenden tot behandeling van onderwerpen, die meer regtstreeks zulk eene strekking hebben, en zich vooral wachten voor overdrevenheid.




Tweede zestal nieuwe zedelijke Verhalen, door  G. Stam,Schrijver van het Kasteel Rozenlust. Te Rotterdam en te Sneek, bij M. de Bleyker en F. Holtkamp. In gr. 8vo. 261 Bl. ƒ 2-50.

De schrijver dezer verhalen heeft reeds vroeger een dergelijk bundeltje uitgegeven, maakt buitendien gewag van zijne vorige, reeds in het licht verschenen, romantische geschriften, die door het lezend publiek gunstig zijn ontvangen, en welker goed vertier hem heeft aangemoedigd, om ook dit zestal Verhalen uit te geven. Als een schrijver zich zoo gemakkelijk laat aanmoedigen, heeft hij minder behoefte aan de sporen,

{==560==} {>>pagina-aanduiding<<}
dan aan den terughoudenden tengel; daarom houde de schrijver het ons ten goede, indien wij bij onze beoordeeling van zijnen arbeid dit in aanmerking nemen, en deze gelegenheid waarnemen, om ook ons lezend publiek te waarschuwen, dat het niet zoo mild met deszelfs aanmoediging zij, jegens schrijvers, wier bodem te ligt geladen is, om niet ligt topzwaar te worden. Maar misschien behoort dit goede vertier en die gunstige ontvangst tot dat rijk der verdichting, waaruit, naar des schrijvers betuiging, gedeeltelijk zijn werk ontleend is. - Doch wij gaan tot de beschouwing der verhalen zelve over.
Het Tafereel van Turksche wreedheden in Konstantinopel is ons reeds elders, het zij afzonderlijk of in het een of ander Mengelwerk, voorgekomen. Hier is het getooid met bijvoegselen, die van den smaak des schrijvers getuigen. Onder anderen die Griek, die, ‘met Christelijke gelatenheid en edele wraakzucht bezield, tot God’ (inderdaad regt Christelijk) ‘bidt om moed en kracht in zijne laatste levenstonden, ten einde alsdan in staat te wezen met zijnen dood gelijktijdig een aantal zijner moordenaren te verpletteren, en die zich met eenen edelen heldenmoed verbergt.’
Het tweede stuk: Het Grafhuwelijk, of leven in den dood, is, gelijk de schrijver het noemt, een prozaïsch verhaal, naar j. cats ontrijmd, in een gansch ander kleed gedost, en met romantische beelden gestoffeerd. Cats had in zijn Grafhuwelijk, op eene den echten Dichter waardige wijze, de vierde Novella der tiende Giornata uit den Decamerono van boccaccio vrijelijk nagevolgd. Onze schrijver had hier voor zijne prozaïsche omwerking in boccaccio een schoon model kunnen gebruiken, waarnaar, met bijbehouding der schoonheden van cats, een goed geheel te maken ware geweest. Maar, vergeleken met den onderhoudenden stijl van boccaccio, valt die van het hier voorkomende verhaal zeer af. Het verhaal van cats is hier, naar ons oordeel, niet alleen ontrijmd, maar, om ook een nieuw woord te gebruiken, ontdicht, in een zonderling pak gestoken en met kakelbonte vlekken beklad.
De verkeerde rekening of het Brabandsche reisje, het Tafelgezelschap, en het Duel of het Tweegevecht, zijn vertelsels, die, wanneer zij minder langdradig waren uitgerekt, tot nietsbeduidende vertelseltjes zouden inkrimpen, en dus ook nu te weinig belang wekken, om den naam van zedelijke verhalen te verdienen. De bundel wordt besloten met Het Leven en de Lotgevallen van Ds. Bonifacius Bartholomeus Blasius. De in dit verhaal voorkomende tegenstrijdigheden, de mislukte karakterbeschrijvingen, de smakelooze verwarring zouden reeds, op zichzelven, ons oordeel, indien het nog eenigermate weifelde, bepalen, en doen ons wenschen, dat de schrijver, bij ons lezend publiek, dien bijval niet zal vinden, welke bij hem, naar zijne verklaring, ten gevolge zal hebben, dat hij zich ‘door niets zal laten wederhouden, om op dezen ingeslagen weg verder voort te gaan.’ Hetgeen de Hemel verhoede!


{==561==} {>>pagina-aanduiding<<}

Boekbeschouwing.

Nieuwe Verhandelingen van het Haagsch Genootschap, voor 1829. II Stukken.

(Tweede Verslag.)

Bij het wederopvatten der penne wacht ons de Verhandeling van den Heer hauff, te Canstadt, reeds met een woord door ons vermeld, als behelzende eene verdediging der echtheid van joannes' Evangelie tegen de nieuwere aanvallen des ongeloofs, en om daardoor verwekten twijfel bij ongeletterden weg te nemen. Eigenaardig deelt ons het Genootschap van 's mans arbeid eene vertaling mede uit het Hoogduitsch. Intusschen weten wij niet, of, doch hopen geenszins, dat het oorspronkelijke, onder de archiven der Uitgevers weggelegd, der vergetelnisse moet blijven aanbevolen. Want sedert Geleerden in Duitschland, met eenen voorwaar overdrevenen ijver, begonnen zijn, hunne critiek over Grieksche en Latijnsche Schrijvers in de volkstaal in het licht te zenden, en het Deïsmus, tegen het einde der laatstverloopene eeuw, derwaarts uit Engeland en Frankrijk overgebragt, onder nieuwen naam en titel zich gezeteld had bij onze naburen, verzuimden schaamtelooze Neologen die schoone gelegenheid niet, om, met aanranding van alwat heilig is, hun gif uit te storten tot in het hart der maatschappij en in den boezem der onkunde. Met weidschen ophef eener hooge critiek werden menigerlei oude en van elders grootendeels ontleende bedenkingen tegen de Gewijde Boeken, of derzelver echtheid, en daaronder ook tegen joannes' Evangelie, opgewarmd, voor al de wereld in de landtaal opengelegd, en even hierdoor aan het oordeel van bevoegde en onbevoegde regters beide verbleven. Ziet hier een misbruik der drukpers, waarop wij, hoezeer Protestantsche

{==562==} {>>pagina-aanduiding<<}
letteroefenaars en vrienden der verlichting, die met voorzigtigheid en waarheid gepaard gaat, met nadruk wijzen.
Kundige Godgeleerden en Bijbelvrienden onder onze naburen, het is overbekend, en wij lezen het ook bij hauff, verzetteden zich wel hiertegen, en maakten hunne op taalkennis gegronde wederleggingen openbaar. Doch nu de zaak eenmaal, op gezegden grond, buiten de muren der schole bepleit is, heeft het veel in voor elk, die twijfelt, en voor mingeoefenden het allermeest, om zijne opgevatte vooringenomenheid af te leggen, en boven het verbijsterend dwaallicht den zachten glans der waarheid te zien uitkomen. Maar, schoon een Geletterde iets meer verlangen moge, het is, onzes inziens, van het grootste belang, en bijzonder voor Duitschland, dat de algemeene en meest afdoende gronden voor de echtheid des Bijbels, der Evangelische schriften, en, wil men het zoo, van dat van joannes met name, tegen de vitterij der Neologen, gehandhaafd worden; en het bedroeft ons, uit hauff (bl. 3) te vernemen, dat niemand, in een Rijk van zoo grooten omvang, zich tot dien nuttigen Christelijken arbeid gezet heeft. Welk eene schande voor onze vaak snoevende naburen! Welk een lof daarentegen voor ons vaderlandsch Genootschap, hetwelk, met eene misschien te groote, dan toch liefderijke voorzorg voor zijne ongeletterde Landgenooten, eer nog het kwaad eener ontrustende twijfeling zich te onzent openbaarde, het eermetaal heeft doen dienen, om daartegen een behoedmiddel te kunnen leveren aan waarheidminnende Geloofsgenooten! Als zoodanig beschouwd, heeft, onzes inziens, dit stuk zijne bijzondere waarde, en zal het, vertrouwen wij, doel treffen, met de onzen ook van dien kant de nietigheid der tegenwerpingen van Duitsche Bijbelbestrijders te leeren inzien, en bij voorraad tegen al zulke drogredenen te waarschuwen. Men denke inmiddels niet, dat wij uit vooringenomenheid met de Boeken, sedert eeuwen bij de Christenen geheiligd, dus ongunstig oordeelen wegens den arbeid van onze overwijsgeerige en met de
verlichting des tijds

{==563==} {>>pagina-aanduiding<<}
voortgaande Vrijdenkers. Slechts ééne plaats uit de bekroonde Verhandeling, die voor ons ligt, zullen wij aanhalen, om dit ons gevoelen bij elk, die nadenkt, te staven, en gelijktijdig de hoofdpunten aan te wijzen der verdeeling, door den Heer hauff ten leiddraad genomen in dezen zijnen arbeid. ‘Het onderzoek (zegt hij) naar de echtheid eens boeks, dat is, of een boek, hetwelk den naam eens bepaalden schrijvers aan het hoofd draagt, waarlijk van dezen oorspronkelijk is, berust voornamelijk op geschiedkundige of uitwendige bewijzen. En zoodra er genoegzaam overtuigende bescheiden voor de echtheid voorhanden zijn, ware het dwaasheid deze te loochenen, of daaraan te twijfelen. - Echter hebben inwendige bewijzen, dat is zulke, die uit den inhoud des boeks, deszelfs taal en geheele voorkomen, voor de echtheid kunnen ontleend worden, insgelijks een groot gewigt, en wel te grooter, naarmate men zich te meer beijverd heeft, om met geschiedkundige redenen die echtheid te betwisten. Nu wordt ook in onzen tijd, gelijk bekend is, van deze zijde het vierde Evangelie aangevallen; maar deze aanvallen zijn voor een gedeelte zwak en gemakkelijk af te weren. Zijn sommige bedenkingen scherpzinniger, zij kunnen echter gemakkelijk ontzenuwd worden. Dikwerf is het alleen de schijn, die verblindt; maar, van naderbij beschouwd, verdwijnt deze van zelf.’ Dus oordeelt de Heer hauff, tevens den leiddraad zijner Verhandeling gevende, over den strijd, door zijne Landgenooten begonnen, om het vierde Evangelieboek voor een ondergeschoven stuk te doen doorgaan, en gelijktijdig het gezag der Heilige Schrift te vernietigen.
Weinig bekreunt zich de Neoloog omtrent het oordeel der Ouden en van Tijdgenooten, berust hij in het getuigenis van Kerkvaders en Ketters, of waardeert hij de eenparige aanneming van dit en de andere Evangeliën door de Christelijke Gemeenten van de vroegste eeuwen. Hoe zeer men zulk eene uitspraak der Oudheid geldig keure ter bepaling der echtheid van ongewijde Schrijvers,

{==564==} {>>pagina-aanduiding<<}
de hooge en lage critiek schuift dit gezag, dat met veel sterker nadruk althans voor de Evangeliën pleit, bijkans geheel ter zijde. Verwijderd daarentegen op eenen afstand van ettelijke eeuwen, verbeeldt zich daarentegen de waanwijze Twijfelaar, de zaak met eigene oogen te kunnen beschouwen en naar eigene luim te mogen beslissen. De schrale tegenbedenkingen, door de nieuweren geopperd tegen het uitwendig bewijs, wederspreekt onze Schrijver van bl. 39-90. Is er onder de onzen, die te dezen meer verlangen en een breeder uiteengezet onderzoek wenschen zoude, dezen verwijzen wij tot den strijd, vóór omtrent eene eeuw daarover in Engeland tegen toland en bolingbroke gevoerd door de Godgeleerden van dien tijd (*).
Maar ten aanzien van het inwendig en, op zichzelve beschouwd, min zeker gaande bewijs, vond onze Schrijver een veel uitgebreider veld voor zich geopend. Hier had hij te antwoorden op de menigerlei zwarigheden, door Neologen geopperd wegens de taal en den stijl van joannes. Hier moest hij de vitterij en scherpzinnigheid wederspreken, waarmede men zoo wegens den Schrijver, als tegen den inhoud des Boeks, dat den Apostel onwaardig zijn zoude, zich verstout heeft te uiten. Maar, schoon het hem te dezen almede, volgens eigene erkentenis, aan waardige voorgangers niet ontbreken mogt, zijne taak was te moeijelijker, doordien hij zijnen arbeid meer bepaaldelijk had in te rigten voor ongeletterden, wien de toegang tot het oorspronkelijke was gesloten, en wier eigen oordeel dus niet verder gaan kon dan tot den inhoud, naar luid der overzetting.
Behalve nu, dat het hoogst bezwaarlijk is, van een twistschrift, dat in menigerlei bijzonderheden treedt, een beknopt verslag te geven, achten wij het ook noodeloos

{==565==} {>>pagina-aanduiding<<}
voor de onzen, bij de zaak zelve te vertoeven. Over het algemeen bepleit de Heer hauff de echtheid van joannes' Evangelie met nadruk, duidelijkheid, en meest mogelijk overtuigend voor zijne lezers. Ten volle beamen wij dus het gunstig oordeel, bij het vaderlandsch Genootschap over 's mans Verhandeling uitgesproken. Maar evenzeer kunnen wij niet af van dat voornamere gebrek op te merken, 't welk, hoezeer in het Programma voor den jare 1827 aangeduid, nogtans bij de herhaalde bewerking van het stuk te zeer is overgebleven. Wij bedoelen de bovenmatige waardering van joannes' Evangelie, wel te verstaan in vergelijking, ja met kleinschatting van de drie eersten. Dit straalt inzonderheid door op bl. 333-337. Het voorbeeld der Ouden, met name dat van augustinus, is, zoo 't schijnt, te ligtvaardig door den Schrijver gevolgd. Althans hij voert dit gezegde van dien Kerkvader met goedkeuring aan: ‘De eerste Evangelisten wandelen met jezus als eenen mensch op aarde; maar joannes heeft zich verheven boven de aarde en den ganschen kring des hemels!’ Wij beschouwen zulke woorden meer als een uitvloeisel van eene vurige verbeelding, of van dichterlijk vernuft, dan als de taal van het gezond verstand. Trouwens, de ervarenis heeft ons, voorzigtige en kalme Nederlanders, beter misschien dan onze stoutere en hooggestemde naburen, geleerd, in het geheimzinnige ons niet te verdiepen, of, tegen goede rede, te hechten aan verouderde kerkbegrippen. Wij zwijgen dus eerbiedig stil, zoo er eenige plaats in de Schriftuur, of bij joannes in zijn Evangelie, duister is, of wel de regte beteekenis van eenig woord moeijelijk valt te bepalen, althans te vertolken. Doch, welken prijs wij stellen op de gevoelens van anderen, die voor regtzinniger willen doorgaan, het verdient onze afkeuring, en, vertrouwen wij, die van elk
bezadigd Christen, wanneer men dezelve, met Bijbeltaal vermengd, als Apostolische stellingen voordraagt. Van zoodanigen aard is, onzes achtens, deze zinsnede bij hauff: ‘Het Woord, de eeuwige Zoon

{==566==} {>>pagina-aanduiding<<}
Gods, werd vleesch. Deze groote waarheid stelt joannes voor, zonder zich te beroepen op oude voorzeggingen.’ Ondertusschen is nergens het Woord de eeuwige Zoon Gods genoemd bij hem of in den Bijbel; nergens leest men, dat de eeuwige Zoon Gods vleesch geworden is. Zelfs, hoe men wegens des Heeren voorbestaan, op grond van joan. VIII. 58, denken moge, het bijvoegelijke eeuwig komt nergens in de Gewijde Oorkonden voor in een onmiddellijk verband met de zelfstandige benaming van Zone Gods, of Christus. Maar genoeg, om te doen opmerken, hoe ligt eene te ver getrokkene regtzinnigheid buiten de grenzen van de leer der Schrift zich wagen durft, en zelfs de voorname aanleiding geworden is der verheffing van joannes' Evangelie ten koste der anderen.




Leerredenen ter verklaring van het Evangelie van  Johannes;door  N. Messchaert,Predikant der Doopsgezinde Gemeente te Rotterdam. IIIde of laatste Deel. Te Rotterdam, bij de Wed. J. Allart. 1831. In gr. 8vo. 468 Bl. ƒ 4.-45.

Dit derde en laatste deel van messchaert's Leerredenen is wel dadelijk door ons gelezen en van verscheidene NB. NB. voorzien, de plaatsen aanduidende, op welke wij, om de eene of andere reden, wenschten terug te komen; doch omstandigheden zijn oorzaak geweest, dat het boek vervolgens is blijven liggen, en wij behoeven geen' deskundigen te zeggen, hoe moeijelijk dan doorgaans de hervatting van den arbeid valt. Anderen zijn ons intusschen ook vóór geweest, en inhoud, strekking en waarde (ten deele uit de vorige deelen buitendien van zelve opgemaakt) zijn genoegzaam bekend geworden. De laatste dagen van Jezus op aarde, door Joannes beschreven: welk eene stof! en welk eene gelegenheid tevens, wegens het verhevene, donkere, soms afgebrokene, van de andere Evangeliën afwijkende, voor den geleer-
{==567==} {>>pagina-aanduiding<<}
den en schranderen uitlegger, om zijne bekwaamheden te werk te stellen! Wij zullen ons derhalve bij zeer enkele der boven aangeduide plaatsen bepalen, om die, hetzij bloot aan te halen, hetzij daarop onze bedenkingen in het midden te brengen.
In de eerste Leerrede, over de woorden: Ik ben de ware wijnstok, enz. over het verband met het voorgaande sprekende, beweert messchaert zeer uitvoerig, dat Jezus en de zijnen, na de woorden in het voorgaande hoofdstuk: staat op, laat ons van hier gaan, echter niet dadelijk gegaan zijn, maar het behandelde en volgende gesprekken nog in de eetzaal hebben plaats gehad, en eerst het voorkomende in H. XVIII: Jezus, dit gezegd hebbende, ging uit met zijne discipelen over de beek Kedron, hun wezenlijk vertrek aanduidt.
In de tweede Leerrede wil messchaert de woorden: indien zij mijn woord bewaard hebben, zij zullen ook het uwe bewaren, als eene fijne scherts hebben aangemerkt, onzes bedunkens met persoon en omstandigheden min overeenkomstig. Van Socrates begrijpen wij zoo iets; van den Zoon Gods niet zoo gemakkelijk.
In de vierde lezen wij van de woorden: Ik zal u wederom zien, het volgende: ‘Wij moeten dezelve verstaan, alsof wij, bijna met de woorden van Hoofdstuk XIV: 18, 19, 21, 23, nog eens lezen: “Ik kom weder tot u; gij zult mij zien; ik zal mij aan u openbaren; mijn Vader en ik zullen tot u komen, en woning bij u maken.” En dat beteekent dan vooral ook: Gij zult mij regt leeren kennen, mij geestelijk zien; gij zult in de natuur en het doel van mijn werk ingeleid worden; gij zult den waren aard en de uitgestrektheid van mijn koningrijk als met de oogen der ziel aanschouwen; gij zult u gelukkig gevoelen, in uwe voortdurende en aanhoudende betrekking tot mij, in onze onderlinge gemeenschap.’
In de vijfde lezen wij: ‘Onze tweede aanmerking betreft de duidelijke onderscheiding, die onze Heer zelf in deze bede (Vader, verheerlijk uwen Zoon) maakt,

{==568==} {>>pagina-aanduiding<<}
tusschen zijnen Vader, als den eenigen waarachtigen God, en tusschen zichzelven, als den gevolmagtigden gezalfde van God. Inderdaad, deze onderscheiding is hier volstrekt niet te miskennen. Dat de Vader alleen de eenige waarachtige God is, met uitsluiting niet alleen van alle valsche Goden, waaraan de biddende Jezus waarschijnlijk dacht, maar ook met uitsluiting van hem den bidder zelven, wordt, dunkt mij, duidelijk uitgesproken. De twee naturen in Christus, gelijk men spreekt, zijn gewisselijk, naar aller toestemming, niet meer dan één persoon; die geheele persoon, Jezus, de Christus, bidt; en hij bidt voorzeker zichzelven niet aan, maar zijnen Vader, welken hij noemt den eenigen waarachtigen God, noemende zichzelven Jezus Christus, dien hij gezonden heeft. Doch zoo klaar als dit is, even zeker blijkt het hier, dat Jezus van zijn voorbestaan enz. zichzelven bewust was.’
Doch, wij zien ons gedrongen, met een paar uitvoeriger aanhalingen te sluiten, die ons eenigermate nieuw, maar ook bedenkelijk voorkomen.
In de achtste Leerrede: Hiertoe ben ik geboren, en hiertoe ben ik in de wereld gekomen, opdat ik der waarheid getuigenis zoude geven; een iegelijk, die uit de waarheid is, hoort mijne stemme. ‘Geene uitleggers (dus spreekt messchaert) beantwoorden de vraag, hoe en door welke aanleiding Jezus kwam tot deze voorstelling van het oogmerk zijner komst in de wereld. Alleen zij, die zijne verklaring van zijn koningschap oneigenlijk willen verstaan hebben, wenden voor, dat dit eene opheldering van die wonderspreuk zijn zal; en velen, die anders de Evangelische leer van Christus koningrijk eerbiedig gelooven, volgen zonder ergdenken deze opvatting. Maar ik bid u, zoo onze Heer geen Koning is, en hij dit wilde zeggen, dat zijne zoogenaamde regering alleenlijk de zedelijke invloed van zijn onderwijs ware, waartoe zich dan zoo onverstaanbaar uitgedrukt, dat Pilatus hem gewis niet verstaan konde? En zoo hij inderdaad Koning is, en dit ook

{==569==} {>>pagina-aanduiding<<}
hier gezegd heeft, gelijk hij zich door den Joodschen Raad ook had laten veroordeelen op de plegtige verklaring, dat hij de Christus was; hoe kon dan het zeggen, “Ik ben in de wereld gekomen, om aan de waarheid getuigenis te geven,” tot opheldering hiervan dienen? - Om het verband wel te verstaan, hebben wij, mijns bedunkens, maar eene zeer kleine omstandigheid bij het verhaalde volgens den tekst te bedenken, die zeer natuurlijk moet plaats gegrepen hebben. De hoofdzaak, die Jezus, in antwoord op de voorname vraag naar de oorzaak zijner beschuldiging, tot den Stadhouder gezegd had, was, dat zijn koningrijk niet was van deze wereld; het andere: Ja, ik ben een Koning, diende maar in antwoord op eene bijkomende vraag. Toen nu onze Heer zoo sprak van zijn koningrijk als niet van deze wereld, en ook aantoonde, dat zijn doel in 't geheel niet geweest was naar aardsche heerschappij te staan, toen moge Pilatus hem of voor een' geestdrijver gehouden, of hem met meer achting beschouwd hebben, hetwelk hier niets ter zake doet; maar niets was natuurlijker, dan dat in de ziel van dezen man de gedachte oprees: zoo gij een Koning zijt, of u voor een' Koning uitgeeft, van eene andere wereld, wat doet gij dan hier in deze wereld? En onze Heer, deze vraag vooruitziende, of die in des mans ziel lezende, gaat daarom voort, na, zijner waardig, maar kortaf, zijne aanspraak op een hoog gezag bevestigd te hebben, - om van zijne verschijning in deze wereld, schoon hij zich Koning noemde in eene hoogere orde der dingen, aan Pilatus reden te geven.’
Hier kunnen wij ophouden, en achten des mans meening duidelijk genoeg in het licht te hebben gesteld. Deze is zeker vernuftig. Maar het pleit al aanstonds tegen hare gegrondheid, dat, schoon het denkbeeld, dat Jezus' koningschap in geheel oneigenlijken zin moet genomen worden, 25 of 30 jaren geleden zeker zeer zeldzaam was, nogtans, volgens messchaert zelven, geene uitleggers op deze of dergelijke verklaring zijn ge-
{==570==} {>>pagina-aanduiding<<}
vallen. Ons komt zij dan ook, hoe schrander, nogtans uitgedacht en (in den besten zin) gezocht voor, niet voor de hand liggende. En is zij noodig? Moeten wij, omdat Jezus aan Pilatus de zaak slechts van dien kant voorstelt, welke voor dezen eenigzins verstaanbaar was, daarvan alles uitsluiten, wat in deze opgave, ten aanzien van zijn werk en waardigheid, niet bevat was? Of is zij voldoende en geschikt om alle dubbelzinnigheid weg te nemen? Dan, dunkt ons, moest het oogmerk van Jezus' komst op deze wereld louter dat van onderwijs en aanprijzing zijn. En hoe weinig wij ook genegen zijn, de overige deelen (attributen) van het Messiasd. i. koningschap weg te redeneren, zijn werk op aarde, zijn eigenlijk verlossingswerk, behoorde gewis daartoe. Zekerlijk luidt Jezus' taal hier eenigzins zoodanig, dat zij met andere betuigingen als in strijd, en gunstig voor de denkwijze der zoogenoemde rationalisten kan worden beschouwd. Maar zij is niet de eenige van dezen aard. Die den wil mijns Vaders doen wil, zal van deze leer getuigen, en verscheidene andere plaatsen, hebben dergelijke strekking. En zullen wij daarvoor zoo zeer beschroomd zijn? Is niet God een licht? Is niet het Christendom de waarheid? En zoo het mogte zijn, dat onze benevelde en vernederde rede (dan liever geest of verstand te noemen) dié waarheid niet als natuurlijk erkent en zonder gezag aanneemt, - de rede (de
onverbasterde, eeuwige) moet dit gewisselijk doen. Men kieze echter. Daartoe stelden wij het eene en het andere hier neder.
Nog eene plaats, uit de twaalfde Leerrede: Jezus dan heeft nog wel vele andere teekenen in de tegenwoordigheid zijner discipelen gedaan, enz. ‘Wat moeten wij verstaan door de teekenen, waarvan Johannes hier spreekt? Zeker niet die betooningen zijner Goddelijke wonderkracht, in het genezen van vele ziekten en kwalen en in andere heerlijke werken, waardoor hij bewees, dat zijn Vader met hem was: want vooreerst heeft de Heer die juist niet afzonderlijk in de tegenwoordigheid zijner discipelen, maar in het openbaar, op de wegen en

{==571==} {>>pagina-aanduiding<<}
straten en in de Synagogen, verrigt.........Johannes zal hier dan door teekenen in tegenwoordigheid der discipelen verstaan vele door hem niet vermelde verschijningen van den Heer aan de discipelen na zijne opstanding, die hij teekenen mogt noemen, omdat zij de bewijzen en vervulling waren van het groote teeken zijner opstanding, waarop hij zich beroepen had.’ Ook hier vragen wij: Is het middel zoo veel minder erg dan de kwaal? Is de Heer messchaert niet al te gereed, om elke kleine zwarigheid zoo ver uit den weg te gaan, dat hij ligt in grootere vervalt?
Hoe dit zij, die zoekt die vindt. En buiten tegenspraak is deze bundel, bijzonder ook in een uitlegkundig licht, wel geschikt om licht en leven te helpen verspreiden. Wij danken den geleerden man, en verheugen on, met hem, zoo belangrijke taak, op zijne klimmende jaren, zoo gelukkig te hebben volvoerd. Lang lichte en stichte hij nog, zoo wel in zijne bijzondere gemeente, als in wijderen kring!




Aanmoediging en Handleiding tot het aankweeken van de witte Moerbezieboomen; door  C.A. Bergsma,Math. Mag., Phil. Nat. et Med. Doct., Hoogleeraar te Utrecht. Te Utrecht, bij van Paddenburg en Comp. 1832. In gr. 8vo. 25 Bl. ƒ :-40.

De Hoogleeraar bergsma zegt in den aanvang van dit werkje, dat het welzijn van een land in een naauw verband staat met den toestand der bewoners. Wij voor ons geven dit zoo gaarne toe, dat wij eigenlijk niet weten, wat welvaart van een land anders is, dan welvaart der bewoners. Voor het overige mogen wij wel zien, dat er witte Moerbezieboomen geplant worden, in plaats van niets opbrengende heggen (bl. 12), en zouden niet durven ontkennen, dat de Zijdeteelt ook bij ons kan gelukken. Vooreerst echter zouden wij, om er over te schrijven, eene bepaalde aanleiding in onze ondervinding moe-
{==572==} {>>pagina-aanduiding<<}
ten hebben, en niet alleen uit opgaven van anderen willen putten. Voor groote landeigenaars en vermogende landbouwers kan deze Handleiding nuttig zijn, en wij verwachten, dat er onder hen althans eenigen zullen zijn, die, uit belangstelling in de vaderlandsche nijverheid, de zaak zullen willen beproeven.




Cosmographische Lessen. Een Leesboek voor de Nederlandsche Jongelingschap, door  Jacob de Gelder,Hoogleeraar te Leyden. Te Amsterdam en in den Haag, bij de Gebr. van Cleef. 1831. In kl. 8vo. XXXII en 540 bl. ƒ 3-90.

De Hoogleeraar de gelder heeft, door de uitgave van het aangekondigde werk, in eene wezenlijke behoefte voorzien. Er bestonden, wel is waar, (om ons van des Schrijvers eigene woorden te beidenen) handleidingen in menigte, in vele van welke, zoo als het heet, de wiskundige Aardrijkskunde, het gebruik van de kunstige Aard- en Hemelbollen worden onderwezen; andere, in welke de zoogenaamde populaire Astronomie, zonder meetkundige kennis te vooronderstellen, geleerd wordt. Doch al die handleidingen schenen den Hoogleeraar of te duister, of te droog van stijl, of (gelijk met de Fransche voortbrengselen veelal het geval is) te oppervlakkig. Daarom heeft de hooggeleerde Schrijver dit Leesboek opgesteld, en het den titel van Cosmographische Lessen gegeven, omdat het eene volledige en tevens eenvoudige beschrijving behelst van de zoogenaamde wiskundige Aardrijkskunde, van de eerste hoofdgronden der Sterrenloopkunde, van de naauwkeurige beschrijving van ons Planeten- en Kometenstelsel, zoo als wij het thans kennen; in één woord, de beschrijving van het Heelal, van de geheele Wereld (κόςμος), van de uitgebreide schepping, die ons oog, in de oneindige hemelruimte, gewaar wordt. Cosmographische lessen op te stellen (zegt de Schrijver), zonder in den lezer eenige kennis van de

{==573==} {>>pagina-aanduiding<<}
Leer der Getallen en der Uitgebreidheden te onderstellen, behoort onder de onmogelijkheden. Zulks zou wel hetzelfde zijn geweest, als geene Cosmographische lessen te schrijven, enz.
Recensent vereenigt zich volkomen met dit redebeleid des Hoogleeraars. Zij, die van een ander gevoelen zijn, moeten dan ook willen, dat de Bespiegelende Wijsbegeerte worde onderwezen, zonder vooronderstelling van kennis der Redeneerkunde; of dat de oorspronkelijke tekst van Homerus worde verklaard aan toehoorders, die te voren niets van de Grieksche woorden en taalvormen hebben willen leeren. Eene oppervlakkige kennis vervoert al ligt tot verwaandheid, en sleept ons niet zelden weg tot allerlei dwaling, zoodat eene volslagen onkunde bij velen en in de meeste gevallen nog verkieslijker is, dan eene gevaarlijke halfkennis.
Gelijk echter de Hoogleeraar, aan den eenen kant, zekere onmisbare kunde bij zijne lezers vooronderstelt, zoo vergt hij, aan den anderen kant, ook niet meer, dan volstrekt noodig is, om met vrucht zijne taak te kunnen volvoeren; en het afgetrokkene des onderwerps zoekt hij, door duidelijkheid en fraaiheid van stijl, bevattelijk en aangenaam - elders weder, door wijsgeerige aanmerkingen en gevolgtrekkingen, heilzaam en stichtelijk te maken. Waar het pas geeft, oppert hij doelmatige vraagstukken, en levert er de onderscheidene oplossingen van. Een achttal platen met naauwkeurig aangeduide en juist bewerkte figuren strekt tot opheldering; en hij, die de beginselen van Reken- en Meetkunst magtig is, zoo hij de hier aangekondigde Cosmographische lessen beoefenen wil, behoeft slechts de volgende stoffelijke hulpmiddelen:
1o. Een kunstige Hemel- en Aardbol, benevens eene algemeene Sterrenkaart.
2o. Behalve het vertrek, waar de Lessen gelezen en beoefend worden, eene plaats in de opene lucht, om de bewegingen des Hemels en der Planeten na te gaan, en den Hemel met den kunstigen Hemelbol te vergelijken.

{==574==} {>>pagina-aanduiding<<}

3o. Zoo wel op deze opene plaats, als in het vertrek, alwaar de Lessen plaats hebben, moet op den vloer, volgens de manier, die art. 102 (bl. 51) verklaard wordt, eene middaglijn of meridiaan zijn getrokken, om den kunstigen Hemel- en Aardbol, overeenkomstig de plaats, alwaar men zich bevindt, te kunnen stellen.
4o. Men moet voorzien zijn van een werktuig, aequatoriaal genoemd, hetwelk art. 92 (bl. 44) beschreven wordt, met verwijzing tot de ophelderende figuur 40, plaat No. 2.
5o. Van eenen Telescoop of een' Acromatischen Kijker, vermogend genoeg, om de Satellieten van Jupiter en Saturnus te kunnen waarnemen; en eindelijk
6o. van een' Sterrckundigen Almanak, voor elk bijzonder loopend jaar, waartoe wordt aanbevolen, behalve den Zeemans-Almanak, of eenig ander sterrekundig dagboek, als b.v. Connaissance des temps, wel inzonderheid het Jaarboekje, hetwelk jaarlijks, op last van onzen geëerbiedigden Koning, door des Schrijvers geachten vriend, den voortreffelijken Wiskunstenaar r. lobatto, wordt uitgegeven.
Men heeft reeds gezien, dat wij van artikelen gesproken hebben. De Hoogleeraar, namelijk, heeft zijn werk afgedeeld in hoofdstukken; elk hoofdstuk, in verschillende lessen; iedere les, in onderscheidene artikelen. Die artikelen hebben een doorloopend nommer. Zij beginnen met de Inleiding, die het eerste hoofdstuk voorafgaat, en eindigen, bij de laatste Les, met No. 467. Alsdan volgen er nog drie Bijlagen, die weder elk in artikelen zijn afgedeeld, doch telkens met afzonderlijk loopend nommer. De eerste Bijlage is over de regeling der jaren, en de voornaamste jaartellingen; de tweede behelst eene nadere toelichting aangaande het ware verstand van het Planetenstelsel van Ptoleméus; en de derde levert een eenvoudig bewijs van het parallelogram der krachten. Dit alles maakt het gebruik van dit Leesboek gemakkelijk, en de opgaaf van den Inhoud, bl. XXVII tot XXXII ingesloten, geeft een duidelijk overzigt van het geheel.

{==575==} {>>pagina-aanduiding<<}

Overal zoekt de Hoogleeraar wezenlijke kunde mede te deelen; nergens verdiept hij zich in ijdele en door geene analogische gronden van waarschijnlijkheid ondersteunde gissingen; doch, waar de stellige wetenschap ons begeeft, waagt hij dáár alleen met zedigheid te gissen, waar die gissing zich aanbeveelt door een natuurlijk verband met erkende waarheid. Zoo zijn b.v. zijne gissingen aangaande de natuur en de bestemming der Kometen, art. 447-450 (bl. 471-475). En wie is niet geneigd, met den Hoogleeraar, in art. 449 (bl. 472), te vragen, en voor zichzelven te onderstellen: Zouden welligt de Kometen electrophorische ligchamen zijn, in welke eene groote hoeveelheid electrieke stof voorhanden is, op welke de Zon (behalve dat zij de weegbare deelen van dit ligchaam aantrekt) door een haar eigen zijnde opwekkend vermogen werkt; zoodat de afscheiding der positieve en negatieve electriciteit, in het ligchaam van de Komeet, des te sterker zou worden, naarmate zij tot de Zon nadert, en tevens aanhoudend werkt? Hieruit (en ziedaar het verdienstelijke en waarschijnlijke dezer gissing) zou men het licht van den staart kunnen verklaren, en reden geven, waarom de staart, na den doorgang door het perihelium, zoo veel grooter en helderder is, dan vóór dien tijd.
Tot de heilzame en stichtelijke strekking van dit Leesboek brengen wij onder anderen, dat bl. 420 en verv. (art. 373-380) het bestaan van een verstandig en alvermogend Wezen, dat, door zijnen wil, de stof daargesteld, aan derzelver bestanddeelen natuurkrachten medegedeeld, en deze aan onveranderlijke wetten onderworpen heeft, uitmuntend gestaafd wordt.
Jammer is het, dat de verbetering der drukproeven niet zoo naauwkeurig geweest is, als de innerlijke waarde van dit werk verdiende, hetwelk wij aan alle Onderwijzers en leergierige Jongelingen, ja zelfs aan allen, die de wetenschap liefhebben, met ruimte durven aanbevelen.


{==576==} {>>pagina-aanduiding<<}

Kort Verslag eener op eigene ondervinding berustende behandeling der Cholera, door  J.H. Janssen,oud Chirurgijn Majoor, enz. onlangs uit O.I. in het Koningrijk der Nederlanden teruggekomen. Te Utrecht, bij N. van der Monde. 1832. In gr. 8vo. ƒ :-30.

Onder de geschriften van den dag, welke over de Cholera en derzelver geneeswijze handelen, moet zeker bijzonder de aandacht trekken een verslag, hoe kort dan ook, hetwelk op eigene ondervinding berust. Gaan wij hetzelve eens door, om te zien, of het wezenlijk zich onderscheidt van die vele werkjes, door Geleerden, Geneesheeren en anderen geschreven, over welker waarde de Schrijver zich niet wil uitlaten, als geschreven zijnde door Geneesheeren, die zelve de behandeling van Choleralijders niet hebben uitgeoefend. De Schrijver oordeelt echter onder deze eene uitzondering, en met regt, te moeten maken met de raadgevingen van den verdienstelijken Hoogleeraar b.f. suerman, die toen echter de behandeling derzelve mede waarschijnlijk nog niet had uitgeoefend. Bedriegen wij ons niet, dan zijn de meeste geschriften, behalve de vertalingen, in dien geest gesteld, en bevatten meer raadgevingen, dan dadelijke opgaven van behandeling. De Schrijver kon dus in zijne oordeelvelling wel eens wat te onbepaald geweest zijn.
Wanneer wij het met den Schrijver eens zijn, dat het thans meer op vervulling van pligten, dan op eenen gekuischten stijl aankomt, gelooven wij echter, dat een kiesche stijl altijd tot aanprijzing verstrekt; want daardoor onderscheidt zich de wetenschappelijk gevormde man van den door slender vervormden. Doch wij willen niet vitten.
Wanneer wij den Schrijver gereedelijk zijne ondervinding op de plaats en in ruime mate toekennen, vergeve hij ons, dat wij zijne ondervinding in zijne toenmalige betrekking van het jaar 1805 af in twijfel trekken. Bij

{==577==} {>>pagina-aanduiding<<}
geenen Schrijver over de Militaire Geneeskunde, larrey, desgenettes, hennen en meer anderen, vinden wij van de Cholera Asiatica gewag gemaakt. Wanneer wij de door ons reeds behandelde Cholera Asiatica met de gewone Cholera vergelijken, vinden wij toch een onderscheid, hetwelk nog in iets meer bestaat, dan slechts in den meer- of minderen graad van hevigheid.
Daar de Schrijver zich vele uitweidingen veroorlooft, en wenken geeft, zoo als wij die reeds van hen vernomen hebben, die de Cholera wel niet behandeld hadden, echter geheel met die des Schrijvers overeenstemmen, zoo zullen wij ons slechts bij enkele, de aandacht bijzonder wekkende, punten bepalen.
‘De Cholera is niet besmettelijk: dit is eene stellige, op veeljarige ondervinding gegronde uitspraak.’ - Dat dit gevoelen in de Oost-Indiën door allen niet wordt omhelsd, weten wij even stellig, en het voorbeeld van den Schrijver zelven en zijne ambtgenooten voldingt het pleit niet. Wij voor ons vreezen de besmetting niet, maar houden het vooreerst toch geraden, geene stellige uitspraak te doen. De tijd, indien dit mogelijk zij, beslisse daarover. Intusschen neme men zulke voorzorgen, alsof zij besmettelijk was, en gedrage zich op eene verstandige wijze, alsof men voor zich geene besmetting vreest. De Schrijver verzacht ook op dezelfde bladzijde zijne stellige uitspraak door mogelijkheden, die wij hem niet willen betwisten.
Dat alle gewaande voorbehoedmiddelen ten hoogste schadelijk te achten zijn, is eene uitnemende waarschuwing. Men moet ook een naar winst hakend medicijnbereider zijn, om het publiek zulke geneesmiddelen, onder welken vorm dan ook, te durven aanprijzen. Dit is regt gomma voor gom verkoopen!
Wat de geneeswijze des Schrijvers betreft, wanneer men zijn drankje, bl. 18:

{==578==} {>>pagina-aanduiding<<}

R. Aquoe menthae pip. unc. iV̄.

Aeth. sulphur. alc. dr. i β.

Vini opiï aromatic. gtt. XXX.

M.S. Alle kwartier uurs een lepel.



gebruikt heeft tegen den eersten schrik of de eerste beginselen, dan zoeke men verder geneeskundige hulp, aan welke het op de meeste plaatsen nog al niet ontbreekt. Wij laten dan des Schrijvers opgegevene geneeswijze geheel aan hem over; variis modis bene fit, of: langs vele wegen bereikt men hetzelfde doel. Dit heeft ons reeds de ondervinding geleerd, dat ook onder deze plaag het individu zoo zeer onze aandacht verdient als bij elke andere ziekte. Die hier wél onderscheidt, zal wél slagen, mits hij maar tijd om te handelen moge hebben. Niet het duistere der ziekte treft ons; het duister heldert zich spoedig op bij eene oplettende behandeling en vergelijkende lijkopeningen; maar de tijd.....het wordt nacht zonder voorafgaande schemering. Wij vereenigen ons wenschen met de heilbede des Schrijvers over Nederland en deszelfs Koning.




Een woord aan het Publiek ten opzigte van het uitbreken der Cholera Asiatica te Delft op den 24 Julij 1832. Ne cures ea, quae stulte miraris et optas Discere, et audire, et meliori credere non vis? horat. Epist. Lib. 1. Te Delft, bij B. Bruins. 1832. In gr. 8vo. ƒ :-50.

Ofschoon het publiek doorgaans weinig heeft aan geschillen, die tusschen geleerden, en vooral Geneeskundigen, gevoerd worden, er kunnen evenwel gevallen zijn, waarin zij toch verdienen opgemerkt te worden. Metderdaad betreft ook het onderhavig geschil niet zoo zeer bijzondere gevoelens of verschil derzelven, als wel het

{==579==} {>>pagina-aanduiding<<}
bestaan eener daadzaak, welke, van nabij gezien, althans voor het Delftsche publiek zoo onverschillig niet was. Partijen mogten in der tijd belang stellen, hoe de nu reeds overledene Geneesheeren verbrugge en hoogeveen over den aard der ziekte van zeker aanzienlijk man twistten, het kon slechts den lijder deren, dat beide Heeren ongelijk hadden, terwijl zij elk voor hun gevoelen streden. Doch rusten zij allen zacht! Men moge hunner om hunne verdiensten nog gedenken, hun boekje is reeds, met zoo vele andere geschriften van den dag, den gewonen weg gegaan. Wij durven den Heere westerouen van meeteren, wat zijn boekje betreft, wel geen beter lot voorspellen; wij meenen uit zijn geschrift zelve te kunnen opmaken, dat zijne eerzucht zoo verre niet strekt. Hij verlangde echter zich te zuiveren van eene aantijging, alsof hij onnoodigen schrik over de stad Delft had gebragt, en wil doen zien, dat hetgeen hij deed uit geen ander beginsel voortvloeide, dan het heil zijner medemenschen te behartigen. Gesteld eens, de Heer van meeteren ware te voorbarig geweest, deed hij dan zoo groot kwaad? Men had in zulk een geval het elkander vriendschappelijk onder het oog kunnen brengen. Maar nu? Wij zouden, op het ergst genomen, zeggen: de Heer van meeteren heeft te vroeg gezien, hetgeen spoedig daarna zich verwezenlijkt heeft. Hij, die van het tegenovergestelde gevoelen, daarbij van een luid gelach heeft doen blijken, had wel mogen bedenken, dat zijn gelach menigeen bittere tranen had kunnen kosten, welke ten slotte altijd voor zijne rekening gekomen waren.
Wij willen tot geene ontleding van het stukje overgaan. De Schrijver heeft zijne tweede spreuk, van horatius ontleend, wél betracht en is kort geweest; het vereischt dus niet veel tijd ter lezing. Zijne gezegden zijn ook zoo verstaanbaar geschreven, dat het boekje door elk kan gelezen worden, en wij wenschen het vooral in handen zijner stadgenooten. Zij zullen daaruit zien, dat het doel van van meeteren goed, ja edel was.

{==580==} {>>pagina-aanduiding<<}
Wij meenen den man ook te wél te kennen, om bij hem eenige andere drijfveer te vooronderstellen. Het kan zijn, dat men in het eene oogenblik meer bezadigd is dan in het andere; maar dit is zeker, dat Dr. van meeteren niet gedwaald heeft. Het geval was Cholera, en zal dit blijven, in spijt van hem, die, volgens het verhaal van eenen ooggetuige, toen het lijk ter schouwing nog naauwelijks van deszelfs kleed ontbloot was, onder een luid gelach den kreet ophief, dat dit geene Cholera Asiatica was. Nu, Cholera Asiatica en pulvis Algarothi zijn geene dagelijks voorkomende dingen!
Dr. van meeteren stelle zich tevreden. De Heeren, welke de lijderes onder behandeling hebben gehad, hebben als mannen van eer gehandeld; hunne verklaring strekt hun tot eer en moet hem voldoening zijn.
De verklaring, of liever het Rapport, aan Heeren Burgemeester en Wethouders te Delft gedaan, strekt ten bewijze - men zoude bijna zeggen, dat de Heeren toen nog geheel onbekend waren met de uitgangen der Cholera. Hebben of hadden zij toen onder anderen het Rapport over de Cholera van onze Commissie nog niet gelezen? Het zal ter zijner tijd aan waarnemingen niet ontbreken, waar de dood, op apoplexia sanguinea gevolgd, bewezen zal worden en - evenwel cholera voorafgegaan is! Heeren Burgemeester en Wethouderen konden echter in dezen slechts hooren, en zullen zeker tevens niet beslist hebben.
Doch genoeg. Wij waren reeds te uitvoerig. Wij zeggen van dit woord: het is een kort, bescheiden en waar woord. De Heer van meeteren ga voort met kalmte nut te doen; het gezegde van Prof. van der breggen blijve steeds het zijne, en hij trooste zich, dat ontijdig lagchen dikwijls naderhand vrees aanjaagt. Genesis XVIII: 15.






{==581==} {>>pagina-aanduiding<<}

Nagelatene Redevoeringen, door  M. Stuart.Voorafgegaan van: Mijne herinneringen van  M. Stuart,door  N. Swart.In II Deelen. Te Rotterdam, bij de Wed. J. Allart. In gr. 8vo. 592 Bl. ƒ 5-55.

Te lang bleef de aankondiging dezer stukken achterwege. Vele oorzaken, waaronder de gebeurtenissen onzer dagen geene der minste waren, hebben hiertoe bijgedragen. Intusschen moge de late vermelding op nieuw ons den grooten man herinneren, die als vates sacer voor de vaderlandsche geschiedenis van onzen tijd hartelijk wordt teruggewenscht.
Deze Redevoeringen en Verhandelingen waren door den overledenen reeds voor de drukpers bestemd, en dus zijn zij in waarheid nagelaten, zoodat deze nalatenschap zonder heiligschennis is opengesteld en met volle vrijheid mag aanvaard worden.
De Eerw. swart had zijne herinneringen van stuart den 17 Oct. 1827 voorgedragen in de Maatschappij: Felix Meritis, en heeft door plaatsing van dezelve het lezend publiek zeer verpligt, aan hetwelk zij voorzeker welkom zijn.
Deze Verhandelingen (dit mogt 's mans zoon en uitgever van dit nagelaten geschrist, g. verrijn stuart, met grond wenschen) zullen, even als zij bij stuart's leven met zoo veel genoegen als belangstelling gehoord zijn, na zijnen dood geheel aan derzelver doel beantwoorden, namelijk het opwekken tot deugd, het verspreiden van kennis en geleerdheid.
De aanstipping van ieder stuk zal, vertrouwt Rec., den lezer niet ongevallig zijn, I. Ter feestviering van het vijfentwintigjarig bestaan van het gebouw der Maatschappij: Felix Meritis, 5 Nov. 1813. Het onderwerp kiest stuart eigenaardig. Het gebouw der Maatschappij, hoezeer eene lofrede waardig, leverde geen stof op tot doelmatig onderhoud, en werd daarom voorgesteld: 1o. als een sieraad van Amsterdam; 2o. als tempel voor den roem en de onsterfelijkheid van wetenschap, kunstoefening en geleerdheid; 3o. als praaltooneel van wetenschap, kunstoefening en geleerdheid. - Van het hoogste aanbelang is het onderwerp in de twee volgende Redevoeringen. ‘De mensch is een zedelijk, dat is voor pligt en deugd gevoelig en vrijwillend wezen, zelfs in den onverlichten en onbeschaafden staat, en zijne zedelijke waarde, dat is zijne pligtopvolging en deugdbe-
{==582==} {>>pagina-aanduiding<<}
trachting, is onaf hankelijk van zijne verlichting en beschaving, die zijnen geest als denkend en zijn hart als zinnelijk wezen mogen verheffen en veredelen, maar op zijne zedelijkheid, als reine pligt en zuiver deugdbetrachtend wezen, geenen invloed hebben.’ Dit echt wijsgeerig denkbeeld wordt voortreffelijk ontvouwd; eerst wordt des menschen zedelijkheid buiten verband met zijne verlichting en beschaving voorgesteld, II. vervolgens 's menschen geluk in verband met zijne ver lichting en beschaving, III. - C. assinius pollio wordt in de IVde Redevoering behandeld, zoo als men dit van den beroemden Schrijver der Rom. Geschied. met grond verwacht. - C. marius op de puinhoopen van Carthago voorgesteld. ‘Dit onderwerp, door de kunstkweekende werkzaamheid van het teekenkundig vak dezer edele Maatschappij ter mededinging voorgesteld van het wedijverend
penseel, is de stof, welke ik voor mijde rede kies, die hier geene hoogere eer, dan uwe goedkeuring kent, en, verbonden aan het vak, waartoe uw vereerend oordeel haar eenmaal heeft verwezen, u letterkundig voorbereiden wil, om de meesterstukken der beeldende kunst te verwachten, welke zeer zeker de keuze diens onderwerps door derzelver mededinging zullen bekroonen.’ V.-VI. Over den rijkdom der Nederduitsche taal. Een keurig stuk, niet enkel toen uitheemsche woorden den beschaafden man moesten kenmerken allernuttigst, maar voor alle tijden uitmuntend. Het is voor geen uittreksel vatbaar. - VII. De dood van james cook, op Owhyhee omgebragt den 14 Febr. 1779. ‘Ik heb niet den moed der Engelschen, dien gij, M.H., kent; ik heb het bedrijf der Sandwichers te beoordeelen, en danke zelfs de lafhartigheid der eersten, voor zoo verre zij uwe verontwaardiging over de wreedheid der laatsten kan afleiden.’ Cook viel als slagtoffer van zijne gramschap. Dit is de slotsom, waartoe stuart ongedwongen zijne hoorders opleidt. - VIII. Karel de groote karaktermatig voorgesteld. Karel wordt beschouwd als krijgsman, als staatsman, als wetgever, als Christen, als bevorderaar van letteren, wetenschappen en kunsten, eindelijk als mensch in het huiselijke leven. ‘Voorzeker is de naam charlemagne geenszins verkwist aan den grootsten veldheer, schrandersten staatsman, wijsten wetgever, bekwaamsten hervormer, ijverigsten verlichter en goedhartigsten vorst, van zijnen tijd niet slechts, maar van een aantal eeuwen;

{==583==} {>>pagina-aanduiding<<}
schoon het blinde vooringenomenheid en schandelijke vleijerij zou zijn, hem het bloed der vijfdehalf duizend Saksers niet toe te rekenen, en in al zijn doen aan eenig hooger doel te denken, dan der heerschappij zelve, hetwelk geheel persoonlijk was, en met des vorsten dood ook ras geheel verloren ging.’ - IX. Over de vereeniging en onderscheiding der Toonkunst, Schilderkunst, Dichtkunst en Welsprekendheid. Alle kunsten zijn aan elkander vermaagschapt. Dit zeggen van cicero strekt den Redenaar tot leiding zijner gedachten. ‘Magen zijn bloedverwanten; dezulken, naar de oorspronkelijke kracht des woords, die onder ééne vaderlijke magt in gemeenschap opgebragt zijn. - Het maagschap der kunsten doet ons alzoo vragen naar 1) derzelver gezamenlijken oorsprong, 2) onderscheidene bestemming, 3) voortdurende gemeenschap, en 4) afzonderlijk bestaan.’ - X. Inhoud en aanleiding wordt van deze Redevoering door den titel gemeld: Lofrede op gérard de lairesse, Grondlegger van de Akademie van Teekenkunst der stad Amsterdam; bij gelegenheid der viering van haar Eeuwgetijde op den 24 Febr. 1818. - Tot die zelfde gelegenheid behoort ook de XIde: Schets der Lotgevallen van de Akademie der Teekenkunst te Amsterdam. - XII, de laatste in het eerste Deel, handelt over het Historieschilderen. ‘De bijzondere waarde van dit kunstvak, de vereischten bij deszelfs beoefening, de daarin reeds verdiende lof van onze kunstenaars, en de tegenwoordige bemoediging tot deszelfs bearbeiding, zijn de voornaamste punten, waartoe zich mijne redenen zullen bepalen.’
In het tweede Deel vindt men, I. De verpligting der menschheid aan de Teekenkunst; bij gelegenheid der prijsuitdeeling in de Maatschappij: Felix Meritis, op den 23 Dec. 1807. ‘Zoo hartelijk ik mij beklage, de Teekenkunst, wier hoogtijd bij deze verdienstelijke Maatschappij gij heden viert, noch te oefenen, noch zelfs te kennen in hare grondregelen, zoo vurig danke ik steeds den Hemel voor het gevoel, hetwelk mij voor het levendigst genot der schoonheid dezer kunst vatbaar maakt; en, daar ik anders schromen moest het woord te voeren, waar hare wijze regters hunne openbare zitting houden, om aan hare meesterlijke beoefenaars het eermetaal te schenken, dringt dat gevoel mij het spreken op tot dankbaren lof dier kunst, ter plaatse, waar zij dus luisterrijk bemoedigd wordt.’ -
{==584==} {>>pagina-aanduiding<<}
II. Over den invloed der Vrouwen op de grootheid en het verval der Romeinen. ‘Mijne gedachten hebben zich tot dit onderwerp bepaald, welks verhandeling ik uwer lettermin allezins waardig achte. - Wij hebben ons aan geen tijdperk noch staatsbijzonderheid willen bepalen, maar nemen ons overzigt algemeen; doch zullen daarbij meer letten op de grootheid en het verval in der Romeinen karakter, dan in derzelver eigenlijk rijksgebied.’ - III en IV. Het huiselijke leven der Romeinen. De beide uitmuntende Redevoeringen leveren een' voortreffelijken commentarius op het Epigram van martialis, hetwelk in vertaling luidt:

‘Het eerste en tweede uur heeft men tot groeten noodig; 
Het derde maakt de keel der pleitbezorgers heesch; 
Ten vijven toe heeft elk zijne eigen bezigheden; 
Het zesde geeft wat rust; na zeven werkt men niet; 
Van acht tot negen uur zijn ligchaamsoefeningen; 
Het negende gebiedt het spreiden van den disch; 
Ten tienen, euphemus! zult gij mijn verzen lezen.’ 

De ernstige bezigheden worden afgehandeld in de eerste; de vermaken der Romeinen, die na den middag invallen, vinden in de tweede Redevoering plaats. Een rijkgestolen rooversvolk leert de geschiedenis in de Romeinen kennen, hetwelk met een handeldrijvend volk in alles een groot contrast oplevert. - V. Over de overwinning te Palembang in de maaud Junij 1821. De weinige vreugde over die zege, zelfs te Amsterdam, wekt den Redenaar op. ‘Ik wil, ik moet tot u spreken over de overwinning te Palembang; en kunnen mijne gevoelens de uwe worden, dan zal op ons geen blaam van onverschillig- en ondankbaarheid hechten, de schandelijkste, die ooit een vrije burger dragen kan.’ - VI. De nagedachtenis van herman bosscha plegtig gevierd in de Maatschappij: Felix Meritis, op den 8 Febr. 1821. De namen van bosscha en stuart waardig. - VII. Over het Gebarenspel. De lof, aan eene händel-schutz toegezwaaid, geeft den Redenaar aanleiding, over het gebarenspel te spreken. De slotsom is echter geene aanbeveling, als zijnde dit spel zeer gebrekkig, in vergelijking van het hoogere treurspel. - VIII. Q. roscius de Tooneelspeler. Verontwaardiging, dat een kind van zes jaren in nieuwspapieren de jonge roscius wordt genoemd, dringt

{==585==} {>>pagina-aanduiding<<}
stuart tot eene Lofrede op den Romeinschen tooneelspeler, wiens verdiensten nu naar waarde en waarheid vermeld worden. - IX. Pericles, als stichter van de Atheensche heerschappij in wetenschap en kunst en smaak. ‘Athene werd door hem de troon der wetenschap en kunst. Hij was hiertoe bevoegd door eigene oefening en smaak. Het opperbewind van schier eene halve eeuw stelde hem daartoe in staat, en zijn karakter maakt hem de vergoding in het heiligdom der kunsten waardig. U dit te toonen, is de taak, welke ik mij heb opgelegd.’ - ‘De twee Verhandelingen,’ zoo berigt ons 's mans zoon, ‘over het Noodlot bij de Ouden en over de Scherts van socrates, waren, om derzelver belangrijkheid, opgenomen onder de Gedenkschriften van het Koninklijk Instituut, en zijn met vergunning op nieuw uitgegeven.’ Dit berigt is, ook zonder verslag en aanbeveling van onze zijde, voldoende, om de Xde en XIIde Redevoeringen in dezen bundel ruimschoots aan te bevelen. - XI. Over den Zelfmoord bij de Ouden. ‘O hoe bloedt mij nog het hart, sinds mijne hand den dood van cato, cassius en brutus schreef; - hoe verdubbelt mij die smart, zoo dikwijls mijne lezers zich even geroerd vertoonen aan mijnen geest; en hoe vaak bekruipt de vrees voor het gevaarlijke van hun voorbeeld mij, hetwelk zich met geene enkele aanmerking, zoo ligt vergeten, laat verhoeden! Gansch vol van zulk gevoel, hetwelk ik mij geenszins schame, vindt zich mijn geest, daar ik u heden onderhouden mag, alleen bepaald tot den Zelfmoord bij den Ouden, omtrent welken ik, gedachtig aan het vak, waarin ik spreken moet, geheel letterkundig wil verkeeren, zoodat de oude letteren alleen in de geschiedenissen zelve ons wapenen
tegen allen verkeerden denkbeeld en invloed van een misdrijf, hetwelk, uit hoofde van deszelfs afschuwelijkheid, evenmin uitdrukkelijk door de Wet van mozes of door het Evangelium wordt verboden, als de wetten van solon bij de Atheners van den Vadermoord gewaagden.’ - XIII. Over de Geschiedenis en den Geschiedschrijver in het algemeen. ‘Ik wensch het gehoor, hetwelk gij mij heden vergunt, aan te wenden tot eene voordragt mijner gedachten over dit onderwerp, mij gemeenzaam door veeljarlge oefening, en hoogst belangrijk door nieuwe geschiedkundige bestemming. - De aard, het doel en de vereischten der Geschiedenis, in de

{==586==} {>>pagina-aanduiding<<}
cerste plaats, en de redelijke en zedelijke vereischten van den Geschiedschrijver, in de tweede, met u na te gaan en te overwegen, is de leiding, welke ik aan dit onderhoud meen te moeten geven.’
In plaats van beoordeeling, of iets, dat hiernaar zweemt, acht Rec. het voegzamer en nuttiger, het oordeel van den allezins bevoegden swart over den beroemden stuart aan te voeren, dat door de lezing dezer uitmuntende Redevoeringen volkomen geregtvaardigd wordt: ‘Wij hebben nog een vermogen in hem als redenaar op te merken, - zijne wonderbare bekwaamheid, om bij iedere gelegenheid, over elke stof, gepast te spreken, en, gelijk men zegt, van alles iets te maken. Sedert verscheidene jaren heeft deze Maatschappij (Felix Meritis) hare uitdeeling van eereprijzen, aan teekenaars en schilders, met eene redevoering of lofdicht gevierd; en velen ondervonden de moeijelijkheid, om, zonder eigene genoegzame kunstkennis, voor een gemengd gehoor toepasselijk en vruchtbaar voor geest en hart te spreken. Maar stuart, die, als een der eerste sprekers, het pad te banen had, schetste de verpligting der menschheid aan de teekenkunde, op eenen even leerzamen als hartroerenden toon. - - Wat het algemeen gesprek, hetzij binnen de muren van dit gebouw, of in uitgebreider kring, aan de hand gaf, schikte zich voor hem van zelve. Gaf teekenkunde als prijsstof ter bewerking voor het penseel op: marius op de puinhoopen van Carthago, straks was stuart gereed, om ons die gebeurteuis in het allertreffendst licht voor te stellen. Had eenmaal elk den mond vol van den jongen roscius, een kind, door de Londensche groote wereld om zijne tooneelkundige bekwaamheid gevierd, welhaast leerde ons de Romeinsche Geschiedkenner, vol verontwaardiging, den grooten man schatten, wiens naam hij aldus ontheiligd achtte. Later vervulde napoleon de wereld met zijnen roem en geweld; en de vergelijking van dezen met karel den groote, een spel voor stuart's kennis en
scherpzinnigheid, hield onzen geest opgetogen.’
Alles, wat hier geleverd wordt, bewijst ook in stuart zelven de naauwe verwantschap der kunsten, welke hij zoo voortreffelijk heeft aangewezen. Daardoor sprak hij over alles gemakkelijk, en niet als bloot kunstminnaar. ‘Met de geschiedenis in de hand,’ zoo sprak de man zelf, Iste D. bl. 268,

{==587==} {>>pagina-aanduiding<<}
‘heb ik dikwijls naar het geschiedpenseel omgezien, en wage ik het, over het historieschilderen te spreken.’ Juist deze zijne bevoegdheid bewaarde hem, schoon dikwerf voor kunstregters optredende, altijd voor een oordeel als dat van hannibal over phormio.
Ook deze Redevoeringen zijn stuart waardig, en mogen op algemeenen bijval en groote belangstelling blijven rekenen. Zulk eene nalatenschap, van zulk eene hand, ontvangt men zeer zelden!
De correctie kon, vooral in het IIde Deel, beter zijn, Eenige eigennamen zijn ook verkeerd gespeld: clodia voor cloelia, vulturia voor veturia, archius voor archias, athyanax voor astyanax, parrhascus voor parrhasius, ruckersselder voor ruckersfelder, wasschenberg voor wassenbergh, enz.




Bespiegelingen over den aard en de ontwikkeling onzer Taal, door Mr. l.ph.c. van den bergh.

(Vervolg en slot van bl. 551.)

Bl. 31. Rijk, als bijv. naamwoord, beteekende eigenlijk magtig, in welken zin het in de tweede eeuw onzer jaartelling voorkomt: Dag hinn rijkur, d.i. Dag, de magtige enz. Daar IJsland in de tiende eeuw door Deensche vlugtelingen bevolkt werd, is dit denkelijk eene druksout, en men leze in de tiende eeuw. Doch had hier niet eene noot of citatie bij behoord?
Bl. 42-45. Recensent helt wel over tot het gevoelen des Schrijvers over de buiging der voornaamwoorden, zoodat mij b.v. niet van een' verloren geganen eersten naamval afkomstig is, maar I, ik, ἐγὼ, ego, je, enz. noodwendig onregelmatig zijn. Men moet den Schrijver lezen, om dit ontwikkeld te zien.
Bl. 56 en 57. Het voorzetsel aan geeft toevoeging, aanhechting te kennen, en regeert, gelijk men het noemt, den derden naamval. Het voorzetsel aan regeert niet, maar omschrijft den derden naamval, terwijl het daarentegen den vierden naamval regeert. Wijders zou geen woord met het voorzetsel van worden zamengesteld, wegens zijne natuurlijke afstuitende kracht. Om die reden kan dit niet zijn: want

{==588==} {>>pagina-aanduiding<<}
af in afwerpen b.v. is even afstuitend, en echter zijn er vele zamengestelden met af, gelijk de Schrijver zelf erkent.
Bl. 77 en vervolgens, over de gelijk- en ongelijkvloeijende Werkwoorden. Schoon de Schrijver, met bilderdijk, a-en, e-en, i-en, o-en en u-en als oorspronkelijke werkwoorden aanneemt, en ook hier weder alles put uit den boezem der onbekende taal, welke hij onderstelt ten grondslag ook der onze te liggen; zoo beweert hij, (wel verre van met wijlen genoemden Taalkenner de vorming van 't verledene in klankverandering of verdoffing te zoeken, en de ongelijkvloeijende praeterita voor de oudste, de gelijkvloeijende voor later ontstaan te houden) integendeel, dat de uitgang de, thans bij velen verhard tot te, het keumerk van het verledene was; dat de ongelijkv loeijende praeterita ontstaan zijn uit vermenging der dialecten, en de uitgang de, bij het daardoor veroorzaakte klankverschil overtollig geworden zijnde, vervolgens dikwijls in onbruik raakte, terwijl echter somwijlen ook de uitgang niet geheel verbannen werd. B.v. kunnen en konnen zijn twee verschillende vormen. Kunnen heeft men behouden in het tegenwoordige; ik konde, regelmatig van konnen, is het verledene geworden. Nu bestaat er klankverschil, de uitgang wordt overtollig, en men zegt doorgaans ik kon, schijnbaar ongelijkvloeijend praeteritum van kunnen. Ook deze en meer andere redekavelingen des Schrijvers komen ons zeer aannemelijk voor.
De opmerkingen over den geest des volks, getrokken uit de spreekwijzen, en hetgeen er gezegd wordt over den volksgeest, blijkbaar in de vorming en wijziging der taal, behelzen veel, dat behartiging verdient, inzonderheid met betrekking tot den invloed der Engeischen, Spanjaarden en Franschen op onze letterkunde, ja zelfs ook op de taal des gemeenzamen omgangs. Later verkreeg ook Duitschland, zoo als de Schrijver gegrond opmerkt, niet weinig gezag, ten gevolge onzer zucht, om veelal de vreemdelingen na te volgen.
Minder bevalt ons de beschouwing der Tusschenwerpsels, als de overgang tusschen geluid en spraak; niet wat het hoofddenkbeeld betreft: want wie zou er aan twijfelen, of de Tusschenwerpsels maken inderdaad zulk een' overgang uit? Zelfs eenige opmerkingen vinden wij juist; b.v. bl. 134, dat de tamme hond meerdere en duidelijker geluiden voortbrengt, dan zijn wilde stamgenoot in de bosschen; dat dus de dieren ook voor eenige ontwikkeling vatbaar zijn, enz.

{==589==} {>>pagina-aanduiding<<}
Maar de vergelijking van de Tusschenwerpsels met een point d'orgue in de muzijk komt ons gekunsteld voor: want door de aanmerking, dat de Tusschenwerpsels vaak vooraan worden geplaatst (gelijk in waarheid geschiedt), verliezen wij het derde van vergelijking; tenzij men dat alleen daarin wil vinden, dat de Tusschenwerpsels altijd, en het point d'orgue vaak, zoo als de Schrijver zegt, of liever somwijlen, het gevoel aanduidt. Ja! zwak en gekunsteld is zulk eene vergelijking. Wij laten dit over aan de beoordeeling onzer Lezers, en zijn niet voornemens, over dit onderwerp in dispuut te treden. Alles hangt hier af van de overtuiging nopens de juistheid der overeenkomst al of niet.
De aanteekening op bl. 3, te vinden bl. 147, schijnt ons gedeeltelijk onjuist. Want de oude Hollandsche Kronijk van 1254 (zegt de Schrijver) is weinig beduidend. Zie ypey, Geschied. der Nederl. Tale, bladz. 314. Doch zulk eene Kronijk bestaat er niet. Het is slechts eene Keur, en wel de beroemde Keur van willem II, Roomsch Koning, aan Middelburg gegeven, welke, als het oudste, oorspronkelijk Hollandsche Diploma, voor de Taalkunde allerbelangrijkst is. Zie ypey, ter aangehaalde plaatse, en kluit's God. Dipl. p. 654. Denkelijk komt de vergissing door de haast, waarmede de geleerde Schrijver, op de voorposten, zijne aanteekeningen gemaakt heeft. Maar wij herhalen: waarom niet liever met de uitgaaf gewacht, of door eenig geletterd vriend, die niet in het leger was, het handschrift, vóór de uitgaaf, laten verbeteren?
Intusschen danken wij den Heer Mr. van den bergh voor al het goede, dat hij geleverd heeft, en wenschen hem tijd, lust en krachten, om op de ingeslagene loopbaan gelukkig voort te gaan.




Proeve eener Geschiedenis van het Koningrijk der Nederlanden. 1815-1832. Door  A.J. Lastdrager.Iste Aflevering. Te Amsterdam, bij Lastdrager en Lorié. 1832. In gr. 8vo. IV en 104 bl. ƒ 1-:

De Heer lastdrager, gunstig bekend door zijn Gedenkstuk der verlossing en herstelling van Nederland, 't welk in 1817 den Eereprijs, door den Admiraal van kinsbergen uitgeloofd, behaald heeft en door de Maatschappij Tot

{==590==} {>>pagina-aanduiding<<}
Nut van 't Algemeen uitgegeven is, onderneemt thans een werk van grooter omvang, en biedt daarvan zijnen Landgenooten, onder den zedigen titel van Proeve, eene eerste Aflevering aan.
Bij de bewerking dezer Geschiedenis van het Koningrijk der Nederlanden sedert 1815 heest de Schrijver zich vooral wagenaar en stuart ten voorbeeld gesteld. Deze eerste Afievering bevat, behalve eene Inleiding, twee Hoofdstukken; het eerste is getiteld: Herziening der Grondwet en invoering van dezelve. Vereeniging; het tweede: Van de oprigting des Rijks tot aan de invoering van het stelsel van belasting bij den oorsprong. Dit laatste Hoofdstuk bevat hoofdzakelijk een naauwkeurig en uitvoerig verslag van het verhandelde in de zitting der Staten-Generaal van 1816.
Volgens het berigt op den omslag, zal de volgende Aflevering aanvangen met een Overzigt van de verschillende gebeurtenissen, sedert den slag van Waterloo tot het einde van het jaar 1816. Wij maken hieruit op, dat de Schrijver voornemens is, telkens eerst breedvoerig het verhandelde in de Staten-Generaal, en daarna de gebeurtenissen, in dien zelfden jaarkring voorgevallen, op te geven. Het volgende stuk zal alzoo op nieuw met 1815 aanvangen, en het is dus nog niet mogelijk, des Schrijvers wijze van behandeling der Geschiedenis te beoordeelen. Wij vermeenen echter, nu reeds, uit de voor ons liggende Proeve te mogen besluiten, dat wij een zeer belangrijk en allernuttigst werk te verwachten hebben, 't welk echter, op dezelfde breede schaal als deze Proeve voortgezet wordende, noodwendig eenige boekdeelen vereischen zal.




Staat- en Geschiedkundig Overzigt van de Belgische Omwenteling in 1830-1831, in betrekking tot het oude Nederland, door  F.J. Hallo.Te 's Gravenhage, bij J.P. Beekman, Hz. 1831. In gr. 8vo. XII en 272 Bl. ƒ 2-50.

Het doel van den Schrijver was niet, om eene volledige geschiedenis van den Belgischen opstand, en van hetgeen daarvan het gevolg is geweest, te leveren, maar alleen, om een overzigt te geven, waarin het voornaamste geboekt, en, naar mate van het meerder of minder belang, meer of minder breedvoerig ontwikkeld werd. Het verhaal loopt van het

{==591==} {>>pagina-aanduiding<<}
begin van den opstand tot aan de verkondiging van het besluit, om gewapenderhand de regten van Oud-Nederland te doen gelden. Wat de geschiedkundige waarheid betreft, wij vonden niet, dat aan dezelve ergens is te kort gedaan. Veel is hier goed uiteengezet: bijzonder is in het laatste gedeelte de handelwijze der Londensche Conferentie, ten opzigte van Holland en deszelfs braven Koning, met de vereischte breedvoerigheid en naauwkeurigheid beschreven en in het ware daglicht gesteld. Ook onderscheiden zich voordragt en stijl voordeelig boven de Bijdragen tot de Geschiedenis der Nederlanden, door denzelsden Schrijver in 1830 in twee deelen uitgegeven. (Zie ons Tijdschrift voor 1831. bl. 464 en volg.) Doch de taal zelve, hoezeer mede beter dan die der Bijdragen, geeft tot vele aanmerkingen aanleiding, waarbij alles onmogelijk op rekening van den Corrector kan gesteld worden. Zoo noemt de Schrijver op bl. 1 zijn werk een statisch overzigt. Door Statika verstaan wij niet de Staatkunde of Politiek, maar de Weegkunde, een deel der Mechanika. Een statistisch overzigt te leveren, was het doel des Schrijvers niet, gelijk dit ook beter bij geographische beschouwingen, dan bij het verhalen van elkander opvolgende gebeurtenissen, te pas komt. Hij meende dus een staatkundig overzigt, hetgeen wij, indien wij noodeloos uitheemsche woorden wilden gebruiken, politisch of historisch-diplomatisch zouden noemen. Even onnaauwkeurig zijn de volgende uitdrukkingen: bl. 12. Luxemburg, bleef onder bondsvesting van Duitschland; bl. 13. napoleon zijn Leger werd verslagen; bl. 33. au place de la Monnaie; bl. 70. eene Leening ad twintig millioenen guldens; bl. 79. de
Taurnaars (?) en Leuvenaren; bl. 129. de voormalige afgezant pirson (lees: afgevaardigde); bl. 184: de Belgen bewilligde(n) hierin; zij bejegende(n) de Conferentie, enz. enz. Dit laatste, het gebruiken namelijk van het enkelvoud voor het meervoud van den derden persoon, is in dit boek menigvuldig en zeer hinderlijk. - Als drukfouten beschouwen wij, bl. 4, werden verbroederdt; bl. 20. cencuur; bl. 83. anceinte; bl. 108. poncomby, enz. enz.
Eene enkele aanmerking vinden wij ons verpligt nog in het midden te brengen, om voor te komen, dat, op gezag van anderen, geene dwalingen met de waarheid vermengd worden. Op bl. 3 zegt de Schrijver: ‘De algemeene wapening voor dezen verbazend grooten veldtogt’ (van 1812

{==592==} {>>pagina-aanduiding<<}
naar Rusland) ‘had natuurlijk in de Nederlanden schrik en veel morren verwekt; te meer, daar van de 600,000 mannen der eerste klasse, 100,000 ter bezetting der kusten en havens werden opgeroepen, met name uit de Hollandsche Departementen.’ In eene noot geeft de Schrijver zijne bron hiervoor op, te weten van kampen, Verkorte Gesch. der Nederl. IIde D. bl. 449 (494). Men vindt dan ook bij dezen woordelijk hetzelfde gemeld, en zoude er uit moeten besluiten, dat de laatstgemelde 100,000 man bepaaldelijk uit de Hollandsche Departementen genomen zijn. Wanneer men echter de Decreten van 14 Maart 1812 en 5 April 1813 (Bull. des Lois, no. 424 en 493) naziet, zal men bevinden, dat hier te lande in 1812, buiten de gewone Conscriptie, slechts ongeveer 2800, en in 1813, behalve de Gardes d'honneur en de gewone Conscriptie, slechts 1261 man als kustbewaarders geligt zijn. Bij den Geschiedschrijver van kampen is dit dus eene eenigzins onnaauwkeurige uitdrukking, die, door anderen, op zijn welgevestigd gezag, onbezorgd nageschreven zijnde, van lieverlede eene onwaarheid in de Geschiedenis zonde helpen voortplanten.

Gustaaf Adolf, of de Veldslag bij Lutzen, Treurspel, naar het Fransch van  Lucien Arnault,door c.g. withuys.

(Vervolg en slot van bl. 548.)

In het derde Bedrijf ontvangt gustaaf in zijne tent zijne gemalin eleonora en zijne dochter christina (welke laatste voor een kind van zes jaren wel wat te schrander en beredeneerd schijnt, doch waarbij men niet moet vergeten, dat die naderhand zoo beroemde Koningin christina het wonder van hare eeuw was; echter zoo als dat meisje naderhand, in het vijfde Bedrijf, er op doordraaft, wordt het voor zulk een kind al te onwaarschijnlijk). Eleonora verhaalt onder anderen, hoe hare tusschenkomst bij Weissenfels het leven van een' gevatten verspieder (dat is, van den ons nu reeds bekenden frederik) gered heeft. Oxenstiern meldt vervolgens aan gustaaf, dat het doel der Zweedsche Afgevaardigden was, om op den vrede aan te dringen; dat dit bij den vijand bekend was, en piccolomini daarom op dezen eigen' dag de vredesvoorstellen gedaan had. Nu wordt het achterdoek der tent geopend, en men ziet een

{==593==} {>>pagina-aanduiding<<}
deel des legers onder de wapenen. De Afgevaardigden worden toegelaten, en komen weldra uit voor het oogmerk hunner komst. Gustaaf laat zich kroon en schepter brengen, geeft dezelve daarop den Rijkskanselier terug, en-doet afstand van den Troon. Hiertegen verheft zich de kreet van het leger en de stem der Afgevaardigden. Gustaaf laat zich overhalen, om het gezag weder aan te nemen. Nu verlangt men, dat hij christina als aanstaande Koningin kroone. Eleonora treedt met christina binnen, en de plegtigheid wordt indrukwekkend volbragt. Allen vertrekken onder het gejuich van: Leve de Koning! - vervolgens verwijderen zich ook gade en dochter. Gustaaf ontboezemt zijne wenschen, daar hij zich ontwapent, en vlijt zich op een veldbed ter ruste. Hij sluimert in. Langzaam treedt frederik binnen; verwondert zich, hoe een dwingeland zoo gerust kan slapen, en haalt eene pistool uit de borst. Op het oogenblik wordt gustaaf wakker. Echter schiet frederik nog, maar mist. Christina en eleonora snellen in, en, daar de Vorstenmoorder een' dolk trekt, werpt eleonora zich tusschenbeiden. Hij herkent moeder en dochter, en werpt den dolk weg. Daar naderen oxenstiern, Officieren en soldaten. Frederik wordt gegrepen, en men wil hem nog dien nacht voor den krijgsraad brengen. Gustaaf wilde wel genade bewijzen, maar oxenstiern vordert, dat van de wet niet worde afgeweken, en frederik zelf zegt, de martelaarskroon te wenschen. (Gustaaf komt ons al te genadig voor. Ook moest het achterdoek der tent, toen de Afgevaardigden vertrokken, gesloten zijn geworden: want nu legt gustaaf zich te slapen in eene tent, die
wijdewaag openstaat. Dit is al te vertrouwelijk, en dat in een legerkamp!)
Het vierde Bedrijf begint met een gesprek, waarin gustaaf weder zijne gezindheid, om vergiffenis te schenken, aan oxenstiern openbaart, en deze er op aandringt, dat men ten minste beginne met de wet te gehoorzamen. Weldra komt de Krijgsraad bijeen. Lauenburg zoekt vruchteloos zich te verschoonen, en zelfs valt op hem het lot, om Voorzitter te zijn. Frederik, voor den Krijgsraad gebragt, gedraagt zich met die soort van grootheid, waar zulk een dweeper voor vatbaar is; zoekt voor zichzelven geene verontschuldiging, en weet lauenburg door zijne antwoorden te redden. Zeer schoon is dit tooneel, het

{==594==} {>>pagina-aanduiding<<}
vijfde namelijk. De verlegenheid van lauenburg, zijn zielangst, dien hij tracht te verbergen, en de onverschrokkenheid van frederik, zijn meesterlijk geteekend. Frederik wordt natuurlijk ten dood veroordeeld, en daarop in bewaring van een' Onderofficier en zijne soldaten gelaten, die hem ter neder moeten schieten. Ook hier blijst frederik even stout, belangwekkend, en blijkbaar welmeenend, hoewel jammerlijk dwalend, in zijnen godsdienstigen zin. Hij vraagt-eenen dolk. Deze wordt hem geweigerd. Neen! (zegt hij) het zij verre, dat ik mijzelven naar het leven zou tasten. Ik wil vergaan, gelijk het een' mensch, eenen Christen past. Daar de Onderofficier hem bewondert, en den dolk hem ter hand stelt, snijdt frederik zich....eene hairlok af, (met eene schaar gaat dit wel zoo goed; die dolk schijnt hier alleen om het effekt gebezigd) en verzoekt, die, met het goud, hetwelk hij nog bij zich had, aan zijne arme moeder te Mentz te doen geworden. Allen zijn ontroerd, behalve de van de aarde losgerukte frederik. Nu zal men op hem mikken; maar de Koning treedt in, en vraagt hem onder anderen, of hij berouw heeft. ‘Neen!’ zegt frederik. Thans ontwikkelt gustaaf hem zijne grondbeginselen, verzoekt nog een jaar te mogen worden gespaard, en als hij dan zijne plannen behoorlijk zal hebben voortgezet, en frederik houdt hem dan nog voor een' dwingeland, dan geeft hij denzelven vrijheid, naar zijn leven te staan. Wij begrijpen, dat dit gesprek roert en treft, en van veel uitwerking op de aanschouwers bij eene eerste opvoering zijn kan; doch zulk een voorstel vinden wij zoo ongepast in den mond eens Konings, zoo ongeschikt voor den Held van een Treurspel, dat wij wel wenschten het zóó gewijzigd te vinden, dat gustaaf liever
in de hoofdzaak zeide: ‘Verdoolde jongeling! gij beschouwdet mij als een' dwingeland. Gij wildet een' sluipmoord aan mij begaan, die altijd strafbaar zou zijn geweest; maar ik vergeef uwe misdaad. Uw verstand heeft gedwaald; uw hart is edel. Wanneer gij een jaar lang mijn gedrag hebt gadegeslagen, en de ontwikkeling mijner ontwerpen aanschouwd hebt, zult gij gunstiger over mij oordeelen. Ik stel er belang in, u van uwe dwaling te genezen en uwe achting te winnen. Gij blijft een jaar lang onder bijzonder toezigt; dan verkrijgt gij uwe vrijheid, en ik ben zeker, dat ik niets meer van u te vreezen zal hebben.’ De dweeper wordt in het stuk

{==595==} {>>pagina-aanduiding<<}
wel door dat aanbod van gustaaf, om zich een jaar later te laten vermoorden, getroffen; doch eene toespraak als de hier door ons opgegevene zou men dezelsde werking kunnen laten doen, zonder gustaaf zelf tot eene andere soort van dweeper te maken. Intusschen frederik wordt nu even zoo geestdrijvend voor gustaaf ingenomen, als hij te voren op hem verbitterd was. Hij wil gustaaf waarschuwen voor andere verraders; maar deze weigert er naar te hooren, en meent allen ontwapend te hebben door zijne edelmoedigheid Gustaaf is over zichzelven tevreden; maar wij zijn het slechts gedeeltelijk over hem. Een Koning mag zoo niet spelen met zijn leven. Het is waar, de zwakheid van gustaaf ontstaat uit edelmoedigheid; zij is eene overdrevene dengd, en de Held van een Treurspel behoeft, mag zelfs niet volmaakt zijn, niet boven het bereik van menschelijke aandoeningen. Maar juist door zulk eene dweepende edelmoedigheid schijnt hij zich boven het menschelijke te verheffen, en dit zonder zelfstrijd. Het karakter van gustaaf is ons niet tragisch genoeg. Wij zouden dit alles kunnen ontwikkelen, zoo de plaats niet ontbrake. - Nu wordt het achterdoek weder geopend. Het Zweedsche leger ligt geknield voor het morgengebed. Gustaaf en zijn staf, de Koningin en christina vormen de hoofdgroep. Men hoort eene statige krijgsmuzijk, en het koor zingt een lied tot assmeeking van overwinning, en daardoor van vrede, vrijheid en roem.
In het vijfde Bedrijf zal gustaaf ten strijde snellen, en wil lauenburg aan zijne zijde hebben. Deze wil zich verschoonen, zegt voor zichzelven den dood te zoeken en den Koning aan geene gevaren te willen blootstellen. Ook hier zoekt lauenburg dus nogmaals zich van zijne gewaande verpligtingen aan het Veemgerigt te ontslaan. Vergeefs! de verblinde Koning wil strijden met lauenburg naast zich. Op eene roerende wijze neemt hij van gade en kind afscheid, en ijlt naar het slagveld. Christina verheugt zich bij het hooren der trom en van het gebalder des kanons, en zegt tegen Koningin eleonora, gaarne een krijgsheld te willen zijn, maar dat de kunstroem haar nog meerder streelt. Zij weidt daarover zoo uit, als bij een zesjarig kind onmogelijk plaats kan hebben. Maar op ééns snelt frederik in, en verhaalt het verraad van lauenburg. De wijze hoe (die hij niet geweten had) had hij in

{==596==} {>>pagina-aanduiding<<}
het Oostenrijksche leger vernomen. Oxenstiern verschijnt, en kondigt aan, dat alle bijstand te laat is. Gustaaf wordt binnengedragen op eene draagbaar. Na nog de noodige bevelen gegeven te hebben en zijn verder plan te hebben medegedeeld, breedvoeriger dan voor een' doodelijk gewonde mogelijk is, neemt hij voor eeuwig asscheid van de zijnen, hoort nog den triomfkreet des legers, ziet een' Onderofficier met de veroverde vaandels aankomen, en sterft. De Zweden zweren trouw aan christina en de Regentes eleonora. Vervolgens komen de krijgsgevangen gemaakten, piccolomini en andere Hoofdofficieren, ontblooten hunne hoofden, en leggen hunne zijdgeweren voor het doodbed van gustaaf. Piccolomini besluit het stuk met deze woorden:

‘Hoewel hij ons verwon; 
Deel ik uw diepe smart, doordrongen van zijn waarde; 
Bij't lijk eens grooten mans rouwt niet één volk, maar de aarde.’ 

Wij verheugen ons, dat dit, in weerwil der aangewezene gebreken, toch zeer schoone stuk in onze taal zoo goed vertolkt is. Want, schoon een Vertaler wel nimmer op de eer der vinding kan aanspraak maken, is het goed vertalen van een Treurspel in dichtmaat niet gemakkelijk, en withuys heeft zich, ook bij de zoo moeijelijke, kort asgebrokene gesprekken, uitmuntend van zijne taak gekweten. Eenige zwakheden vielen ons echter in het oog; b.v. 'k Won dien Ministervorst (richelieu): ce Ministre-Roi (c'est à dire qui agit en Roi) is goed Fransch; maar Ministervorst is geen goed Hollandsch, evenmin als b.v. het Koningschap-leopold zou zijn voor la Royaute. léopold, of het Volk-Koning voor le Peuple-Roi. Den moed eens laffen ziels, enz. (bl. 46): waarom niet: Den moed eens lafaards en den roem van een verrader? Voorts bl. 58. Dat schandverdrag wil m̄en, enz.: waarom niet: M̆en wil dat schandverdrag tot elken prijs dan koopen? Bl. 69. Haar wetten zullen 't land met nieuwe kracht besproeijen (rijmwoord op bloeijen). Hoe zal de nijverheid door haar bescherming bloeijen! Waarom zegt nu niet de derde Afgevaardigde: De kracht van 't land in schaaûw van hare wetten groeijen? Bl. 108. Die aftogt is een vond, schoon hij een vlugt beteekent; liever: wil schijnen, en dan een ander rijmwoord in den voorgaanden regel. Daar er hier toch eenige tautologie heerscht, ware het gemakkelijk, die plaats wat om te

{==597==} {>>pagina-aanduiding<<}
werken en krachtiger te maken. Bl. 122. Hoe hard is die versificatie:

‘- Op het punt, dat 'k met mijn' vinger teeken, 
Moet m̄en de legerlijn van Wallenstein doŏrbreken.’ 

Over het geheel geeft de Heer withuys zich te veel toe in harde afkappingen en in het lang maken van korte lettergrepen: en daar in een vertaald stuk de versificatie bijna al de verdienste is, tenzij men belangrijke verbeteringen zich veroorlove, (en dit laatste heeft withuys niet gedaan) zoo vordert elke onnaauwkeurigheid onze berisping. En die onoplettendheden hinderen hier zoo veel te meer, omdat het stuk zoo schoon, en in 't algemeen de vertaling zoo wél geslaagd is. Maar Recensent hoopt weldra op tooneelarbeid van den Heer withuys zelven eens andere aanmerkingen, dan over de versificatie en de taal, te kunnen maken; dat is: hij hoopt, dat withuys ons Tooneel met een oorspronkelijk stuk eerlang verrijken zal, hetwelk dan misschien wel aanleiding tot bedenkingen op vinding, voorstelling enz. zal geven, maar tevens gelegenheid tot hulde aan het genie des vervaardigers, die te veel Dichter is, om niet zelf een Treurspel of ander tooneelstuk te kunnen zamenstellen.

Gedenkschriften van en door Frank Floriszoon van Arkel. Tweede verbeterde Uitgave, voorzien van eene Opdragt en aanprijzende Voorrede van den vermaarden Heere Lubbert Ignatius Bril, Junior. Met gegraveerden Titel en Platen. Te Amsterdam, bij J. van der Hey en Zoon. 1832. In gr. 8vo. XXVI en 211 bl. ƒ 2-80.

Diegenen onzer lezers, welke zich deze Gedenkschriften nog uit het Mengelwerk van den Rec. o.d. Rec. herinneren, zullen wel begrijpen kunnen, dat de Redacteur der Letteroefeningen ons geene gemakkelijke taak heeft opgelegd, met ons de afzonderlijke uitgave van genoemde Gedenkschriften ter beoordeeling toe te zenden; niet alleen, omdat in het algemeen de beoordeeling van satyrieke geschriften niet zeer gemakkelijk is, maar nog veel meer, omdat ons Tijdschrift in het onderhavige werkje meermalen, op eene enkele plaats zelfs duchtig, van de taart krijgt. Gelukkig, echter,

{==598==} {>>pagina-aanduiding<<}
dat de Letteroefenaars niet de eenigen zijn, die hun bescheiden - of onbescheiden? - deel ontvangen; en al ware dit zoo, dan zouden wij nog tot geen' prijs, om deze reden alleen, een boek, dat zulks overigens niet verdient, atro carbone notare. (Do. nellius zou dit zeker vertalen: duchtig vegen.) En wilden wij nu hier kwaad met kwaad, dat is dan nepen en neepjes met gelijke munt vergelden, zoo werd onze Recensie eene verzameling van Gedenkschriften contra frank floriszoon van arkel, hetgeen zij noch worden moet, noch worden mag, noch worden zal.
Van het overige zwijgende, moeten wij evenwel van bl. 195, waar het Bezoek bij bilderdijk in No. II onzer Letteroefeningen van dit jaar wordt aan de kaak gezet, ja onbarmhartig gegeeseld en eerloos verklaard, met een enkel woord het onze zeggen. Wie de bezoeker bij bilderdijk is, weet Rec. niet, en het is hem ook onverschillig. Dat het iemand is, die de ware verdiensten van den geleerden Dichter onpartijdig erkent, blijkt zonneklaar, en daarmede zijn karakter, als schrijver sine ira et studio. Het is tevens iemand, die, en bij ons geeft dit eerder een' goeden dan kwaden dunk, niet behoort tot die blinde napraters van den vermaarden man, welke men vrij algemeen met den naam van zijne vereerders aanduidt. Bovendien is het iemand, wien bilderdijk slechts zeer oppervlakkig kende. En wie, die nu 's mans karakter eenigzins kent, zal het er voor houden, dat dit gesprek zoo geheel vertrouwelijk geweest zij, als de Heer van arkel het wil doen voorkomen? De gemelijke bui schenken wij hem. Wanneer had bilderdijk in de laatste jaren zijns levens eene niet gemelijke? Ja; wanneer de schrijver van het bedoelde artikel een vertrouwd vriend van bilderdijk geweest ware, voor wien deze zijn hart eens regt vertrouwelijk had uitgestort, wij zouden het dan gemeen noemen, er iets van mede te deelen, want de vriendschap moet een vertrouwelijk gesprek als een heilig geheim bewaren; maar dat was hier het geval niet. Mannen, die zich eene zoo zeldzame vermaardheid hebben verworven, zijn na hunnen dood het eigendom der Geschiedenis; en gelijk het vrijstaat, hun karakter te beoordeelen, zoo mag men elke bijdrage daartoe, ook een gesprek met een' vreemden, voor gewigtig houden; en zij, die dit
Bezoek, uit eerbied voor de nagedachtenis van den man, die zulke gevoelens aan den rand van het graf aan vreemden mededeelt, hadden willen zien te-
{==599==} {>>pagina-aanduiding<<}
ruggehouden, toonen, hoeveel nader de kunst hun aan het harte ligt, dan godsvrucht en Evangelie. Moet dan alles, wat die nagedachtenis schandvlekt, maar worden vergoelijkt, of aan eene gemelijke bui toegeschreven? Moet dan bilderdijk de eenige zijn, van wien men het goede ook voor de nakomelingschap uitbazuint, terwijl men zijne donkere zijde bedekt? Was het dan ook gemelijke bui, dat zaaijen van twist en wantrouwen tegen 's lands bestuur, hetgeen gelukkig geen of althans zeer weinig kwaad gedaan heeft? Dat schenden van kemper en borger, mannen, die hij bij hun leven niet aan durfde? Dat misbruiken van zijn heerlijk dichttalent tot de ontuchtigste vuilbekkerij? En hoe zeer zouden wij dusdanige vragen nog kunnen vermenigvuldigen!
Ten slotte. Iemand uit te krijten, als die een' ander' verdoemt, gaat gemakkelijk; maar wij dagen hem, die zich onder den naam van arkel verbergt, en ieder' ander' uit, om in het aangevallen stukje daarvan eene schaduw te vinden. Het staat er ten opzigte van hetzelve wel niet uitdrukkelijk; maar men gevoelt wel, waar de schrijver heen wil. Het had den Heer van arkel vrij wat fraaijer gestaan, indien hij, die zoo tot verschooning in het oordeel over anderen aanspoort, onpartijdig genoeg geweest ware, om den gematigden toon in het Bezoek enz. op te merken. Er zijn dingen, die voor geene satyrieke behandeling vatbaar zijn; daaronder behoort ook, eene vlek te werpen op iemands zedelijk karakter. En hiermede stapt Rec., die over deze zaak thans zijn eerste, maar stellig ook laatste woord gezegd heeft, van dit gedeelte der Gedenkschriften af.
Voor het overige heeft Rec. van de herlezing dezer Gedenkschriften zoo veel genoegen gehad, dat het ondankbaar zou zijn, indien hij ze niet van geheeler harte aanprees. Het is een regt geestig, vrolijk en onderhoudend boek, waar de zoo gevaarlijke klip van het bas comique doorgaans gelukkig in vermeden wordt. Er is nog al veel in, dat op de tijdsomstandigheden betrekking heeft, waardoor de lezing thans inzonderheid dubbel wordt veraangenaamd. Taal- en dichtlievende Genootschappen; de roemrijke Omwenteling; de Conferentie, en wat niet al, ontvangen menigen veeg uit de pan, of, wil men, uit de pen. De beelden zijn ten deele zeer grappig, b.v. het principe van non-interventie de veiligheidsklep der politieke stoombooten van Europa; de intervenierende non-interventie te Ancona, een klein familiege.

{==600==} {>>pagina-aanduiding<<}
schil tusschen den Heiligen Vader en de oudste Zonen zijner Kerk, dat op een' daartoe te houden familieraad, ten overstaan van zich daartoe belangeloos aanbiedende gewapende Vrederegters, voor eeuwig zal vereffend worden, enz. Stijl en behandeling zijn te bekend, om er eene proeve van te geven. Wanneer de Satyre hier en daar wat dieper verborgen ware, het werk zou er niet bij verliezen; en indien bl. 190, voor varkens, zwijnen gelezen wierd, dan bleef de woordspeling ook in het Nederduitsch bewaard. Druk, papier en karikatuur-platen verdienen lof. Eene zinstorende drukfout troffen wij aan, bl. 133. r. 20. aan, lees van.

De Duivel op krukken, door  A.R. Le Sage,benevens eene Schets van het Leven des Schrijvers. Naar de laatste Fransche Uitgave. II Deelen. Te Leeuwarden, bij H.C. Schetsberg. In gr. 8vo. Te zamen XXXII en 490 bl. ƒ 4-60.

De Heer weits, te Leeuwarden, levert ons hier eene vertaling van het vermaarde werk van le sage: le diable boîteux, waarachter nog volgt: de krukken van den kreupelen duivel (les béquilles du diable boîteux), door laurent bordelon, waarin de geestigheid en leerzame strekking van le sage's werk wordt aangewezen; voorts: ernstige en boertige gesprekken tusschen de schoorsteenen van Madrid (entretiens des cheminées de Madrid), en eindelijk de droom: een dag der Schikgodinnen (une journée des Parques).
Het oorspronkelijke werk genoeg bekend achtende, zullen wij alleenlijk over de wijze van vertolking ons gevoelen zeggen.
Over het geheel bevalt de vertaling ons vrij wel. Zulk een geestig geschrift gelukkig over te brengen, is zeker niet gemakkelijk; doch hier en daar schijnt de Vertaler zich te hebben gehaast, en daardoor tot onnaauwkeurigheden vervallen te zijn. Zoo vonden wij, in de voorafgaande Levensschets des Schrijvers, overgenomen uit de Biographie universelle, Deel XXIV, op bl. XI: als Advocaat aan te zweren. Dit is geen Nederlandsch; men leze: als Advocaat den eed af te leggen. - Bl. XX: een stuk, waarin men de weduwe scarron (toen vrouw van lodewijk XIV) maintenon meende bespot te zien. Dit is, gelijk het er staat, onverstaanbaar. Zeker moet het zijn:

{==601==} {>>pagina-aanduiding<<}
een stuk, waarin men, in de weduwe scarron, Mevrouw de maintenon, toen geheime gemalin van lodewijk XIV, meende bespot te zien. - Bl. 5 zegt de kreupele duivel Asmodeus (Waarom noemt hem de Vertaler den duivel op krukken? Naderhand heeft hij toch moeten zeggen: de krukken van den kreupelen duivel, om de herhaling te vermijden.) - dáár zegt dan die kreupele duivel, dat hij, onder anderen, de ongebondenheid, de hazardspelen en de scheikunde in de wereld heeft gebragt. Scheikunde zal moeten wezen Alchymie of goudmakerij, waarbij de scheikunde of Chemie slechts het ondergeschikte middel was tot het ijdele hoofddoel, het zoeken en zoo mogelijk vinden van den steen der wijzen. - Bl. 125. Tut, tut, zoo haastig niet, Heer Kapitein, zei de geldschieter zeer koelbloedig. Het Fransch heeft: Point d'emportement, Seigneur Capitaine, reprit d'un grand sang froid l'usurier. Dat ellendig platte tut, tut! is dus van den Vertaler. Waarom niet liever eenvoudig: Maak u zoo boos niet, Heer Kapitein, hernam de woekeraar met groote kloekmoedigheid. - Bl. 143. Pourquoi la tête leur a tourné; waarom het hun doorloopt, zegt de vertaling; liever: waarom het hoofd hun omloopt. - Het Spaansche en het Fransche liedje, op bl. 153, zijn vrij aardig overgebragt, schoon met verwaarloozing der maat van het oorspronkelijke, en niet zonder eenige vrijheden.
Doch waarom de Spaansche rijmelooze verzen, op bl. 186, niet in soortgelijke rijmelooze Nederlandsche wedergegeven? Nu heeft de Vertaler, om het rijm, den zin geweld aangedaan. De duivel zegt wel, dat Fransche lezers om de gekunstelde beelden lagchen zouden; maar het oorspronkelijke is toch zóó gekunsteld niet, als de vertolking het maakt, b.v. couplet 2:

Es tu frente toda nieve 
ϒ el alabastro, batallas 
Offreciò al Amor, haziendo 
En ella vaya. 
 
Uw voorhoofd, altijd blank als sneeuw 
En marmer, woedt als beer of leeuw, 
Valt Amor aan, doch met een schreeuw 
Verrast hij 't in het duister. 

Er staat in het Spaansch niets van beer of leeuw; maar het

{==602==} {>>pagina-aanduiding<<}
rijmvragende sneeuw, in den eersten regel, bezorgt ons in den tweeden die beide gedierten. Moet frente ook niet fronte wezen? gelijk bevorens, op bl. 153, voor ardiento behoort gelezen te worden ardiendo.
Deel II, bi. 29, staat: eenen minnaar, op wiens bezit zij nooit behoeft te hopen; lees, vermag te hopen. - Bl. 50 en 51 zijn, onder anderen, de staande en slepende Alexandrijnen niet behoorlijk afgewisseld: en hoe veel onzin men den mislukten Treurspeldichter late uitstorten, men moest hem toch de kennis van den uiterlijken vorm der dichtsoort niet hebben ontnomen. - Bl. 109. De volzin: Ik vooronderstel maar eens, dat er twee gevonden worden, enz. is volstrekt onverstaanbaar. De meening is deze: Ik vooronderstel maar eens, dat er twee [vrouwen] gevonden worden, die volmaakt eensgezind zijn; maar dan zelfs zijn ze (ironisch gesproken) zoo groote vriendinnen, dat, zoo gij, na beiden gezien te hebben, aan de eene blijken van liefde betoont, de andere dadelijk razend zal worden, niet omdat zij u bemint, maar omdat gij hare vriendin hebt voorgetrokken. - Bl. 158 en 163 wordt een bouwvallig kasteel zeer oneigenlijk eene hut genoemd; lees liever, om den spot in de uitdrukking te bewaren, zijnen bouwval op te knappen, en aan zijn vervallen slot te komen. - Bl. 204 lezen wij: weenende, dat het zijn bediende is, in plaats van: wanende, dat het haar bediende is. - Bl. 255. hetzij, dat de overtuiging van vroeg of laat toch te moeten sterven; lees: tenzij, dat enz. - Bl. 274 vinden wij de Kust van Guinea met Brazilië verward.
Dat ook het oorspronkelijke werk zijne gebreken heeft, is bekend; b.v. hoe onwaarschijnlijk is het (IIde D. bl. 68 der vertaling), dat de Dey van Algiers een' jongen Christenslaaf bij eene jonge Christenslavin uit zijnen Harem alleen vertrouwt, en wel om haar van tijd tot tijd door gesprekken te vervrolijken en haar liefde voor zijnen meester in te boezemen! Doch dit is de schuld des Vertalers niet, die vrij gelukkig zijne taak volbragt, maar, bij meerdere oplettendheid en minderen spoed, dat nog ongelijk beter zou hebben verrigt.

Pligten, volgens m. tullius cicero. Eene Voorlezing van J.M.H. Te Delft, bij B. Bruins. 1832. In kl. 8vo. 42 Bl. Met eene Karikatuur-plaat. ƒ :-60.


{==603==} {>>pagina-aanduiding<<}

Niet zonder eenig genoegen, althans niet zonder nu en dan om het oorspronkelijke der inkleeding en uitdrukkingen te moeten lagchen, lazen wij deze humoristische schets van den inhoud der drie boeken van cicero over de Pligten. Ofschoon alles juist niet even geestig is, en de aardighede wel eens tot het min beschaafde afdalen, is de boertige trant echter over het algemeen den Schrijver niet geheel mislukt, zoodat men al lagchende met vele der schoone denkbeelden en nuttige lessen van cicero bekend of aan dezelve herinnerd wordt. Tot eene proeve diene het volgende: ‘- De ware held let niet op No. 1, maar op den Staat: zijne energie, wel is waar, zet hem aan, om anderen te overtreffen, en boven hen uit te munten; maar hij offert al die zucht naar grootheid op, waar de Staat dit vordert. Hij begrijpt immers, dat het er op een schip al raar zou uitzien, als de varensgezellen, bij ruw weder, eens disputeerden, wie het roer zou houden, en onderwijl omsloegen of zonken.’ - ‘- Zullen wij ons zelven bij anderen nuttig worden, dan moeten wij niet goed schijnen, maar het werkelijk zijn: schijn is vergankelijk en het wezen alleen bestendig; dit verwerft ons ware vrienden, en verstrekt ons tot een certificaat van werkelijke schuld, waarvan de coupons steeds bij een ieder betaalbaar zijn.’

De wonderbare Geschiedenis van  Peter Schlemihl,medegedeeld door  Adelbert von Chamisso.Naar den tweeden Druk uit het Hoogduitsch vertaald door  D. Bomhoff, H. Zoon.Te Zutphen, bij W.C. Wansleven. 1831. In kl. 8vo. 159 Bl. ƒ 1-10 c.

De held van deze geschiedenis verkoopt zijne schaduw, - aan wien wordt niet gezegd, maar de kooper gelijkt wel zoo wat op zijne helsche Majesteit. Peter bedingt tot prijs het beursje van Fortunatus, uit hetwelk hij zoo veel gouds kan putten als bij wil. Dat de straatjongens hem, wanneer hij in den zonne- of maneschijn ging, nu uitjouwden, omdat hij geene schaduw van zich afgaf, zou Peter zich, in het bezit van zijnen onuitputtelijken rijkdom, nog al getroost hebben. Maar dat geene vrouw zich aan eenen man zonder schaduw wilde verbinden, zie! dat maakt hem radeloos.

{==604==} {>>pagina-aanduiding<<}
Wel is waar, Beëlzebul, of wie dan ook de koopman in schaduwen moge zijn, wil naderhand wel weder met Schlemihl in schikkingen treden. Deze kan zijne schaduw wederom inruilen, onder voorwaarde, dat hij aan den kooper, bij uitersten wil, zijne ziel bespreekt, na hare natuurlijke scheiding van het ligchaam. Maar de ziel voor eene schaduw! Die koop komt den armen man toch wat te duur voor, en hij besluit, liever dan denzelven aan te gaan, maar zonder schaduw door de wereld te sukkelen. Hij werpt zelfs, bij de ondervinding, dat het goud alleen hem niet gelukkig kan maken, zijne onuitputtelijke goudbeurs weg, geraakt eindelijk bij toeval in het bezit der laarzen van zeven mijlen, en verzet nu zijn verdriet, wegens het gemis van zijne schaduw, met het doorloopen van de aarde. Het laatste, dat ons van Peter berigt wordt, is, dat hij, van de Noordsche kust bij vergissing zijnen stap wat kort nemende, in de IJszee valt. Daar de koude en vochtigheid hem lastig valt, loopt hij gaauw naar de Lybische woestijn, om zich in de zon te droogen. Door het steken van de zonnestralen krijgt hij de koorts, maar bereikt nog vóór den avond een gasthuis in Duitschland, laat zich genezen, trekt zijne laarzen wederom aan, en stapt langs de Syrische kust naar Thebaïs in Egypte. Van zijne gelukkige aankomst aldaar en verdere togten vinden wij hier nog geene tijding. Nu, het is den schrijver ook niet kwalijk te nemen, dat zulk een vlugge looper hem uit het gezigt geraakt! - Liefhebbers van het wonderbare! gij vindt hier eenen tegenhanger van Munichhausen.
Dat eenige Duitsche, zoogenaamde, vernuften elkander pligtplegingen maken, bij gelegenheid der uitgave van dit prulschrift, verwondert ons niet, dewijl het eene bekende zaak is, dat ezels, die jeukte gevoelen, gewoon zijn elkander beurtelings te schuren.

No. X. Meng. bl. 462. reg. 5. staat voor, lees van.
No. XI. Boekbesch. bl. 479. reg. 5. lees huisgodsdienstoefening.
No. XII. - bl. 540. reg. 10. staat 1789, lees 1689.


{==605==} {>>pagina-aanduiding<<}

Boekbeschouwing.




Verhandelingen en Leerredenen over de Openbaring van den Apostel Joannes, door  Pieter Jan Laan,rustend Predikant bij de Hervormde Gemeente te Amersfoort. Iste Deel. Te Utrecht, bij J.G. van Terveen en Zoon. 1832. In gr. 3vo. XVII en 494 bl. ƒ 3-90.

De Eerw. laan, bekend als oordeelkundig Bijbelverklaarder, schrander Godgeleerde en gemoedelijk Prediker, liet zich niet afschrikken door de bijkans ontelbare schipbreuken van zoo velen, die zich tot verklaring van het laatste Bijbelboek hebben gezet, en het is de vrucht van 's mans twintigjarigen arbeid, waarvan hij in dit boek het eerste gedeelte levert. De gemoedelijke Leeraar kon het niet van zich verkrijgen, gedurende den tijd zijner openbare bediening voor de drukpers te schrijven, en daarvoor zijn hoofdwerk meer of min te verwaarloozen. Thans eene eervolle en welverdiende rust genietende, zet hij zich tot een werk van grooten omvang, zonder afgeschrikt te worden door den arbeid, daaraan verbonden, en die waarlijk van zijne jaren en ligchaamskrachten niet te vergen was. De waardige man moge van zijn predikwerk rusten; van zijne studiën doet hij het niet, en zulk eene werkzaamheid, die Rec. en menigen jongeren medebroeder beschaamd maakt, zulk een otium cum dignitate verdient eerbied en bewondering.
Maar wanneer wij nu het boek naauwkeuriger inzien, dan staan wij verbaasd over den rijkdom van zaken, de keurige orde, de belezenheid en scherpzinnigheid, die eerder aan een' man in de volle kracht des levens, dan aan een' grijsaard zouden doen denken. Wij achten ons verpligt, onze beoordeeling niet bij eene oppervlakkige lofspraak te laten berusten, maar meenen onzen landgenooten dit werk nader te moeten doen kennen, en den

{==606==} {>>pagina-aanduiding<<}
eerwaardigen Schrijver te toonen, dat wij zijn werk met aandacht hebben gelezen.
Na eene Voorrede, waarin wij den ouden, braven man het een en ander, dat tot zijn werk betrekking heeft, regt naïf hooren verhalen, bepaalt hij ons in het Iste Hoofdstuk bij de vraag: Is de Openbaring van joannes een Goddelijk boek? Hij begint met te bepalen, wat men door de Goddelijkheid en het gezag eens Bijbelboeks te verstaan hebbe, en wijst, na een woord over den Kanon, aan, dat de beantwoording der onderhavige vraag afhangt van die, of de Apostel joannes dit boek geschreven hebbe. Nu worden eerst de bedenkingen getoetst, daartegen ingebragt op uitwendige gronden (de getuigenissen der Kerkvaders enz.); vervolgens die op inwendige, als: dat dit geschrift eenen door Gods geest gedreven' Apostel zou onwaardig zijn; - dat deszelfs stijl en taal geheel verschillen van die der andere schriften van joannes (*); - dat de oude Syrische vertaling het boek niet heeft (dit had vroeger moeten geplaatst zijn); - en eindelijk: dat joannes hier, tegen zijne gewoonte, zich meermalen bij name noemt, en wel als een dienstknecht van J.C. (dit laatste behoort eigenlijk tot den stijl des boeks, althans wat het zich noemen of omschrijven aanbelangt.)
In een IIde Hoofdstuk wordt onderzocht, waar en wanneer joannes zijne Openbaring geschreven hebbe, en aangetoond, dat de Apostel gedurende zijne ballingschap op Patmos, onder de regering van domitianus, dit boek hebbe vervaardigd. De Schrijver komt alzoo tot een gelijk resultaat als hug, in zijne Einleitung in die Schriften des N.T., Th. 2, doch eenigzins op eene andere wijze. Het schijnt, dat laan dit werk niet heeft gebruikt, hetgeen ons toch verwondert. Ook vinden wij geene melding gemaakt van de bekende Dis-
{==607==} {>>pagina-aanduiding<<}
sertatio de Apocalypseos cet. van Dr. weijers; maar laan schreef voor ongeleerden.
Het IIIde Hoofdstuk betoogt, dat niet de titel, maar wel Hoofdst. I: 1-3 van den Apostel afkomstig is, en wijst den zin van dit voorberigt aan, voornamelijk dienende, om aan te toonen, dat de woorden: hetwelk zal geschieden, den zin hebben van aanvangen te geschieden, hetgeen dus den grond legt tot staving van zijn denkbeeld over de vervulling dezer profetiën.
Hoofdstuk IV handelt over het zevental, in dit boek voorkomende. De Schrijver is van oordeel, dat zeven in hetzelve nergens een onbepaald, maar altijd het bepaalde zevental te kennen geeft. Hij onderzoekt vervolgens, welke de reden zij van het zoo menigvuldig voorkomen van dit getal, en vindt die soms in den aard der zaak, maar meent ook, dat het soms gebruikt wordt geheel willekeurig, maar dan doorgaans met toespeling op het getal der gemeenten van Klein-Azië, voor welke joannes zijn werk bestemde. Dit getal nu wordt ook gebruikt, om niet te veel te openbaren; waarbij een sraai woord ter verdediging van kluit's gevoelen over de 70 weken van daniël. In de keuze van dit getal ligt dus eene proeve van de wijsheid des Heeren, en de stelling: het is nuttig, dat de voorzeggingen van dien aard zijn, dat eerst de uitkomst die genoegzaam opheldert, wordt regt schoon gestaafd; hoewel het ons nog bedenkelijk is, of laan toch eigenlijk het zevental niet voor een onbepaald houde, in dezer voege: Het boek spreekt b.v. van zeven fiolen; dat is, niet voor een onbepaald getal drinkschalen, maar hetgeen deze beteekenen, laat het zijn wat het wil; zulks is onbepaald. Laten het b.v. rampen zijn, dan wordt wel van zeven fiolen, maar van eenige rampen gesproken; zoo ten minste begrijpen wij het.
Vervolgens gaat laan in het Vde Hoofdstuk over tot eene vrijmoedige en bescheidene beoordeeling van eenige verschillende opvattingen van joannes' Openbaring. Na zich over het plaatsen van dit Hoofdstuk

{==608==} {>>pagina-aanduiding<<}
te hebben verdedigd, toetst hij het gevoelen van seiler, waarmede ook de Vertaler van 's mans Bijbelsche Uitlegkunde, de Hoogl. heringa, bijna overeenstemt, gelijk ook muntinghe en van der palm daarvan niet veel verschillen. Wij kunnen hier die gevoelens, en de wijze, waarop onze Schrijver dezelve wederlegt, niet ontwikkelen, maar merken alleen aan, dat het laatste met veel oordeel en scherpzinnigheid geschiedt; b.v. dat Jeruzalems val hier niet kan voorspeld zijn, omdat men ook nu, na die gebeurtenis, tot allerlei onderstellingen en gedrongene verklaringen komen moet, zal men ze in dit geschrift vinden. ‘Zal toch eene voorspelling van toekomstige dingen eenigzins aan haar doel beantwoorden, dan moet dezelve, tijdens, of na hare vervulling, zoo verklaard kunnen worden, dat een onbevooroordeeld, opmerkzaam Christen haar ongedwongen, en zonder twijfel, op de omstandigheden, welke zij voorzegt, kan toepassen.’ Vervolgens komt hij tot de gedachte dergenen, die verre het grootste gedeelte dezer voorspelingen nog voor onvervuld houden, en wel de haas en van nuysklinkenberg, welke hier echter weder verschillende wegen inslaan. Hij let inzonderheid op de vermaningen dier beide geleerden: ‘dat wij de vervulling der voorspellingen niet alleen in het Westen, maar ook in het Oosten zoeken zullen; en dat wij ook gedurig aan de Joden en derzelver bekeering moeten denken.’ Voorts worden wij bepaald bij het gevoelen dergenen, die meenen, dat een groot gedeelte reeds vervuld zij, en dat wij die vervulling niet onduidelijk aantreffen in de geschiedenis der Kerk tot in onzen tijd toe; terwijl een ander zeer aanmerkelijk gedeelte, na onze dagen en tot den oordeelsdag, ja zelfs tot in de eeuwigheid toe, nog vervuld moet worden. De aanhangers van
dit gevoelen onderscheidt hij in vier soorten. ‘Vooreerst; in dezulken, die, in joannes' Openbaring, geene de minste tijdsorde, noch geregelde opvolging van de eene gebeurtenis op de andere, schijnen te erkennen. Ten andere; in die, welke dat Gezigtsboek als eene

{==609==} {>>pagina-aanduiding<<}
doorloopende voorzegging der algemeene Kerkgeschiedenis, van joannes af tot den oordeelsdag toe, beschouwen. Ten derde; in die, welke daarenboven die doorloopende voorzegging der Kerkgeschiedenis in zeven zoogenoemde tijdperken van eene bepaalde of onbepaalde ruimte dringen. En eindelijk; in dezulken, die, hun oordeel gebruikende, zoo omtrent den inhoud en afloop des Boeks, als omtrent deszelfs overeenkomst met de Geschiedenis, de zaken beschouwen, en de bedoeling des Geestes trachten op te delven.’ Het laatste houdt hij voor geheel aannemelijk. Volgens hetzelve zouden dan merkwaardige voorvallen, met het Christendom reeds gebeurd en nog verder te verwachten, vervat zijn in eene reeks van beelden, die echter niet alle merkwaardige lotgevallen der Kerk vertoonen. Bij het aldus verklaren der Openbaring moet men zich echter niet laten wegslepen door de zucht, hetzij om het een of ander in dit boek te willen vinden, hetzij om oorspronkelijk te zijn.
Nadat dit alles duidelijk en fraai is uiteengezet, ontvangen wij, naar de gelegde grondslagen, eene korte en beredeneerde opgaaf van den inhoud van joannes' Openbaring in het algemeen, in verband met de geschiedenis der vervulling, in het VIde Hoofdstuk. De Eerw. laan begint hetzelve met nogmaals te herinneren, dat wij door de zeven Gemeenten geene zinnebeeldige voorstelling der algemeene Kerk, of van onderscheidene kerkgenootschappen of tijdperken, te verstaan hebben, en hij schrijft daarover uitvoeriger, ‘omdat wij eenen tijd beleven, in welken het niet ontbreekt aan uitersten, tot welke men, vooral wanneer men in oude boeken tot dezelven aanleiding vindt, zich gaarne begeeft, of wederkeert.’ Volgens het gevoelen nu van den Schrijver, en dit is het, waarop de geheele verklaring van dit boek rust, waarom wij het, zoo kort mogelijk, in zijn geheel willen mededeelen, is het tweede gezigt, Hoofdst. IV en V, niet prosetisch, maar eene algemeene inleiding tot de volgende profetische gezigten, en eene meer bij-
{==610==} {>>pagina-aanduiding<<}
zondere tot de tafereelen der zegelen. Tegen het gevoelen van van der palm, houdt laan het er voor, dat na elke verbreking van een zegel een gedeelte des boeks leesbaar werd; een gevoelen, dat op de geheele verklaring dezer gezigten zeer veel invloeds heeft, en dat daarom wel nadrukkelijker had mogen bewezen zijn; doch misschien hebben wij dit nog in een volgend Deel te wachten. De zes eerste zegelen vertoonen de vervolgingen der Kerk gedurende het tijdvak, dat met Keizer constantinus in het begin der vierde eeuw eindigt. Het zevende zegel verbroken zijnde, werden aan joannes de tafereelen van dat gedeelte des boeks op eene hoorbare wijze door
middel der bazuinen bekend gemaakt. De eerste en derde dezer bazuinen beelden de bloedige twisten af, in de Kerk gevoerd na constantinus' dood; de tweede, den val des Romeinschen (zeker westerschen) rijks; de vierde, de onwetendheid der middeleeuwen; de vijfde en zesde, de invallen, overwinningen en verwoestingen der Sarracenen en Turken, ter straf van de afgoderij(?) en zedeloosheden der Christenen. In de zevende bazuin schijnt de Engel ‘(dit moeten wij niet voorbijzien, als zijnde een sleutel der Openbaring) alle de gebeurtenissen, van de Kerkhervorming af, tot den oordeelsdag toe, te besluiten.’ De beide gezigten, die tusschen de zes eerste en de laatste bazuin inschieten, hebben betrekking, het eerste op het gevoel van joannes over de akeligheid der strafvonnissen, die hij moest aankondigen, het andere op den toestand des Christendoms vóór en gedurende de Kerkhervorming. Gelijk nu onze Schrijver de zeven bazuinen als vervat in het zevende zegel beschouwt, zoo zijn ook, naar zijn gevoelen, de zeven fiolen in de zevende bazuin begrepen. Hier schieten wederom drie gezigten in, welke deels behooren tot de Kerkhervorming, deels zelfs nog in onze dagen derzelver vervulling niet bereikt hebben, doch waarvan de laatste vijftig jaren veel hebben opgehelderd. De verklaring der bijzondere deelen van die gezigten

{==611==} {>>pagina-aanduiding<<}
kunnen wij niet opnemen, maar moet in het werk zelf worden nagelezen. Er is eene merkwaardige overeenkomst, op welke ook de Schrijver wijst, en die ons voorkomt, veel licht in deze donkerheid te verspreiden, tusschen de onderscheidene bazuinen en fiolen. Hem dunkt, dat de eerste uit de tijden van luther tot in de onze zeer wel te verklaren is. De tweede en derde zien op de twisten en het bloedvergieten in en na de tijden der Kerkhervorming; de vierde, op het te veel te willen weten en de verwaandheid wegens meerdere kennis (overstaande tegen de vierde bazuin, de onwetendheid der middeleeuwen. ‘Kent,’ zoo vraagt laan, ‘kent het tegenwoordig geslacht dien tijd ook?’); de vijfde, de verduistering (niet vernietiging) van het rijk des beestes. Deze schijnt nog toekomstig te zijn. De zesde schijnt de langzame vernietiging van het rijk van mahomed aan te duiden; de zevende, eindelijk, teekent de geduchte dingen, die in den dag des laatsten gerigts, ten tijde van christus' komst op de wolken, zullen plaats hebben. Gelijk in de voorgaande tijdvakken bijzondere gezigten gevonden worden, die er betrekking op hebben, zoo ook hier. Uit een derzelven blijkt, dat de zevende fiool niet spoedig na de vijfde en zesde volgen zal, maar het duizendjarig rijk tusschenbeiden komen. Op dit alles volgt het gezigt van het nieuwe Jeruzalem, waarmede, na een Naschrift, het boek besloten wordt.
Op deze ontwikkeling, welke zeker in het vervolg nader zal bewezen worden, volgt een VIIde Hoofdstuk, over het beeldsprakige in dit Boek, en den pligt des Uitleggers omtrent hetzelve. Ofschoon niet alles in de Openbaring beeldspraak is, wordt er echter vele in gevonden. Ten einde te beoordeelen, waar dit al, waar niet plaats hebbe, moet men deels de bijgevoegde sieraden ter stoffering onderscheiden van beelden, die eene beteekenis hebben, - deels acht geven op eene aan het beeld kenbaar beantwoordende uitkomst, - deels de beelden der oude Profeten opmerken, - deels letten,

{==612==} {>>pagina-aanduiding<<}
niet op ééne zaak, maar op vele te zamen; waarbij een woord ten betooge, dat het schijnbaar wanstaltige van vele beelden in dit boek verdwijnt, wanneer men enkel op de beteekende zaak acht geeft.
Hiermede eindigt de Eerw. Schrijver hetgeen hij ter voorbereiding en inleiding tot joannes' Openbaring te zeggen had, ‘eer hij zich met de meer bijzondere verklaring en beschouwing van dat Boek konde inlaten.’

(Het slot hierna.)




Verdediging van Bijbel en Openbaring tegen de voornaamste vroegere en latere Bestrijders van dezelve; door  G.H. van Senden,Predikant te Middelbert. (Thans te Zwolle.) IIden Deels 1ste Stuk. Te Groningen, bij W. Zuidema. 1831. In gr. 8vo. 532 Bl. ƒ 4-40.

De Eerw. van senden had, Voorberigt, Iste D. bl. VIII, verklaard, dat het volgende Deel zijns werks, dat nu aangekondigd wordt, ‘eene pragmatische Geschiedenis der verdediging van Bijbel en Openbaring, tot op onze tijden, bevatten zal. De beoordeelende beschouwing van de werken der Apologeten moet mij eigenaardig leiden tot de opgaaf van het beste plan, waarnaar eene grondige en doelmatige verdediging, zoo wel van den Bijbel zelven, als van de daarin begrepene Openbaring, thans behoort ingerigt te worden.’ Dit Deel komt nog onder den titel voor: Geschiedenis der Apologetiek, of historischpragmatische daarslelling (voorstelling) der verdediging van Bijbel en Openbaring, sinds de vroegste tijden, tot op onze dagen. Iste Deel. In het Voorberigt verzoekt van senden, bl. IV: ‘Men gelieve dit en het volgende Stuk als een ook op zich zelf staand werk te beschouwen.’ Aan dit verzoek wenschen wij te voldoen, door dit Stuk als afzonderlijk

{==613==} {>>pagina-aanduiding<<}
werk te beoordeelen, zonder op het vroegere terug te komen, vermits eene dubbele kennisneming voor ons Tijdschrift te veel ruimte zou wegnemen.
Ter juiste beoordeeling van hetgeen geleverd is, dient vooraf nagegaan te worden hetgeen de Schrijver zelf belooft te zullen geven. ‘Het is de taak,’ bl. 2, ‘van eene Geschiedenis der Apologetiek, te geven: een geloofwaardig verhaal van de pogingen, welke in het werk gesteld zijn, om de waarheid der Goddelijke Openbaring, en de echtheid, ongeschondenheid en geloofwaardigheid der Heilige Schriften, waarin zij nevens de met haar zoo naauw verwante Geschiedenis neêrgelegd is, vast te stellen en te verdedigen.’
De Geschiedenis, zoo als van senden dezelve meent te moeten leveren, is door hem in zes tijdperken verdeeld. ‘Ik heb (bl. 12 volg.) gemeend, dat men deze tijdperken niet al te zeer moet vermenigvuldigen, en wilde daarom, op den langen weg van zoo vele eeuwen, alleen daar bakens zetten, waar ik groote keerpunten geloofde te kunnen opmerken, die aan de wetenschap eene nieuwe wending gegeven of een geheel bijzonder en doorgaand karakter bijgezet hebben. Door eenen blik op het geheel ontwerp ik den volgenden aanleg. Eerste tijdperk, tot aan de tweede eeuw. Zij stelt de openbaring en hare geschiedenis in onwetenschappelijken vorm vast. Tweede tijdperk, tot het midden der zesde eeuw. Zij ontwikkelt en vormt zich wetenschappelijk in zegevierende kracht. Derde tijdperk, tot aan het begin der twaalfde eeuw. Zij gaat terug en kwijnt bijna weg. Vierde tijdperk, tot aan het begin der zeventiende eeuw. Het tijdperk van hare herleving en aangording. Vijfde tijdperk, tot over het midden der achttiende eeuw. Het tijdperk van haren hoogsten roem. Zesde tijdperk, tot op onze dagen. Het tijdperk van hare grootste uitgestrektheid.’
Reeds hieruit ziet men, van welk een' verbazenden omvang deze Geschiedenis is. Dan, nog meer zal dit

{==614==} {>>pagina-aanduiding<<}
blijken, wanneer men leest hetgeen van senden aangaande de geschiedenis der Apologetiek aanmerkt, bl. 2 volg.: ‘Zij moet terugtreden tot de eerste grondslagen, die voor de vaststelling en verdediging van de goede zaak gelegd zijn, en aanwijzen, hoe anderen daarop gebouwd hebben. Zij dient de voortzetting daarvan bij alle volken tot op onze tijden na te gaan. Zij behoort niet alleen den voortgang, ook den stilstand, ook den teruggang dient zij aan te wijzen, waar zij dien op hare baan meent aan te treffen. Indien zij echter slechts staan bleef bij de uitwendige verschijnselen, dan zoude zij, bij alle naauwkeurigheid, op weinig meer aanspraak maken, dan op eene dorre letterkundige schets. Zal zij de aandacht boeijen en leerzaam wezen, dan is noodig, de oorzaken en gevolgen van al die veranderingen op te sporen, en elke bijdrage tot de Apologetiek in verband te beschouwen met datgene, wat verondersteld of aangewezen kan worden op haar gewerkt te hebben. Hetgeen hier in aanmerking komen moet, is niet alleen de staat van bestrijding of het bijzondere werk, waartegen de apologetische proef gerigt is, maar ook de geheele uitwendige staat van het Christendom en deszelfs gunstig of ongunstig lot. Vooral dient men steeds het oog te hebben op den staat van beschaving en wetenschappen in het algemeen, en meer bijzonder op den trap, waarop de wijsgeerte en de uitlegkunde des Bijbels geplaatst waren. Zelfs het karakter, de woonplaats, de lotgevallen van de Apologeten mogen niet met onoplettendheid worden over het hoofd gezien. Waar het mogelijk is, moet men den indruk nagaan, dien elk geschrift bij die genen, voor wie het geschreven was, maakte, en de betrekkelijke of blijvende waarde telkens zoeken te schatten en aan te wijzen.’
Deskundigen zullen het moeijelijke van dit werk reeds hieruit ontwaren, en uit aanmerking van het nut, dat het kan aanbrengen, den Schrijver dank weten, dat hij

{==615==} {>>pagina-aanduiding<<}
uit de bronnen, waar hij gelegenheid vond, met inachtneming van oordeelkunde, geput, en eene eerste geschiedenis der Apologetiek geleverd heeft. Wat vroeger is geschied door den Abt houteville, j.a. fabricius, hess, planck, flügge, tzschirner, eisenlohr, leland, less, stäudlin, moet slechts als bijdrage tot de Geschiedenis der Apologetiek worden aangemerkt. Zelfs het werk van tzschirner, Fall des Heidenthums, bevat slechts een gedeelte der Geschiedenis van de oude Apologetiek.
Hetgeen wij hier hebben medegedeeld, is met eenige bekorting ontleend uit 's mans Inleiding voor dit zijn werk, en niemand zal hierop eenige bedenking maken, maar integendeel de arbeidzaamheid van van senden prijzen, die al de moeijelijkheden, aan die taak verknocht, kent, en toch aan dezelve moedig het hoofd biedt, uit aanmerking van het nut, dat hij hoopt te slichten. Op het hier medegedeelde komen wij nog eens terug, bij het voordragen van eene en andere bedenking, tot welke deze eerste Geschiedenis der Apologetiek uit den aard der zaak van zelve aanleiding moet geven.
In dit eerste Stuk worden de drie eerste tijdperken behandeld, en vindt men alzoo de Geschiedenis der Apologetiek tot aan het begin der twaalfde eeuw.
Eerste tijdperk, loopende tot aan de tweede eeuw der Christelijke jaartelling. Tot de Geschiedenis der Apologetiek betrekt van senden ook de Heilige Schriften zelve, welke hij als Apologiën meent te moeten voorstellen. Hiertegen zijn bij ons eenige, gelijk wij meenen niet ongegronde, bedenkingen opgekomen, die wij, na gedaan verslag van het in dit Stuk geleverde, zullen mededeelen.
Het Oude Testament. In de oudste stukken der H.S. wordt geene Apologetiek gevonden. Dit was ook niet wel mogelijk. Met abraham begint een nieuw tijdperk der Geschiedenis. Het verhaal van dezelve levert eene soort van apologie op. Duidelijker wordt dezelve bij mozes en verdere Profeten, die hun gezag door wonderen en voorzeggingen als Goddelijk staafden.

{==616==} {>>pagina-aanduiding<<}
Zij handhaafden vooral de dienst van den éénen waren God tegenover de Afgoderij.
Na het sluiten van den Canon des O.T., en vóór het opstellen der Schriften van het Nieuwe, komen in sanmerking de Apokryphe Brief van jeremias en het Boek der Wijsheid, als ook aristobulus, philo en flavius josephus. Bl. 14-32.
Het Nieuwe Testament. Het eerst komt als Apologeet voor jezus, maar voor eigen gezag en waardigheid. Daartoe beroept Hij zich op voorspellingen van het O.T., eigene wonderen, op wondergebeurtenissen om zijnentwil, herhaalde getuigenissen uit den Hemel, op eigene voorspellingen en gedrag. Bl. 33-56.
De eerste Apologeten van jezus zijn: petrus, in redevoeringen en brieven; stephanus; vooral paulus, als redenaar en als schrijver, en in die laatste hoedanigheid voornamelijk in de Brieven aan de Romeinen en Hebreërs, en gedeeltelijk ook in zijne Brieven aan de Galatiërs, Colossers en Corinthiërs. Bl. 56-135.
Geschiedkundige Apologie in de Evangeliën. Mattheus wordt, als eerste Evangelische Geschiedschrijver, de vader der Christelijke geschiedschrijving genoemd. Zijn Evangelie uit een apologetisch standpunt beschouwd en beoordeeld. Markus zal zijn de verklarende verkorter van mattheus. De apologetische strekking van zijn Evangelie is onbetwijfeld. Lukas schreef na de twee reeds genoemden. Zijn Evangelie is wel niet eene zuiver historische, maar historisch-apologetische bijdrage. Diens Handelingen der Apostelen behelzen geene Kerkelijke Geschiedenis van die dagen, maar sluiten zich naauw aan het Evangelie. Ook hier straalt door een soortgelijk apologetisch doel, als in zijn Evangelie. De laatste Apologeet onder de Schrijvers des N.T. is johannes, in zijn Evangelie en eersten Brief. Bl. 135-182.
Tweede tijdperk, loopende tot het midden der zesde eeuw. De Apostolische Vaders traden, met uitzon-
{==617==} {>>pagina-aanduiding<<}
dering van barnabas, als Apologeten niet op. Zij achteden dit minder noodig. Het Testament der XII Patriarchen en de Sibyllijnsche Orakelen zijn louter verzinselen en bedriegelijk. Quadratus, aristides, aristo zijn als Apologeten thans te weinig bekend. Ter onzer kennisse is gekomen de Brief aan diognetus, die gewoonlijk te voren aan justijn werd toegeschreven, maar van eene onbekende hand uit den tijd van hadrianus afkomstig is. Als Apologeet is vooral beroemd justijn de Martelaar, wiens onderscheidene verweerschriften hier worden medegedeeld en geschat. Melito, claudius apollinaris en miltiades, Apologeten onder de regering van m. aurelius antoninus, hebben bijna niets nagelaten. Na dezen komen nog in aanmerking athenagoras, theophilus, ptolemaeus, tatianus, irenaeus, hermias. Bl. 183-269.
De Neoplatonische School der Heidenen en de Katechetenschool der Christenen te Alexandrië deden de Apologie eene meer wetenschappelijke houding aannemen. Clemens alexandrinus, origenes, julius africanus, ammonius, dionysius theognostus, de Clementijnen (τὰ Κλεμέντια), methodius. Bl. 269-309.
Onder constantyn had de groote overwinning des Christendoms plaats. Vroegere apologiën, door nood meest afgeperst, werden nu opgevolgd door de schriften van eusebius, ‘wien het gelukte, de wetenschap, zoo als zij toen was, niet alleen geheel in zich op te nemen, maar haar verder te brengen.’ Op hem volgen athanasius en, nadat juliaan het Heidendom andermaal ten troon verheven had, apollinaris van Laodicea. In Cappadociën bloeiden basilius magnus, gregorius nyssenus, zijn broeder, en gregorius nazianzenus, zijn vriend. Beroemd, ook als Apologeet, was vooral johannes chrysostomus. Theodorus

{==618==} {>>pagina-aanduiding<<}
mopsuestenus, philippus sidetus, cyrillus alexandrinus, theodoretus, zekere hieronymus, basilius van Seleucia, gregentius van Taphra. In dit tijdperk zijn de laatste Apologeten aeneas van Gaza, zacharias van Lesbos, johannes philoponus. Bl. 309-356.
Van het Oosten wendt zich nu de Geschiedenis tot het Westen. Alles leidde daar tot hierarchie, omdat men minder op het oog hield den persoon van Hem, die het Christendom gegeven had, dan van hen, aan wie het gegeven was. Dat Rome Rome was en bleef, zal hier ook wel medegewerkt hebben. Als Apologeten komen echter voor, minucius felix, na hem tertullianus. De laatste vond vele navolgers, van welke de vermaardste is cyprianus. Arnobius, die lactantius tot Apologeet vormde, heeft hierdoor nog meer, dan door zijn schrijven, aan de Apologetiek dienst bewezen. Op hem volgen nog eenige Apologeten van mindere waarde, tot op augustinus en diens vriend orosius. ‘In deze weinige bladzijden,’ schrijft van senden, bl. 474, en zegt niet te veel, ‘is de Apologetiek van het tweede tijdperk voor het oog des weetgierigen aanschouwers gesteld. Men ziet, de bouwstoffen zijn met groote zorgvuldigheid opgespoord en van alomme op den afgemeten grond verzameld. Bedachtzaamheid en beleid hebben ze gerangschikt en bewerkt. Vlijt en inspanning voegden ze zamen; en hoewel het gebouw van zoo veel arbeid niet zonder gebrek is, en er nog veel verholpen, verbeterd en volmaakt moet worden, het staat toch daar als eene geduchte veste, waarin het bedreigde Christendom bescherming heeft gevonden, en tegen welker sterkte de vijanden den kop verbrijzeld hebben. Het Labarum, als teeken van de grootste zegepraal, die het kruis van christus op dwaling en zonde behaald heeft, golft statig van hare grijze wallen.’ Bl. 356-474.

(Het slot hierna.)





{==619==} {>>pagina-aanduiding<<}

Het is beter te vallen in de hand des Heeren, dan in de handen der menschen. Een woord ter leiding der gedachten bij de thans heerschende Ziekte; door  J.L. Nijhoff,Predikant te Gouda. Te Arnhem, bij I.A. Nijhoff. 1832. In gr. 8vo. 32 Bl. ƒ :-40.

De Weleerw. nijhoff heeft een belangrijk woord gesproken ter leiding der gedachten bij de thans heerschende ziekte. Met volle ruimte kunnen wij hetzelve ter lezing aanprijzen. Het verschijnen der Cholera in ons Vaderland heeft veler gemoederen, en niet zonder reden, verontrust. De vrees voor het dreigend kwaad ging echter bij sommigen te verre. Menigeen nam maatregelen van voorzorg, en sprak van de verschrikkelijke ziekte op eene wijze, alsof er anders geen gevaar van ziek worden of sterven ware. Die angstige bekommering betaamt den Christen niet. Ten einde zoodanige overdrijving te keer te gaan en tot godsdienstig vertrouwen aan te moedigen, handelt nijhoff, na korte toelichting van den tekst (2 sam. XXIV: 14), over den aard der ziekte, over Gods bedoelingen met dezelve, over hare mogelijke matigingen, en over haar meest te vreezen en verontrustend gevolg. Voorts wordt aangewezen, welken heilzamen invloed deze beschouwing der ziekte op ons maken (hebben) moet: namelijk, dat zij onzen angst matige, ons leere die bezoeking ons ten nutte te maken, ons met kinderlijk toevoorzigt (vertrouwen, zou Rec. liever zeggen) op God vervulle, bij verstandigen maatregel tot voorzorg, en in ons de blijmoedige hope versterke, ook in den dood.

Iets over de Cholera, zoo als dezelve binnen Hamburg is waargenomen door  G. Swartendijk Stierling,Hofraad en Med. Dr. te Hamburg; briefsgewijze medegedeeld aan j.a. van bemmelen, Med. Dr. te Haarlem. Te Haarlem, bij de Wed. A. Loosjes, Pz. 1831. In gr. 8vo. 39 Bl. ƒ :-40.


{==620==} {>>pagina-aanduiding<<}

 (*) Onder de menigte kleinere schriften over de Cholera verdient het bovengemelde eene eervolle onderscheiding. Het is een antwoord op een' brief van den Heer van bemmelen, die, vernomen hebbende, dat de ziekte ook in Hamburg was uitgebroken, van onzen aldaar praktiserenden Landgenoot verlangde eenig berigt deswege in te winnen. Het voor ons liggend antwoord van den Heer stierling is zoodanig ingerigt, dat wij omtrent de diagnostiek en therapeutiek der ziekte des Schrijvers denkbeelden, en wel vooreerst vijf ziektegevallen, door hem behandeld, ons zien voor oogen gesteld; waarbij eene latere ontvouwing van dezelve, zoo wel in dit gedeelte, als in het tevens medegedeelde Rapport aan den Groothertog van Mecklenburg-Swerin, hetwelk hoofdzakelijk over de besmettelijkheid handelt. De gevallen betreffen allen, voor zoo verre wij uit de syndrome symptomatum kunnen opmaken, die niet altijd even naauwkeurig worden opgegeven, de dusgenoemde forma erethica. De behandeling was, naar mate van gestel en omstandigheden der lijders gewijzigd, doorgaans meer- of minder antispasmodisch, gelijk dan ook de diathesis spasmodica als de heerschende wordt opgegeven, en kramp als het wezen of de natuur der Cholera beschouwd wordt. Uit dien hoofde raadt de Schrijver voorzigtigheid aan in het aderlaten, en waarschuwt tegen het kwikzilver; roemt emetica, moschus, opium, kamfer en andere prikkelende zenuwmiddelen, gerugsteund door eene krachtige en aanhoudende
methodus dermatica, (minder heeft hij op met leo's middel, de bismuth) en vindt groote analogie, ja zelfs identiteit, met tusschenpoozende koorts.
In het bijgevoegde Rapport aan den Groothertog uit

{==621==} {>>pagina-aanduiding<<}
de Schrijver zijn gevoelen over het contagium, waaraan hij weinig geloof hecht, het daarvoor houdende, dat slechts onder enkele omstandigheden zich zulk een contagium ontwikkelt, heeft ingevolge dit gevoelen niet veel op met Quarantaine-inrigtingen, Cordons enz., en oordeelt vrij ligt over de kwaadaardigheid der ziekte, daartoe zoo wel zichzelven ten voorbeeld stellende, als ook een kind, dat hij eene min, kort na een' hevigen aanval van Cholera te hebben doorgestaan, aan de borst liet leggen; terwijl eindelijk eenige natuur-philosophische stellingen dit Rapport besluiten, welke wij twijfelen, of door zijne Koninklijke Hoogheid overal begrepen zijn, ten zij men Hoogstdenzelven als ingewijd in de geheimenissen dezer mysterieuze leer beschouwen mag.
Dit kort overzigt zal voldoende zijn, om met den aard en de strekking dezes briefs bekend te worden.
Recensent doet gaarne hulde aan de talenten van den verdienstelijken Schrijver, maar kan, om gewigtige redenen, met 's mans bijzondere gevoelens, zoo aangaande het wezen der Cholera, als aangaande hare behandeling en besmettelijkheid, niet instemmen. In de ongelukkige gelegenheid geweest zijnde, honderde Cholera-lijders te zien, heeft hij geene analogie, veel minder identiteit, met tusschenpoozende koorts kunnen bespeuren. De Aziatische braakloop heeft zoo iets geheel karakteristieks, dat haar van alle andere onder ons bekende ziekten onderscheidt, dat dezelve met geene andere ziektevormen vergeleken worden kan. Iedereen, die haar voor 't eerst ziet, zal, indien hij ten minste onbevooroordeeld ziet, moeten erkennen, dat zij noch met onze Cholera, noch met koortsen, noch met eenige andere, tot heden toe in onze streken waargenomene, kwaal de minste overeenkomst heeft. Autopsie is altijd, maar vooral hier, meer, dan de naauwkeurigste beschrijving, geschikt, om het pathognomische eener ziekte te leeren kennen. Recensent ziet zich derhalve gedwongen, zich daarop te beroepen, en het oordeel en de uitspraak daaromtrent aan bevoegde waarnemers over te laten.

{==622==} {>>pagina-aanduiding<<}

Niet minder verschilt Recensent van den geleerden Schrijver met opzigt tot de behandeling en de waarde van sommige geneesmiddelen, en wel in de eerste plaats met opzigt tot de aderlating, die, ja, even als in andere gevallen, met voorzigtigheid moet worden aangewend; want het is een heroïsch middel, nooit ligtzinnig te gebruiken, maar hetwelk door den Schrijver te eng beperkt schijnt te worden, en hetwelk Recensent bij zeer vele zieken met den besten uitslag zag bezigen in onderscheidene tijdperken der ziekte, zoo wel in het begin, als in den meer ontwikkelden staat, of bij de vaatwerking op het einde. En waarlijk, als men overweegt, hoe menigwerf onderdrukking van levenskracht, ophooping in edele organen en neiging tot ontsteking plaats grijpen, dan kan men ligtelijk bevroeden, dat de aanwijzing tot bloedlaten niet zeldzaam wezen zal, en hetzelve niet zelden van groot nut en voordeel moet bevonden worden. Eene tijdige ontlasting van bloed zal hier menigmaal de zaak beslechten en het behoud zijn van den lijder. Over het nut van emetica is Recensent, door ondervinding geleerd, het volkomen met den Heer stierling eens; ook over dat van andere nervina zal hij met zijn Ed. in geen twistgeding treden; maar wat het opium of heulsap aanbelangt, dit vereischt groote omzigtigheid, en mag in geenen deele zoo onbepaald en algemeen aangeprezen worden, als dit in dezen brief geschiedt. Immers de opvolgende typhus met congestiën naar de hersenen zijn er gewoonlijk het noodlottig gevolg van.
Eindelijk, contagium en besmettelijkheid kan men aan de Cholera bezwaarlijk ontzeggen. Dit leert de loop der Epidemie in ons Vaderland onwedersprekelijk, en men moet, gelijk de hevige Anticontagionisten, willens blind zijn, om het te loochenen. Al ware het de ondervinding niet, welke ons dit leeraarde, de wijze, op welke dit punt door gemelde Heeren bestreden wordt, de middelen, die zij bezigen, om à tort et à travers, het koste wat het wil, hun gevoelen te drijven, vergeleken met de bon-
{==623==} {>>pagina-aanduiding<<}
dige bewijzen, welke partij hun tegenstelt, zouden op zichzelve ons alreeds tot het gevoelen doen overhellen: dat de Cholera Asiatica behoort tot de klasse der besmettelijke ziekten; een gevoelen, dat de even geleerde als rondborstige en waarheidlievende Dr. ontijd evident bewezen heeft.




Opmerkingen ter geruststelling tegen de vrees voor den thans heerschenden Braakloop, door Dr.  H.S. Hymans.Te Rotterdam, bij A.F.H. Smit. 1832. In gr. 8vo. 24 Bl. ƒ :-20.

Het groote doel van dit geschrift moet zijn, de vrees of liever den angst voor de Cholera weg te nemen. Het ware te wenschen, dat de Schrijver zoo wel, als vele anderen, die met hem hetzelfde beoogd hebben, dit doel kon bereiken; maar het schijnt, of - wij willen niet zeggen van den Ganges, maar liever van Moscou of Berlijn af tot ons - dit woord bij velen nog geen' ingang gevonden heeft, en ook bij velen, voor wie de woorden dood en graf de schrikkelijkste klanken zijn, niet vinden zal.
Dichterlijk is de aanhef van dit stukje: ‘Eene schijnbaar(?) nieuwe ziekte, als een tot nu toe onbekende worgengel, komt van uit de vergiftademende streken der aarde, als van tusschen de keerkringen, voort.’ Geruststellend is zulk een begin waarlijk niet: is het dan wel vreemd, wanneer het publiek vreest, ja beeft en siddert? Het is mede niet te ontveinzen, dat, al is deze ziekte dan ook slechts schijnbaar nieuw, en al is zij den Geneesheer ook niet zóó onbekend als sommigen vermoeden, zij ontzetting wekt. Dit ondervond Recensent, toen hij haar in hare grootste hevigheid zag. Hij vreesde haar niet, en vreest haar nog niet; maar hij stond verbaasd bij verschijnselen, welke hem maar al te spoedig vergewisten, dat hier zijne kunst te kort schoot. Het was dan ook niet zoo zeer het onbekende der ziekte, dat

{==624==} {>>pagina-aanduiding<<}
hem zoo sterk trof; het komt hem toch voor, dat naar hetgeen men vooraf reeds heeft kunnen weten en door eenige gevallen zelf heeft kunnen zien, zij niet zóó duister is, als men haar zich voorstelt; maar de snelle voortgang - eenige elkander snel opvolgende toevallen! - gij wilt hulp aanbrengen, en de lijder ontzinkt uwe handen; terwijl gij nog denkt werkzaam te zijn, houdt de bewerktuiging reeds op te werken; hetgeen gij nog voor mede- of terugwerking der natuur aanziet, zijn de stuiptrekkende bewegingen der bezwijkende levenskracht: dit alles treft den Arts, en doet den aanschouwer met angst, schrik en vrees terugdeinzen.
Gelukkig, dat deze gevallen, zoo verre het schijnt, in ons land niet de meerderheid uitmaken; terwijl gereede, spoedige en doelmatige hulp vele Cholera-aan, vallen in hare ontwikkeling stuit. Deze waarheid, die reeds door vele voorbeelden bevestigd is en nog verder gestaafd zal worden, zal het beste middel tegen de door den Schrijver te regt als hoogst schadelijk voorgestelde angst en vrees worden.
Wij willen met den Schrijver niet twisten, of de Cholera al dan niet als eene nieuwe ziekte moet worden aangemerkt. Wij kenden zeker reeds lang den naam Cholera, maar bekennen desniettemin, dat hare eerste verschijning ons vreemd was en iets eigenaardigs had. Wij verzekeren gelijktijdig den Schrijver, dat wij in de vroegere waarnemingen van voortreffelijke Geneesheeren niet geheel onkundig zijn, noch dezelve kleinachten. Wij geven het hem volkomen gewonnen, dat in de geheele natuur geen enkel verschijnsel zonder zamenhang of verwantschap met andere plaats grijpt; maar wij houden toch den Aziatischen braakloop voor zeer onderscheiden van de gewone boorts, zoo wel in oorzaak en werking, als in gevolg. Maar wij willen met den Schrijver voor het publiek niet twisten. Wij zeggen met hem, dat een echt godsdienstige zin den geest versterkt, en daardoor het ligchaam kracht van weder stand erlangt; maar wij zouden door zijne redeneringen daartoe niet gebragt zijn

{==625==} {>>pagina-aanduiding<<}
geworden. Wie te veel wil bewijzen, bewijst niets; wie te zeer verzacht, verzwakt zijne bewijsgronden, en wie niet juist redeneert, beneemt zijner redeneringen klem en kracht.
Wij kunnen desgelijks in geene ontleding der verschillende soorten van besmetting treden. Er wordt hier voor den leek te veel, voor den Geneesheer te weinig gezegd. Dewijl de Heer hymans zich hier op de wijze van beschouwing van zijnen grooten leermeester hufeland beroept, had hij het veilig daarbij kunnen laten. Hufeland heeft zeker eenig licht in deze duisternis aangebragt, maar de zaak niet opgehelderd; noch hij, noch Commissiën zullen hier afdoende kunnen beslissen; de tijd alleen zal opklaren, wat vooreerst duister moet blijven.





Toevoegsels tot het Werk: De uitrusting en ondergang der onverwinnelijke Vloot van  Philips den II,Koning van Spanje, in 1588; door Mr. jacobus scheltema. Te Haarlem, bij V. Loosjes. In gr. 8vo. VI, 99 bl. ƒ 1-25.

Hoezeer dit werk niet meer nieuw zij, en de aankondiging van hetzelve reeds vroeger had moeten plaats hebben, zoo konden wij ons toch niet onthouden, onze lezers daarop ook nu nog opmerkzaam te maken, niet alleen als een der gewigtigste tijdvakken en een wezenlijk keerpunt in onze Geschiedenis ten onderwerp hebbende, maar omdat wij juist een tijdstip beleven, waarin Nederland op nieuw bedreigd wordt met eenen magtigen aanval ter zee, niet van de zijde van het Absolutismus, gelijk in 1588, maar van het andere, niet min gevaarlijke, Revolutionaire beginsel, hetwelk zich van de Kabinetten van Parijs en Londen heeft weten meester te maken. Wanneer wij toch indenken, dat op het tijdstip van het gereedmaken der onverwinnelijke vloot ons dierbaar Vaderland aan vele rampen tevens ter prooije was; dat de woelige vlugtelingen uit Braband en Vlaanderen,

{==626==} {>>pagina-aanduiding<<}
door heerschzuchtige Geestelijken, gelijk saravia en modet, opgeruid, den Staten tallooze zwarigheden in den weg leiden en het volk tegen hen verbitterden; dat de gewapende Burgermagt op verscheidene plaatsen, vooral te Utrecht, tegen de Regering woelde; dat het krijgsvolk oproerig was; dat eene magtige partij gereed was, om den Staat aan Engeland op te dragen; dat intusschen de grootste Veldheer van zijnen tijd, parma, op de grenzen stond, en nu ook eene vloot, zoo als de nieuwere tijden die niet gezien hadden, eerst hunnen eenigen Bondgenoot, Engeland, en dan hen bedreigde; wanneer men dus ziet, dat er gebrek was aan eendragt en eenheid in het Bewind door leicester's vertrek, - zoo komt ons de onverwachte redding van Nederland uit alle deze gevaren binnen éénen jaarkring bijkans als een wonder voor, en wij zien gretiglijk naar de bijzonderheden, die ons het begin, de voltooijing en de vernietiging dezer verbazende uitrusting meer voor oogen stellen. Maar wij denken tevens aan den grooten Redder uit gevaren, aan dien God, die deze magtige vloot naar alle vier de winden deed verstuiven, zoo als onze tollens dit heerlijk volgens schiller, of veeleer volgens eenen gedenkpenning, door onze Vaderen geslagen, uitdrukt (zie bl. 99); wij denken aan onze eendragt, aan de algemeene gehechtheid des Volks aan het Bestuur; en dan scheppen wij moed, dat Hij, die ons in 1573, in 1588, in 1672 en meermalen in onzen tijd beschermde, ons ook nu niet verlaten zal, wanneer op nieuw groote en dringende gevaren ons aangrimmen, en dat zelfde Engeland, zoo vaak onze Bondgenoot, door eene valsche staatkunde verleid, met onze vijanden zamenspant. Sterken wij ons dan door de beschouwing van het verledene tot hoop op de toekomst.
De Heer scheltema had het begin der uitrusting in zijn werk zelve slechts onvolledig vermeld; hij haalt hier de aanleiding daartoe reeds van 1574, van requesens, op; doet zien, hoe dit plan onder Don jan nog meer ontwikkeld, en eindelijk door de overmeeste-
{==627==} {>>pagina-aanduiding<<}
ring van Portugal, die zijne zeemagt ruim verdubbelde, tot stand gebragt werd. Zeer merkwaardig zijn daarbij de berigten over alva's voortdurenden invloed op de Nederlandsche zaken in den Raad des Konings na zijn vertrek. Ook hij moet in 1582 een staatstuk hebben gesteld of doen stellen, om bepaaldelijk eene landing in Engeland te doen, op een nog veel reusachtiger plan dan werkelijk is uitgevoerd, en waarvan hij zich tot Opperbevelhebber aanbood; doch zijn dood vernietigde dit ontwerp. Nogtans schijnt het, dat dit voorstel eenigen invloed had op de benoeming des Opperbevelhebbers, waartoe, volgens een stuk, in het gelijktijdige werk le Trésor politique voorkomende, alva's Zoon frederik, de belegeraar van Haarlem, benoemd werd; doch de Heer scheltema twijfelt daaraan, omdat zijn naam niet op de lijst der ingescheepte Edelen wordt vermeld. - Eene andere bijvoeging loopt over de zeer verontrustende geheime onderhandelingen tusschen elizabeth en Spanje, die bij de Staten groote vrees opwekten, dat ook deze eenige Bondgenoot hun ontvallen, en misschien wel met Spanje zou heulen. - Nog vinden wij hier belangrijke berigten wegens de uitwerking der komst van de vloot op het meest bedreigde Nederlandsche gewest, Zeeland.
De Heer scheltema vermeldt eindelijk in meer bijzonderheden de gevolgen van deze onderneming voor Koning filips, voor parma, voor Engeland, en voor ons Vaderland. In de daarop volgende aanteekeningen vinden wij een verslag van het boven aangehaalde zeldzame stuk, bevattende eene redenering uit le Trésor politique, waarvan het jaartal op den titel 1588 blijkbaar 1582 moet zijn, alsmede eene lijst der Spaansche uitrusting, door den Heer von schepeler in eene boekerij te Cordova gevonden, en door eenen Hofmeester van alva bijeengebragt. Nog worden er berigten medegedeeld wegens een stuk, mede in den Trésor politique voorkomende, en in 1586 gedrukt. Eindelijk komt nog een kort verslag van een aantal stukken en bijzonderheden,

{==628==} {>>pagina-aanduiding<<}
tot de onderneming betrekkalijk, en, als bijlagen, van meteren's verhaal over de ellende van België, in tegenoverstelling van Nederland, en de beroemde Ode van schiller op de Armada, met de vertaling van tollens.
Het blijkt daaruit, dat de Heer scheltema, volgens zijne gewoonte, niets verzuimd heeft, om aan dit belangrijke werk, uit echte en veelal min bekende bronnen, de meestmogelijke volledigheid bij te zetten, en wij hopen van dezen zoo werkzamen als grondigen Geleerde nog vele lettervruchten te mogen genieten.

Geschiedenis van de Landverhuizing der Evangelische Saltsburgers, in den jare 1732. Eene Bijdrage tot de Kerkelijke Geschiedenis. Naar de bronnen bewerkt door  Karl Panse.Uit het Hoogduitsch. Te Groningen, bij W. Zuidema. 1832. In gr. 8vo. 206 Bl. ƒ 1-80.

Wij verbeelden ons, den uitgever van dit werkje geene grootere dienst te kunnen doen, dan den lezer te verwijzen naar, of ook slechts te herinneren aan, eene schets van hetzelve, door den Eerw. n. swart ten jare 1830 in No. III van ons Mengelwerk geplaatst. Genoemde oordeelkundige Schrijver gaf reeds toen, in eene noot, zijne stellige verwachting te kennen, dat hětzelve spoedig zou vertaald worden. En, gelijk wij daarom reeds eenigen tijd naar hetzelve reikhalsden, zoo is het ons ook thans uiterst welkom. De vertaler trouwens schijnt dien prikkel niet noodig gehad te hebben: want, daar hij in zijne vrij uitvoerige voorrede geene melding van de schets maakte, vooronderstellen wij, dat hij dezelve niet opgemerkt heeft.
Wij zullen thans van dit werkje maar alleen zeggen, dat het grondigheid met zwier van stijl en karakterteekening vereenigt, der verbeelding en het hart, zoo wel als het verstand en de kennis, voedsel verschaft, en vooral aan Lutherschen, van welke sommigen zich de versche gebeurtenis en hunne ondersteuning, den ongelukkigen geloofsgenooten verleend, nog levendig herinneren, een alleraangenaamst geschenk moet zijn. De vertaling is vloeijend, en de opgave der bronnen met even veel oordeel weggelaten, als opzettelijk vermeld. Moge

{==629==} {>>pagina-aanduiding<<}
het werkje zoo vele lezers vinden, als het, naar ons oordeel, verdient, zoo veel belangstelling in de Godsdienst en zoo veel achting voor derzelver getrouwe vereerders opwekken, als het kan, en, bij gevolg, rijk zijn in het verwekken van edele gezindheden, van kracht en moed in lijden en strijden, gelijk in waarschuwing tegen misbruik en ontaarding tot dweeperij en vervolgzucht!




Proeve van navolging des eersten Boeks van de Ilias van  Homerus,door  P. Roorda van Eysinga,Indisch Ambtenaar. Te Kampen, bij K. van Hulst. 1832. In gr. 8vo. VI, 28 bl. ƒ :-50.

Men heeft het altijd, en met regt, voor eene der zwaarste ondernemingen gehouden, om van de Grieksche en Latijnsche Dichters der Oudheid, en wel bepaaldelijk van homerus, dichterlijke vertalingen te leveren, die slechts eenigermate een denkbeeld konden geven van het verhevenen en tevens eenvoudige van het oorspronkelijke. Niettemin heeft het noch elders, noch in ons Vaderland aan proeven daartoe, ook niet aan mislukte proeven, ontbroken. Zonder het onderhavige werk van den Heer roorda met den arbeid zijner voorgangers te willen vergelijken, zullen wij eenvoudig nagaan, in hoe verre hij kan gerekend worden gelukkig in deze Proeve geslaagd te zijn.
Vooraf moeten wij nagaan, uit welk oogpunt de Vertaler verlangt, dat zijn werk beschouwd worde. Hij geeft daaromtrent in zijn Voorberigt het volgende op: ‘Het doel dezer Proef strekt om na te gaan, in hoe verre het mij gelukt is, in Alexandrijnen den tekst van homerus nagenoeg regel voor regel weder te geven. Overtuigd dat mijn arbeid gansch niet volmaakt is, zal het mij aangenaam zijn, de oordeelvellingen van de beoefenaars des grootsten Dichters dienaangaande te vernemen, mits men het Grieksch tegenover de vertaling der regels vergelijke, daar ik minder op de sierlijkheid, dan op de getrouwheid der overzetting het oog had.’
Wij hebben dan ook, met het origineel voor ons, de vertaling met alle aandacht daarmede vergeleken, en erkennen gaarne, dat de Heer roorda van eysinga in het overbrengen van sommige gedeelten niet kwalijk en zelfs hier en

{==630==} {>>pagina-aanduiding<<}
daar vrij gelukkig geslaagd is. Van dien aard zijn b.v. vs. 14 en volg. Chryses, de Priester van apollo, komt in het leger der Grieken, om zijne dochter chryseïs los te koopen:

Hij hield den gulden staf met de offerkroon in handen 
En bad 't Acheese heir verzameld aan de stranden, 
Doch Atreus kroost het meest, dat 't heir tot hoofd verstrekt: 
‘Atriden! Heldenvolk, wien 't scheenbeenharnas dekt! 
De Goden, die 't paleis van den̄ Olymp bewonen, 
Vernielen door uw' arm de stad van Prianis zonen, 
En wen ge uw haardsteên zoekt, zoo zeegnen u de Goôn; 
Doch schenkt mij mijne telg, voor 't losgeld u geboôn, 
En ducht den pijl des Gods, die wis zijn doel zal treffen.’ 

Zoo ook vs. 357 en volg. Achilles roept zijne moeder thetis op aan het strand der zee, en klaagt haar den hem aangedanen hoon:

Dus sprak hij weenend; en zijn moeder hoort zijn beê 
Bij d'achtbren vader, op den bodem van de zee; 
Snelt uit den blaauwen vloed, als nevel voor zijne oogen, 
En plaatst zich nevens hem; zij weent, in 't hart bewogen, 
En streelt hem met de hand, en spreekt zoo zacht, zoo goed: 
‘Wat weent ge o dierbre telg? Wat leed kwelt uw gemoed? 
Spreek vrij, verheel mij niets, op dat wij 't beide weten.’ 
Diep stenend, spreekt Achil, het hart van een gereten, enz. 

Niet minder zijn vs. 475 en volg.:

Het zonlicht dook ter kim, de scheemring daalde weder, 
En 't leger vleide (vlijde) zich bij d' achtersteven neder. 
Toen weêr de dageraad met rozenvingren klom, 
Keerde ook het snelle schip naar 't Grieksche heir weêrom. 
Een frissche voordenwind wordt door Apol gezonden, 
De mast weêr opgerigt, de zeilen vastgebonden; 
De koelte blaast in 't doek, het schuimend, bruisend nat 
Golft om de ranke kiel, daar 't glansrijk opwaarts spat. 
Het schip snelt langs den vloed en klieft den rug der baren; 
Men keert weldra terug bij Griekens heldenscharen 
En sleept het schip op 't strand, waar men̄ 't met balken stut; 
Het scheepsvolk gaat uit één, en zoekt zijn schip of hut. 

Wanneer men deze plaatsen met het oorspronkelijke vergelijkt, zal men ontwaren, dat dezelve en getrouw en tevens

{==631==} {>>pagina-aanduiding<<}
niet ongelukkig zijn overgebragt. Wij zouden meerdere dusdanige regels kunnen aanvoeren; maar het aangehaalde zal genoegzaam zijn, om te bewijzen, dat er wel iets goeds in deze Proeve voorhanden is.
Van eene andere zijde mogen wij niet ontveinzen, dat vele en groote gebreken deze Proeve ontluisteren. Vooreerst heeft de Vertaler zich hinderlijke vrijheden veroorloofd ten aanzien der eigennamen. Men oordeele:

{== afbeelding 
	==} {>>afbeelding<<}
    

Ieder weet, dat men zegt Menelāüs̆, Chrys̄eïs̆, Brīseïs̆, Pirithŏüs, Patrŏcles, Pos̄eidon. Het ongeoorloofd zamentrekken van de drie eerste, en het veranderen van den natuurlijken klemtoon in de beide laatste namen, maakt de boven aangehaalde regels hard en onnatuurlijk.
Ten andere vindt men ook vele stroeve en platte regels, b.v.:


Vs. 118.Doch kiest terstond me een buit, op dat ik hier alleen Den oorlogsprijs niet derv', 't streed met de billijkheên.

Vs. 149.Ge, in schaamtloosheid gehuld, houdt winst u opgetogen.

Vs. 200.- in schaamtloosheid in d' eigen stond herkende Hij de achtbre Minerve en vreeslijk blikt zijn oog.


Dit is toch al een zonderlinge Alexandrijn! Maar het zal moeten zijn:

Hij de achtbare Minirve, en vreeslijk blikt zijn oog. 


{==632==} {>>pagina-aanduiding<<}

Vs. 111. Om dat 'k geen' losprijs neem, voor Chryses mijn geliefde.

Ten derde is de taal niet zuiver, b.v.:

Vs. 432. Zijn kiel loopt binnen in den diepen breeden haven.

Lees: de diepe, breede haven. Het woord is vrouwelijk.

Vs. 467. Toen de arbeid was voleind, den maaltijd opgedragen.

Lees: de maaltijd. Het woord is wel, volgens siegenbeek, (niet volgens bilderdijk) mannelijk; maar de vierde naamval komt hier niet te pas.

Vs. 539. En daadlijk spreekt zij hem in hartverscheurbre taal.
Vs. 567. Als mijn verschrikbre hand zich tot u henenslaat.

Wij erkennen, dat bilderdijk wel eens het voorbeeld heeft gegeven van het gebruik van bare en bre, in plaats van het participium; maar hartverscheurbre talen en verschrikbre handen hebben op ons nog altijd eene oorverscheurende, of wil men oorverscheurbre uitwerking.

Vs. 602. - 't ontbreekt aan spijs noch tier.

Of men tier wel in dezen zin zeggen kan, betwijfelt Recensent hoogelijk. Neemt de Schrijver het hier voor getier, of in eene andere beteekenis? Het is niet gemakkelijk, dit te raden.
Ten vierde heeft de Vertaler, die zich dan toch minder op sierlijkheid dan op getrouwheid toelegde, niet altijd den zin goed overgebragt, en zich soms vrijheden veroorloofd, die al te ver van het oorspronkelijke afwijken, b.v.:

Vs. 63. Want ook de Donderaar zendt aan het menschdom droomen.

Bij homerus staat: want ook de droom komt van jupiter. Volgens den Vertaler zendt, onder anderen, ook jupiter dezelve.

Vs. 148. Hem antwoordt held Achil, met schele en grimmige oogen.

Waarom hier die schele oogen, die ons eene onaangename

{==633==} {>>pagina-aanduiding<<}
voorstelling geven? Homerus zegt eenvoudig: met een grimmig aangezigt.

Vs. 172. Vorst Agamemnon spreekt, hij, de Opperheer der menschen.

Het is waar, homerus zegt ἄναξ ἀνδρῶν; maar dit beteekent toch hier niet de menschen in het algemeen, maar alleen de Grieken van allerlei landaard en de hulptroepen. Want de Trojanen, die toch ook menschen waren, zijn er bij homerus zeker niet onder begrepen geworden.

Vs. 351. Hij roept zijn moeder aan, de handen nederslaande.

Homerus zegt: χεῖρας ὀρεγνύς, de handen uitstekende.

Vs. 370. Doch Chrysus (lees chryses) Febus knegt, verscheen in achtbren dos.

Homerus zegt: Priester van apollo (ἱερεὺς). Die knegt in zijn' achtbren dos zal den Hollandschen Lezer geen juist denkbeeld der oorspronkelijke voorstelling geven.

Vs. 572. Zijn moeder minnende, wier blankheid sneeuw deed blozen.

De sneeuw te doen blozen! Neen, eenvoudig verhevene homerus! zulk eene proeve van valsch vernuft hebt gij niet kunnen opleveren. Hiertoe behoeven wij u niet eens na te slaan. Homerus zegt anders niet dan: zijne beminde moeder, de blankarmige juno.
Eindelijk is het volgende ook alles behalve gelukkig. Dat men het πόδας ὠκὺς Ἀχιλλέυς vertaalt de snelvoetige achilles, heeft niets lachwekkends. Maar blijft dit zoo, wanneer die Dichter zegt:

Vs. 58. Naauw zat de Legerschaar verzameld op de velden,

Of Snelvoet, Held Achil verheft zich -
Vs. 84. Vervangend zijne taal, spreekt Snelvoet, Held Achil?

En zoo hebben wij het in ons oog verdienstelijke zoo wel, als het gebrekkige dezer Proeve, met des Vertalers eigene woorden, voor onze Lezers opengelegd, en laten nu aan hen zelve de beslissing over, onder welke soort van Proeven deze vertaling, naar hun inzien, moet worden gerangschikt.





{==634==} {>>pagina-aanduiding<<}

Neêrlands Heldendaden te Land, van de vroegste tijden af tot in onze dagen, door  J. Bosscha,Hoogleeraar aan de Militaire Akademie te Breda. Iste en IIde Aflevering. Te Leeuwarden, bij G.T.N. Suringar. 1832. In gr. 8vo. 36 Bl. ƒ :-45.

Tot dusverre was de Geschiedenis van Oud-Nederland, in hoe vele voortreffelijke werken ook behandeld, nog niet opzettelijk, in haren geheelen omvang uit een krijgskundig oogpunt, bearbeid geworden. En toch is de heldenroem, door den Nederlander zoo ter zee als te land met stroomen bloeds betaald, - toch is de roemrijke verdediging van den vaderlandschen grond, gedurende eene reeks van Eeuwen, overwaardig, om, onvermengd met al het andere, 't welk de Geschiedenis van een Volk uitmaakt, als in één aaneengeschakeld tasereel behandeld te worden. Het kan dus niet anders dan aangenaam zijn voor elken beminnaar van het Vaderland, dat, terwijl een onzer grootste Geschiedkundigen (de Archivarius de jonge) reeds ver met de bearbeiding der Geschiedenis onzer Zeemagt gevorderd is, de Hoogleeraar bosscha ons aanvankelijk het begin levert eener Geschiedenis van Neêrlands Heldendaden te Land.
In eene korte Inleiding geeft de Heer bosscha het doel van dit werk aldus op: ‘- leiding van den Nederlandschen Krijgsman tot de Geschiedenis van zijn Vaderland, als tot eene edele verlustiging; opwinding van het Nationaal gevoel, en ontgloeijing der Vaderlandsliefde bij hem, en bij elk, wien het onderwerp tot de lezing mogt uitlokken; ten einde op die wijze bij zoo velen mogelijk de krachtigste prikkels aan te brengen tot maatschappelijke pligtsbetrachting.’ Hierop begint de eerste Asdeeling van het werk, onder den titel van: Tafereelen uit de vroegste en de Grafelijke tijden. A. De Batavieren, bl. 5-16. B. De Friezen, bl. 17-36. Beide deze tafereelen zijn zeer beknopt, doch tevens oordeelkundig ontworpen, en in een' gepasten stijl voorgedragen. Het zoude gewis den Schrijver weinig moeite gekost hebben, deze schets aanmerkelijk uit te breiden, waartoe de werken van de st. simon en foeke sjoerds, om van de bronnen, uit welke deze geput hebben, niet eens te gewagen, hem rijken voorraad aanboden; maar het is duidelijk, dat zijn bestek (het werk

{==635==} {>>pagina-aanduiding<<}
wordt, blijkens de voorwaarden der Inteekening, op ongeveer 48 vellen druks berekend) hem niet toegelaten heeft, om aan de oorlogen van volken, wier krijgskunde zoo geheel en al van de latere onderscheiden was, de ruimte op te offeren, die met meer nut aan veel schitterender tijdperken kon besteed worden. - Uit twee kleine Afleveringen over den aard van dit werk te willen oordeelen, zoude vermetel zijn. Wij bepalen ons dan tot de opmerking, dat, op zichzelve beschouwd, ieder, die eenigzins in de Vaderlandsche Geschiedenis ervaren is en een' goeden voorraad van boeken daarover bezit, in staat is, om eene Geschiedenis van Nederlands Heldendaden te Land te ontwerpen. Met wagenaar, bor, hooft, de groot, de Mèmoires van frederik henrik, valckenier, sylvius, rousset enz. zal hij het al ver brengen. Doch dit zóó te doen, dat het werk zoo nuttig mogelijk wordt voor den Krijgsman, en het tevens voor hen, die geene krijgslieden zijn, datgene bevat, waardoor zij de oorlogsgebeurtenissen beter kunnen beoordeelen, dan zij tot dusverre uit de geschriften van (enkele uitgezonderd) kamergeleerden en nieuwsbladschrijvers doen konden, - ziedaar eene waardige taak voor eenen Hoogleeraar aan de Militaire Akademie, wiens wetenschappelijke vorming aan de eene, en wiens standplaats aan de andere zijde, hem in de gunstigste gelegenheid stelt, om Nederlands Heldendaden met Militaire kennis en daardoor in een nieuw en leerzaam daglicht voor te stellen. Wij twijfelen niet, of dit denkbeeld heeft den kundigen Schrijver bij het ontwerpen van zijn plan voor den geest gezweefd, en bevelen dit werk, waarvan wij hooge verwachting koesteren, allen aan, die belang stellen in Oud-Nederlands Heldenroem.

Oorsprong, aard en gevolg van den Opstand in België (1830 en 1831), benevens een Krijgsgeschiedkundig Tafereel van den Tiendaagschen Veldtogt der Oud-Nederlanders (van 2 tot 12 Aug. 1831). Iste en IIde Stuk. Te Breda, bij F.P. Sterk. (Dec. 1831.) In gr. 8vo. II, 104 Bl. ƒ 1-:

Dit werkje verdient eene gunstige onderscheiding boven vele der stukken, welke tot dusverre over den Belgischen Opstand in het licht verschenen zijn. Het vangt aan met de

{==636==} {>>pagina-aanduiding<<}
ontwikkeling der hoofdoorzaak daarvan - de tegenstand en woelingen der Geestelijkheid! Zeer goed en tevens beknopt wordt de doorgaande tegenwerking van dat ligchaam, reeds sedert 1815, in het licht gesteld. Het gebeurde in de eerste dagen van het Brusselsch oproer wordt, als genoegzaam bekend, slechts met een woord aangestipt; terwijl daarentegen van de voornaamste handelingen der Londensche Conferentie een naauwkeurig en helder overzigt geleverd wordt. Het eerste stukje loopt tot aan den gedenkwaardigen dag, waarop het woord: voorwaart! door de geiederen van Nederlands dapperen klonk. Het tweede bevat toelichtende Aanteekeningen en Bijlagen, behoorende bij het eerste. Vele derzelven zijn in ons oog zeer belangrijk, en weder bijzonder die, welke tot de listen en lagen der Geestelijkheid betrekking hebben.
Wij hopen, dat dit nuttig en onderhoudend geschrift niet, bij gebrek aan genoegzaam debiet, zal blijven steken.




Lijkreeden over wylen sijne Hoogheid willem de vierde, Prince van Orange en Nassau, etc. etc. etc. Erf-Staahouder, Capitein Generaal en Admiraal der Vereenigde Nederlanden, door Jonkheer onno zwier van haren, Fries Edelman. Nieuwe Druk. Te Amsterdam, bij P. den Hengst en Zoon, 1832. In kl. 8vo. XII, 77 bl. ƒ :-60.

Om billijk over de verdiensten eens Schrijvers te oordeelen, moet men zich verplaatsen in den tijd, waarin hij geleefd heeft, en de voortbrengselen zijner pen met die van andere gelijktijdige Schrijvers uit hetzelfde land vergelijken. Zijn de Geusen van o.z. van haren altijd een verdienstelijk dichtwerk (wij spreken hier niet van de omwerking door bilderdijk, die het geheel tot een dichtwerk in de hedendaagsche manier vervormd, en daardoor tot een meesterstuk onzer Letterkunde gemaakt heeft; wij hebben het oog op van haren's werk zoo als het was) - hoe rijst dat dichtwerk in betrekkelijke waarde, als wij er vele dichtstukken van dien tijd tegenover stellen! Op gelijke wijze behoort men de thans op nieuw uitgegevene Lijkreeden, door o.z. van haren, op Prins willem IV, die op verzoek der Prinsesse-Weduwe door den Schrijver in dien geest vervaardigd was, alsof hij dezelve op den predikstoel in de

{==637==} {>>pagina-aanduiding<<}
kerk te Delft hadde uitgesproken, niet te vergelijken met de Lof- en Lijkredenen van den tegenwoordigen tijd, b.v. met die van Prof. van der palm op van de perre, borger of kemper, maar met de Lijkredenen van de voornaamste Predikers uit de eerste helft der achttiende Eeuw. Wij zullen alsdan het menigvuldig en dikwerf noodeloos invlechten van Bijbelteksten, het eenigzins gedwongen accommoderen van dezelve, en het gekunstelde volhouden der vergelijking van Israël met Nederland, ja zelfs de thans ons in vele opzigten vreemd schijnende toepassing, en enkele stalen van valsch vernuft, niet ten kwade duiden; maar ons veeleer verwonderen over de doorgaande zuiverheid van taal, zoodat slechts zelden bastaardwoorden worden gebezigd, over de kracht en sierlijkheid van den stijl, de gelukkige ronding der volzinnen, en vele andere verdiensten van dit prozaschrift. Van haren gaat mank aan het euvel van zijnen tijd, als hij zegt, bl. 63: ‘Want gelijk uit de diepe moerassen zwaare dampen heemelwaarts oprijzen, die in blixemstraalen veranderd, de hoogste toorens treffen; zoo rijzen uit de harten van een zondig volk dampen van zonden en ongeregtigheeden, waarvan God de blixemstraalen doet needervallen op de hoofden van de geliefde Vorsten, die dat volk leiden en beschermen.’ Maar hoe veel echte welsprekendheid is er, b.v. bl. 13 en verv., in het overzigt van de geschiedenis des vaderlands! Men hoore:
‘Wie is die man die midden in een oorlog, begonnen om alle Kunsten en Weetenschappen te verdooven, en de barbaarste onwetentheit op den throon te brengen, die vlugtende Kunsten en Weetenschappen verzameld, aanmoedigt, zekere en geruste woonplaatsen voor haar bouwd? Die de Geleertheit de beloning doet zijn van de dapperheit en standvastigheit in die zelve plaats, daar kort te vooren elende, pest en hongersnood, huisvesteden? Die aldaar de Godsvrugt en Weetenschappen plant, en dus alle toekomende Geslagten in staat steld, om de wonderen en zeegeningen van God aan hunne Voorouders bewezen, regt te kennen, en met den monde en penne weerdiglijk te loven?
Geheel Nederland antwoord, geheel Nederland juicht eenpariglijk, het is Vader Willem: gezegende naam, wanneer die door een vrij Volk word gegeven! maar niet min gezegend een Volk hetwelk door een Vorst word geleid,

{==638==} {>>pagina-aanduiding<<}
die zulk een naam verdiend! hoe verre zal zig de roem en magt van dat volk niet uitbreiden zoo zijne Zoonen de voetstappen van hunne Vader volgen.
Maar zij treden reeds op zijn voetspoor: Ziet Maurits in 't vuur van de jeugd stoutmoediglijk het momaangezigt van de Spaansche Magt afrukken; in zijn eerste veldtocht Gelderland en Overijssel verlossen, en Rhijn en IJssel onder onze Wetten doen vloeijen: Ziet hem, door 't nemen van Geertrudenberg den Hollandschen tuin omcingelen; door het bemagtigen van Groningen de zeven pijlen vereenigen, en de Unie van Utrecht niet meer een ijdele naam doen zijn,’ enz.
Voorzigtig wordt de vermelding der partijschappen, in de tijden van oldenbarneveld en der de witten, vermeden, en ook zelfs van de tegenstanders van willem IV zoo gematigd gesproken, als men van een' hartelijk toegenegen' vriend en aanhanger van den Prins naauwelijks verwachten zou. Doch waarom niet? Die gematigdheid viel geheel in den geest van willem IV, blijkens bl. 47: ‘De grootmoedigste goedertierentheit was zodanig in zijn ziele geprent, dat hij (te gelijk met de tijding van zijne aanstelling tot Stadhouder van Holland) een brief ontvangende van een Regent, die met deeze woorden eindigde, nu zal Uwe Hoogheid zig volkomen kunnen wreeken over alle zijne vijanden, dien brief met ongeduld geleezen hebbende met veragting van zig wierp, zeggende, die schelm meend dat ik denk gelijk hij.’
Gelijk wij hierboven ons gunstig oordeel vooral grondden op de verdiensten dezer Lijkrede, vergeleken met vele andere van vroegeren tijd, zoo moeten wij thans nog aanmerken, dat zij tegenwoordig, over het geheel genomen, niet meer als model kan dienen; derhalve, dat zij met oordeel des onderscheids behoort gelezen te worden, en het goede er in alleenlijk navolging verdient. Wij schatten haar vooral hoog, als bijdrage tot de geschiedenis der welsprekendheid in de Nederlanden. -De Uitgever, de Heer h.j. koenen, belooft ons, zoo het thans geleverde bijval vindt, ook de overige prozawerken van o.z. van haren op dezelfde wijze uit te geven. Van onze zijde durven wij hem hiertoe wel aanmoedigen, daar ook de andere prozawerken van dien Schrijver altijd, uit het eene of andere gezigtpunt, belangrijk genoeg zijn, om, bij de daarvan thans bestaande schaarschheid, eene nieuwe uitgaaf niet overtollig te maken.





{==639==} {>>pagina-aanduiding<<}

Leiddraad bij het godsdienstig onderwijs, ter bevordering van Bijbelkennis: ten dienste mijner Leerlingen. Door  P. Boeles,Predikant te Noorddijk. Te Koeverden, bij D.H. van der Scheer. 1831. In kl. 8vo. 135 Bl. ƒ :-27.

Onder de werkjes voor godsdienstig onderwijs, in lateren tijd uitgegeven, prijst vooral dit boeksken zichzelve aan, zoo wat inhoud als wijze van behandeling betreft. Men behoeft het slechts vlugtig door te bladeren, om hiervan overtuigd te worden. Hetzelve is verdeeld in twaalf Hoofdstukken, waarvan de opschriften zijn: I. Inleiding tot en overzigt van het geheel. II. Over de kennis van God uit de Schepping en de H. Schrift. III. Over God en zijne volmaaktheden. IV. Over de schepping, onderhouding en besturing van alles. V. Over de Engelen, de Menschen, en de Zonde. VI. Over Jezus, den Verlosser van Zondaren. VII. Over Geloof en Bekeering. VIII. Over onze Pligten. IX. Over de hulpmiddelen tot volmaking, en de Christelijke Kerk. X. Over den toekomstigen toestand der menschen. XI. Over den gang en de lotgevallen der Goddelijke Openbaring onder de menschen. XII. Over het doelmatig gebruik der H. Schrift. - De wijze, waarop de Weleerw. boeles alles met Bijbelsche Geschiedenis heeft verbonden, maakt vooral het gebruik van dit onderwijsboekje bijzonder nuttig. Ook kenmerkt een Christelijke geest het geheel; en waar betwiste punten behandeld worden, geschiedt dit met zoo veel kieschheid, dat andersdenkenden zich niet beleedigd kunnen achten. Eene geleidelijke orde is gevolgd; misschien ware hier en daar eenige verandering in dezelve te maken. De vragen zijn doorgaans gepast; enkele malen minder bepaald, en dus, om de algemeenheid, niet gemakkelijk te beantwoorden. Men moet altijd zóó vragen, dat slechts één antwoord mogelijk is. Doch een onderwijsboekje, dat alle vereischten heeft, moet nog gemaakt worden. Rec. rekent dit van Ds. boeles onder de besten.

Hoogstbelangrijke bewijsgronden, dat de Cholera Morbus door de Jezuïten in Europa gebragt is, door hen geleid, en tot hunne oogmerken aangewend wordt. Uit het Hoogduitsch. Te Amsterdam, bij L. van der Vinne. 1832. In gr. 8vo. 21 Bl. ƒ :-20.


{==640==} {>>pagina-aanduiding<<}

Eenell endig prulschristje, dat geene ernstige wederlegging verdient. De ongenoemde Schrijver wil de verspreiding der Cholera in verband gebragt hebben met staatkundige gebeurtenissen, alsof de volgelingen van loyola door het doen ontstaan der vreeselijke ziekte op de gemoederen zouden werken, om hunne oogmerken te bereiken. In plaats van hoogstbelangrijke bewijsgronden, geeft hij los daar heen geworpene, hoogstongerijmde stellingen en gissingen, welker nietigheid bij het minste nadenken blijkt. Het is jammer, dat de man, die zoo veel meer, dan anderen, meent te zien, nederig moet bekennen: Over de wijze van verspreiding van dit Choleragift rust nog dezelfde sluijer, welke de brandstichtingen in Normandië bedekt. Evenwel zegt hij maar stoutweg: Zóó veel is zeker, dat de Jezuïten het miasma der Cholera in hunne magt hebben. Zou deze schrandere bol het woord miasma goed verstaan? Eenige bladzijden vroeger sprak hij van eene kleine soort van pestvliegen, waaraan men de ziekte zou moeten toeschrijven. De Jezuiten hebben die booze vliegen zeker in doosjes bewaard, en daarnevens, tot voeding derzelven, eenen voorraad von miasma?.....Wat schrijft en vertaalt men al niet!




De Natuur en de Mensch, of Levensbeschouwingen van Pachter Gerhard op zijne wandelingen met Neef Jonas, door  O.G. Heldring.Iste Stukje. Te Amsterdam, bij G.J.A. Beijerinck. 1831. In gr. 8vo. 100 Bl. ƒ 1-25.

Het is waarschijnlijk bloot toeval, dat dit boekje en dat van den Heer lublink weddik bij denzelfden boekverkooper worden uitgegeven, en dat beide schrijvers predikanten zijn; maar het is geene zoo onbeduidende omstandigheid, dat beiden hunne vorming, zoo al niet op Duitschen grond, dan toch voornamelijk door Duitsche lektuur en onderwijs ontvangen hebben. Niet, alsof deze soort van ernstige luim (men heeft er den eigen' naam van Humoristisch aan gegeven) uitsluitenderwijze dáár te huis behoorde. De schrijver van Tristram Shandy heeft zelfs oudere brieven. Maar het zijn toch vooral claudius en jean paul, die, zij het ook als de twee polen, thans als de voorname vertegenwoordigers van het genre beschouwd en beoefend worden.

{==641==} {>>pagina-aanduiding<<}
Waarin dit besta, zullen wij hier niet uitvoerig behandelen. Onze landgenoot, de Heer Mr. j.a. weiland, heeft er, voor zijne vertaling van eenige stukken van genoemden j.p. richter, breed en con amore over gehandeld. Dit slechts zullen wij zeggen, dat de wijze claudius ons wel het meest van de twee behaagt, en dat, zoo de verbeeldingrijke weddik meer tot den trant van jean paul overhelt, de zachte heldring zeker meest van den man heeft, onder den naam van Asmus algemeen bekend.
Heldring heeft goedgevonden, zich in het pak van Pachter Gerhard (in goed Hollandsch zou dit misschien Baas Gerrit moeten zijn) te steken. Het is ons echter voorgekomen, dat dit pak den eigenlijken persoon bijzonder slecht be dekt. Eerst laat hoort men van dien ouden man. En wie de titel niet gelezen heeft, zal zweren, dat het Ds. heldring is, die daar zoo aardig en toch stichtelijk met zichzelven of met zijnen neef keuvelt. Wij kunnen bij de onderscheidene, beter en minder geslaagde deelen van het boekje niet stilstaan. Het leest over het geheel aangenaam, en laat goede, schoon juist geen sterke indrukken na. De taal is, in weerwil van het aangemerkte, vrij zuiver, maar schijnt ons toch hier en daar nog eene zekere onhandigheid te verraden, waardoor niet altijd de meest gewone en meest gepaste woorden en spreekwijzen zijn gekozen. Ook ademt het wel eenen vaderlandlievenden geest, echter, onzes achtens, niet vrij van Duitsche ingenomenheid met hetgeen men meer groot, eene verhevener soort van goed- en voortreffelijkheid acht: Italiaansche kunst enz.
Wij maken, in weerwil van het gezegde, geene zwarigheid, het boekje aan te prijzen, en eindigen met eene kleine aanhaling (als proef) uit de Onnoodige Voorrede:...‘Ik zelf kan er slechts zeer moeijelijk toe besluiten, eene Voorrede te lezen....Nu ik zelf evenwel een boek schrijven zal, ben ik geheel van denkwijze veranderd.....heb ik bevonden, dat het wel niet louter, maar toch grootendeels hoogmoed is, eene Voorrede te schrijven. Bij het boek zelf heeft de schrijver gedurig zijne lezers, vooral de recensenten op het oog gehad, en is dusdoende (gelijk een ieder, die zich met eene zekere huivering naar een ander schikt) onwillekeurig onder dit soort van lieden geraakt. Dit is echter een ondragelijke toestand. En hij bespeurt aan het einde een onweêrstaanbaren drang, om zich weder te ver-
{==642==} {>>pagina-aanduiding<<}
heffen, Daartoe is de Voorrede een heerlijk middel. Nu stelt hij zich op eens boven het begrip zijner lezers; doet links en regts uitvallen op de recensenten, en heeft geen rust vóór hij ten volste verzekerd is van het gevoel zijner bovendrijvende waarde.’

Het Legaat van mijn Vriend den Dorpsschoolmeester. Naar het Engelsch. In II Deelen. Te Haarlem, bij de Erven F. Bohn. 1831. In gr. 8vo. 600 Bl. ƒ 5-80.

Mr. gavin balgownie, de zwervende Schoolmeester, is een man, die met scherpzinnigheid op zijne togten al datgene opmerkt, wat zijne menschenkennis kan verrijken, en hetzelve in den vorm van verhalen zijner ontmoetingen mededeelt. De beide deelen, welke wij thans aankondigen, bevatten dertien zulke verhalen, meest allen van eenen hoogernstigen inhoud, soms evenwel ook luimig en vrolijk. De onbekende uitgever of schrijver, die hier voorkomt als de vriend van den reeds overledenen Mr. gavin, zegt in de inleiding: ‘Zijne verhalen zijn niets anders dan de geschienissen van onbekende personen, waarvan niemand ooit hoorde, en eene eenvoudige schets van zoet en zuur in het gemeene leven, zoo als dit natuurlijk ter kennis komt van eenen man als mijnen zwervenden vriend, en zijn alles, wat de schrijver ze heeft doen bevatten, meer of min verschuldigd aan zuivere waarheid en wezenlijke gebeurtenissen. - Hij stelde belang in dingen, die de meeste menschen in het gekunstelde leven, even als de Leviet in het Evangelie, liefst op zijde laten liggen. De wezenlijkheden des levens, hoe droevig die ook dikwijls zijn mogen, boezemden hem meer belang in, dan eene enkele schepping van het vernuft, die, overdreven en gekleurd naar den algemeenen smaak, weinig grond kan vinden in de zuivere waarheid.’ Aan deze beschrijving van den inhoud beantwoorden, naar het ons voorkomt, deze verhalen volkomen, en van geen enkel derzelven vonden wij reden, om het voor geene ware gebeurtenis te kunnen houden. Bevallige en verhevene natuurtooneelen, grootmoedige en lage karakters, aandoenlijke en kluchtige gebeurtenissen worden hier in onderhoudende en aangename afwisseling voorgesteld. Zoodanige lezers, die, niet gezet op romaneske uitkomsten en avontuurlijke voor-
{==643==} {>>pagina-aanduiding<<}
vallen, smaak vinden in gebeurtenissen uit den gewonen loop van het menschelijk leven, op eene leerzame en belangwekkende
wijze voorgesteld, zullen zeker het werk niet onvoldaan uit de handen leggen.

Album van Romans en Verhalen. Iste en IIde Deel. Te 's Gravenhage, bij G. Vervloet. 1831. In gr. 8vo. 719 Bl. ƒ 6-90.

Het is niet te verwonderen, dat vele Romantische voortbrengselen van onzen tijd ingeweven zijn in de staatkundige gebeurtenissen, die wij beleefd hebben, en die zich daartoe in groote menigte aanbieden. Dit is het geval met de drie Romans, naar het Fransch van balzac, uit welke het eerste deel van dit Album bestaat. - De Vendetta behelst de noodlottige geschiedenis van piombo, eenen Korsikaanschen gunsteling van napoleon, die, door den ijzeren arm der Fransche politie verhinderd, om zich, op Italiaansche wijze, door eenen sluipmoord te wreken, liever, dan zich met de laatste telg van een, door hem op Korsika vermoord, geslacht te verzoenen, zijn eigen eenig kind, de schoone en deugdzame ginevra, onbarmhartig verstoot en aan den vreeselijksten hongerdood prijs geeft.
De Gevaren van het Wangedrag. Dit verhaal schildert de betrekking van eenen lichtmis en eene losbandige vrouw, beiden uit den hoogsten stand, met eenen woekeraar. Wij schrijven de volgende ontmoeting af tusschen deze drie genoemde personen: ‘De Burggraaf trad weder binnen, met eene vrouw aan de hand, van vijf. of zesentwintig jaren zoo 't scheen; zij was zeer schoon. Toen zij het vochtig en somber vertrek van den woekeraar binnentrad, zag zij haren geleider wantrouwend aan. Ondanks hare dwalingen, wekte zij mijn mededoogen door hare onbeschrijfelijke bevalligheid. Zij werd blijkbaar door inwendigen angst gekweld; hare edele, fiere trekken verrieden eene hevige gemoedsaandoening. 't Scheen mij toe, dat de Burggraaf haar booze geest was geworden. Waarschijnlijk, dacht ik bij mijzelven, laat hij niets onbeproefd, om zijn gezag over haar te behouden: ijdelheid, ijverzucht, zingenot, alles moet daartoe medewerken. Zelfs hare deugden zijn wapens in zijne hand: hij maakt een schandelijk misbruik van hare teederheid en trouw,

{==644==} {>>pagina-aanduiding<<}
en trekt laaghartig partij van hare edelmoedigheid. Beiden stonden zij daar voor hunnen regter, die hen met ernstigen, koelen blik aanzag, even als een Dominikaner monnik uit de XVIde eeuw, in de holen der Inquisitie, het martelen van een paar Mooren aanschouwde. ‘Mijnheer,’ vroeg de Dame met eene bevende stem, ‘kan ik van u de waarde dezer juweelen ter leen krijgen?’ Zij reikte hem een geopend kistje over. - Intusschen had grijp zijn vergrootglas genomen, en was in de beschouwing der diamanten verdiept. Al word ik honderd jaar oud, vergeet ik nimmer dat gelaat, die houding, die gebaren: zijne anders bleeke wangen waren gloeijend rood, zijne blikken enkel vuur. Hij stond op, naderde het venster, en hield de juweelen voor den tandeloozen mond, of hij ze wilde verslinden; zijne oogen kaatsten de lichtstralen terug, die het edelgesteente van zich wierp, en van tijd tot tijd prevelde hij eenige onverstaanbare woorden. Beurtelings nam hij armbanden en hoofd- en oorsieraden uit het kistje, en hield ze tegen het daglicht, om water, kleur en vorm naauwkeurig te beschouwen. Dan legde hij alles weder in het kistje, om alles andermaal in de hand te nemen, en er het licht in allerlei rigtingen op te laten spelen. ‘Mooije steenen!’ riep hij eindelijk uit: ‘Vóór de Omwenteling hadden ze driemaal honderdduizend franken kunnen opbrengen. Zie dat water! Mooije steenen! Zelfs onder de Keizerlijke regering zou zulk een stel nog tweemaal honderdduizend franken hebben gekost. Maar thans...’ hij haalde de schouders op, ‘thans dalen de juweelen bij den dag. Sedert den vrede worden we uit Brazilië en Azië met dat goed overkropt. Men draagt ze niet meer, dan aan het Hof.’ Terwijl hij die onheilspellende woorden uitsprak, kon hij zich echter niet onthouden,
van de steenen, stuk voor stuk, met een onbeschrijfelijk welgevallen, te beschouwen. ‘Wel nu?’ vroeg de Burggraaf eindelijk, hem op den schouder kloppende. Het groote kind sidderde, legde het speelgoed neder, en zette zich voor zijne schrijftafel. Nu was hij weder woekeraar, hard en koud als marmer. ‘Hoe veel hebt gij noodig?’ - ‘Honderdduizend franken voor drie jaar....’ ‘Zoo!’ Hij haalde uit een mahonijhouten kistje een paar goudschalen te voorschijn, zoo zuiver als men ze immer aantrof, woog de steenen, en bepaalde de zwaarte van het beslag zoo op het oog. - De Gravin zat onbewegelijk, in diep gepeins verzonken. Ik was bewogen met haar lot. 't Scheen mij toe, dat zij een duidelijk besef had van haren rampzaligen

{==645==} {>>pagina-aanduiding<<}
toestand. Nog was de stem van haar geweten niet gesmoord, en welligt was ééne poging, ééne menschlievende hand genoeg geweest, om haar van den rand des afgronds terug te trekken. Ik wilde 't beproeven. ‘Tachtigduizend franken, gereed geld, en gij laat mij de diamanten!’ riep hij met zijne schelle stem. - ‘Maar.....’ hervatte de Burggraaf. ‘Niet of gaarne!’ vervolgde grijp, terwijl hij der Gravin het kistje weder overreikte. Ik fluisterde haar in: ‘Waarom u niet liever aan de voeten van uw' gemaal geworpen?’ De woekeraar scheen uit de beweging mijner lippen mijne vraag begrepen te hebben. Hij wierp mij een' vreeselijken blik toe. De Burggraaf verbleekte, bij de zigtbare besluiteloosheid der Gravin. Hij naderde haar, en, hoewel hij zeer zacht sprak, hoorde ik duidelijk: ‘Vaarwel, emilia! Leef gelukkig; bekommer u over mij niet: weldra ben ik van alle leed bevrijd!’ - ‘Ik neem uw voorstel aan, Mijnheer!’ riep de Gravin den ouden vrek toe,’ enz.
Hoogmoed en Overijling. Onder dit opschrift wordt de lezer bekend gemaakt met emilia de fontaine. Meermalen ontgaat deze jonge Gravin, door haren hoogmoed, de gelegenheid, om op eene voor haar wenschelijke wijze te huwen. Ten laatste weet een haar onbekend jong mensch van een edel voorkomen en karakter haar eene hevige liefde in te boezemen. Op het bloote vermoeden, dat hij van geringeren stand is, dan zij eerst had gedacht, geeft zij hem, in overijling, op eene zeer beleedigende wijze, zijn afscheid, maar ontdekt te laat in hem eenen Pair van het Koningrijk en den bezitter van een onmetelijk vermogen.
Het tweede deel bestaat uit een enkel verhaal van Duitschen oorsprong door von trömlitz; het voert ten titel: De Harpspeler, en is, blijkens den titel, een Romantisch tafereel uit het leven van albrecht den Dapperen, Markgraaf van Brandenburg. Deze Roman maakt den lezer bekend met den geest der Duitschers van verschillenden stand in het midden der zestiende Eeuw. Minnarijen van Vorsten en burgers, gevechten en gastmalen, bedroevende voorvallen en vermakelijke feesten, edelmoedige daden en ruwe involging van teugellooze hartstogten wisselen zich in dit verhaal in eene bonte mengeling af. De karakters van den blinden Harpspeler en zijne gezellin, de lieve maria, dat van den braven george verwerven voorzeker hoogachting; terwijl die van grumbach en de beide Italiaansche vrouwen francesca en laura verontwaardiging en afschuw bij den lezer opwek-
{==646==} {>>pagina-aanduiding<<}
ken. Een en ander tafereel zal wel eens doen blozen; maar wij gevoelen, hoe moeijelijk het voor den schrijver moet geweest zijn, om altijd met genoegzame behoedzaamheid te werk te gaan in het naar het leven afschilderen der zeden van dien tijd, en over het geheel is zijne bedoeling niet te miskennen, om alleen de deugd in een beminnelijk licht voor te stellen.
Onder den letterarbeid, welks hoofdzakelijke bedoeling is den lezer te vermaken, verdient deze verzameling eene gunstige vermelding, wegens het onderhoudende van den inhoud, de schoonheid van den stijl, en het leerzame, hetwelk met het aangename gepaard gaat. Het is jammer, dat het werk, welks uitwendige uitvoering de Nederlandsche drukpers gansch geene oneere aandoet, hier en daar door drukfeilen ontsierd wordt. De vertaler toont voor zijne taak berekend te zijn; onder anderen ook door de overbrenging van dichtregelen als de volgende, met welker plaatsing wij ons verslag willen besluiten:

‘Als de avondzon, bij 't zinken in den vloed, 
De kruin van 't woud verguldt en 't mos der heuveltoppen; 
De wolk zich tooit met rozengloed, 
En 't bloesemblad met glinsterende droppen; 
De nachtegaal, in 't haaggroen, dat hem dekt, 
Met weemoedvollen toon den galm der dalen wekt; 
Dan roert me een wondre zucht, om, los van 't aardsche leven, 
Omhoog, naar 't welvend blaauw des hemels, op te zweven. 
 
Wanneer de maan, zich spieglend in het meer, 
Haar toovervonken strooit langs de omgelegen zoomen; 
De schitterglans van 't starrenheer 
Door 't zwarte welfsel blinkt der zwaar getakte boomen; 
De nachtwind, stil en statig, in zijn vaart, 
Als de adem van een' geest door 't weemlend loover vaart; 
Dan roert me een wondre zucht, om, los van 't aardsche leven, 
Omhoog, naar 't vonklend goud des hemels, op te zweven.’ 





Guillaume de nassau, ou quinze ans d'histoire, Drame historique et lyrique en trois Actes, paroles de M.ch. durand, musique de M.ch. mézéray. Rotterdam, chez J.L.C. Jacob. 1832. 8vo. XI et 71 pag. ƒ :-90.


{==647==} {>>pagina-aanduiding<<}

Quinze ans d'histoire! drame historique! - de lezer of aanschouwer zal hier dus ten minste eenige Geschiedenis verwachten; wel eene opgesierde, vermeerderde en misschien, naar de denkbeelden des Schrijvers, verbeterde Geschiedenis, maar toch Geschiedenis; en wel te meer, omdat dit tijdvak, althans bij den Hollander van eene eenigzins beschaafde opvoeding, even zoo tot in bijzonderheden bekend is, als de dagen van Marathon, Salamis, Plateën en Mykale bij de Grieken, en men denzelven dus geen' beuzelpraat in plaats van Geschiedenis zou schijnen te durven aanbieden. En nogtans een Franschman heeft het gewaagd, - en hoe ver strekt zich de onbeschaamdheid van een' Franschman niet uit! - om dit geheele doorluchtige tijdvak onzer Geschiedenis, niet alleen wat de daadzaken en de tijdrekenkundige orde, maar ook wat de karakters betreft, op het jammerlijkst te verminken, den Watergeuzen calembourgs in den mond te leggen, en in 't geheel niet één enkel waarachtig Hollandsch karakter daarin te vertoonen. Het zijn allen Franschen, in een Hollandsch kleedje zeer kwalijk vermomd; Franschen, en zoo men wil van den Revolutietijd, die geen denkbeeld hebben van dat heilige, waarvoor de mannen van 1572 streden: de Regten van het vrije Geweten. Het zijn alles holle klanken, zoo wat met toespelingen op de jongste gebeurtenissen (die onze Voorvaderen waarlijk niet noodig hadden, om in onbezwalkten glans te schitteren) gekruid, zekerlijk om toejuichingen van het Parterre te bedelen. Doch de Lezer behoeft ons niet op ons woord te gelooven; wij zullen hem eene schets van dit
fraaije Melodrame voorleggen.
Het is (gelijk meer tooneelspelen in den jongsten tijd: nu, de schending der tooneelwetten is geene zonde meer, en daar hechten wij ook niet op) in drie Afdeelingen gesplitst, waarvan de eerste 6 jaren van de tweede, en deze weder 10 van de eerste verwijderd is. Het zijn, namelijk, de jaren 1568, toen willem I, na door alva in den ban gedaan te zijn, (hetwelk hij toen zeer goed wist en reeds beantwoord had) en nadat zijn broeder lodewijk te Groningen geslagen was, een leger bijeengebragt had, om aan de Maas tegen alva op te trekken, - 1574, tijdens het beleg en ontzet van Leyden, kort na het sneuvelen van lodewijk op de Mookerheide, - en 1584, de tijd van 's Prinsen vermoording door balthazar gerards.
In het eerste Bedrijf ziet men een eenzaam oord en eene schildwacht. Eene vrouw, namens martha, komt op, en zegt: toujours des soldats! et toujours la guerre! Dit klinkt reeds vreemd; want aan de streken der Maas, waar willem met zijn leger kwam, was toen in geene tien jaren oorlog geweest. Zij complimenteert zich vervolgens, onder den naam van bonne femme, in een liedje, over hare weldadigheid. Daarop komt boisot op. Wie, lodewijk of karel? Geen van beiden heeft, zoo verre men weet, den Prins in

{==648==} {>>pagina-aanduiding<<}
zijne ballingschap verzeld; beiden traden eerst in 1573 in Zeeland op het tooneel. Het zou nogtans den Dichter volkomen vrijstaan, een' der beide broeders den Prins ook in zijne ballingschap, ook bij den togt over de Maas te doen verzellen; maar hij maakt er NB. een' Admiraal van, toen de Prins nog geen schip in zee en geen' enkelen matroos had! En wien geleidt de Admiraal? Den Prins, incognito. Nu wordt er van egmond en hoorne gesproken. Dezen zijn krijgsgevangenen. Hier steekt het Fransche ezelsoor uit. Egmond, zoo verkleefd aan filips, zoo vertrouwend op alva, dien hij op de grenzen ontving, met wiens zoon hij in het oogenblik vóór zijne gevangenneming kaart speelde, - egmond een krijgsgevangene! Dan was misschien oldenbarneveld, die op eene dergelijke wijze gevat werd, ook een krijgsgevangene? Nu komt een matroos op, de zoon van martha, die bij de Marine dient (!) Het is geheel een Franschman van top tot teen, maar toch nog niet zulk een hansworst als de edele marnix. Hooren wij slechts zijn opkomen: Maudit trompette! que le Diable t'emporte! Un mi bien conditionné au milieu d'un accord en ré! allons, Messieurs, plus d'attention, je vous prie; de l'ensemble surtout. Trompettes! recommencez la ritournelle. Wie herkent hier den grooten Staatsman, den warmen Godsdienstvriend, den leerling van calvijn, den uitstekenden Geleerde? Kort daarna moet hij, schijnt het, den Wilhelmus, het door hem waarschijnlijk vervaardigde lied, opzingen; althans in de Voorrede staat: loin de se
borner à faire chanter l'air de Guillaume de Nassau. Dus moet er eene vertaling of navolging van in het stuk zijn, en dit kan nergens wezen dan hier; maar wij hebben noch in de zangwijs noch in de woorden eenigen zweem van het Wilhelmuslied gevonden; er is ook geen schijn of schaduw van den nederigen, godsdienstigen, vertrouwenden geest van dat lied; het zijn Fransche gemeenplaatsen van le grand guillaume en sa noble furie, aan wien nul Espagnol jamais n'a résisté. Rendons leur mille guerres (één van 80 jaren was toch wel genoeg!) pour mille douleurs. Gloire et liberté zijn de echt Fransche leuzen; maar van God, den God der Vaderen, van Zijne hulp, geen woord. En dit durft men nu eene vertaling van het Wilhelmuslied noemen! Maar dit is het niet alles. De Schrijver zegt in zijne Voorrede, dat hij, in spijt der tijdrekenkunde, het Volkslied van tollens ook door zijn' vriend mézéray in het stuk heeft doen voegen; maar dit hebben wij nu toch, niettegenstaande naauwkeurig zoeken, volstrekt niet gevonden. - Doch gaan wij voort in onze beschouwing van het stuk. Na een koor van soldaten, vertelt willem aan marnix, wie deze zelf is, en marnix aan willem, wie egmond vóór zijne gevangenneming geweest is. (Beiden wisten dit zekerlijk niet.) Nu zijn egmond en hoorne weder gijzelaars; zoo even waren zij krijgsgevangenen. Eene bladzijde

{==649==} {>>pagina-aanduiding<<}
verder zijn zij gedurende de wapenschorsing gevangen genomen. (Wij gelooven waarlijk, dat de man op den troep van tornaco heeft willen zinspelen!) De Prins begeeft zich naar het kamp van Willebroek, en dáár zal alva hem egmond en hoorne (ten minste hij belooft zulks) terugzenden. Wanneer men nu nagaat, dat Willebroek een dorp is bij Antwerpen, en de Prins omstreeks Maastricht aan de Maas stond, dan is het moeijelijk te begrijpen, hoe alva den Prins ongemoeid zulk een eind wegs zou laten afleggen, en dat deze zoo maar onverhinderd naar het kamp van Willebroek zou trekken. Thans ontvangt de Prins de tijding van de gevangenneming zijns zoons, en zingt daarop met marnix een duo, waarin ten slotte voorkomt:

Les fils de la Hollande 
Seront tous mes enfans! 

Dit is weder eene deerlijke verwarring van tijden; want in 1568 hoopte willem veel meer op hulp uit Braband, op welks grenzen hij stond, en misschien uit Vlaanderen, dan uit het afgelegene Holland, waar eerst vier jaren later de zetel der omwenteling, door eene blijkbare beschikking der Voorzienigheid, werd gevestigd.
Maar thans komt, onder een lofgezang op Frankrijk, (blijkbaar het eenige, dat durand uit het hart is gekomen, en bijkans het eenige ook, dat eenen persoon gepast in den mond wordt gelegd) louise de coligny op, om bescherming bij den Prins te zoeken tegen de Spanjaarden, die haar op hare vlugt voor de moordenaars der Parijsche bruiloft, die eerst vier jaren daarna plaats had, hebben opgevangen! Zulk een Anachronismus misvormt inderdaad de Geschiedenis. Men moet weten, dat louise de coligny nu bij den Prins blijft, die haar in het tweede Bedrijf (zes jaren later) trouwt, hoezeer hij toen de beroemde en bevallige charlotte van bourbon ten huwelijk had, en met louise eerst in 1583 trouwde. Nu zendt alva het vonnis zijner veroordeeling aan den Prins (die er mede spot), en tevens de bebloede eereteekenen der beide Graven, ten bewijze, hoe alva zijn woord houdt. Een slotgezang eindigt dan dit Bedrijf.
In het tweede Bedrijf komen de zeelieden beter te pas. Een derzelven, de geestige pitt (piet?), zingt regt aardige pointes op de Geuzen. Jammer maar, dat zij in dezen mond niet voegen, zoo als:

Riche Espagnol! plaignez notre disgrâce; 
Les gueux de terre et de mer tour-à-tour 
Font le serment d'être gueux jusqu'au jour 
Où vous devrez l'être à leur place! 

Vervolgens:

Voici le peuple, en sa mendicité, 
Qui vous demande encor la charité, 
Mais à la pointe de l'épée! 

{==650==} {>>pagina-aanduiding<<}

Puis, qu'à nos gueux, fiers de leur pauvreté, 
L'histoire un jour et la postérité 
Pour aumône donnent la gloire! 

Neen! gij fiere Zeeuwsche borsten, met uwe tallooze lidteekens en halve manen op het hoofd, zóó hebt gij niet gezongen. Gij wist niet om roem te bedelen, maar dien, zonder dat gij hem zocht, te verwerven. Dat bedelen om roem laten wij aan de Natie des geestigen Schrijvers over, bij welke men de kunst verstaat, zelfs eerbewijzen na den dood door kuiperij belagchelijk te maken.
Daarop komt er een Spaansche kwast, eene soort van gracioso, op het tooneel, die zich op zijne titels niet weinig te goed doet. Hij dient romero aan, dien de Prins, omdat hij bij de teregtstelling van egmond en hoorne heeft bevel gevoerd, naauwelijks wil voor zich laten. Marnix noemt romero le séide du Duc d'albe. Weet de Heer durand niet, (hij moet het toch weten) dat het woord Séide ontleend is uit het treurspel Mahomet van voltaire, waarin die persoon de handlanger des valschen Profeets tot den moord is? Van daar is de naam voor zulk een' handlanger of werktuig in 't algemeen in de Fransche taal overgegaan. Dus is hier marnix een Profeet, die weet, wat voltaire na twee Eeuwen vertoonen zal, en wat de Fransche taal uit die vertooning zal overnemen! - Nu komt pitt weder op het tooneel, die eene komieke scène met den Spaanschen Don lopez heeft, die meent hem, of eenen door hem te zenden bode, om te koopen; doch pitt laat eene duif vliegen, en zet lopez door dien kwinkslag eene goudbeurs af. Thans komt louise de coligny (nog niet getrouwd) en zegt met eene koddige naïveteit:

Un fils encor vous reste, et je serai sa mère. 

(1574 was misschien een schrikkeljaar!) De Prins vindt dit zeer lief, en biedt werkelijk in een volgend tooneel (waarin zij ook vraagt: N'est-il vrai, Seigneur, que je ne vous suis point étrangère?) zijne hand der schoone aan, in plaats van haar aan romero over te geven, die haar NB. te midden des oorlogs, en na eene mislukte onderhandeling, als vreemdelinge komt opeischen. Wat dit voor een nieuw Artikel in het Volkenregt is, aan de groot en vatel onbekend, zal misschien de bekwame Diplomaat, de Heer durand, weten. De Prins noodigt nu romero te Leyden in de Pieterskerk ter bruiloft; deze zegt, dat dertigduizend Spanjaarden hem, den Bruidegom, den ingang wel beletten zullen! (*)

{==651==} {>>pagina-aanduiding<<}

Nu komt de klap op den vuurpijl, welke van de diepe kennis des Heeren durand van den staat en de geschiedenis onzes lands getuigt. Hij verbeeldt zich, namelijk, blijkbaar, (even als de Belgen in 1830, die daartoe, zoo zij zeiden, hunne deciussen en scaevola's reeds gereed hadden) dat men slechts een prikje in een' der dijken, even als het doorsteken eener slagader, noodig heeft, om in één oogenblik het geheele land onder water te zetten. De tallooze moeijelijkheden, waarmede de brave ontzetters van Leyden, in weerwil van het doorsteken der dijken, nog te worstelen hadden, het bange lijden der stedelingen nog na dien tijd, eer het water in Rhijnland genoeg gerezen was, dit alles is hem geheel onbekend. Neen! wanneer de dijken doorgestoken zijn, moet alles in 't land scheep; mannen, vrouwen en kinderen. Willem is verlegen over zijne louise; maar op haar sterk verlangen gaat zij met hem in de schuit. Romero moet dadelijk zijn lijf op een' toren bergen, en ziet daar (het sein is eerst zoo even gegeven) het treurigste schouwspel. Dertigduizend man, waaruit het Spaansche leger bestaat, moeten in een oogenblik verdrinken, zonder dat er vóór den avond ééne levende ziel van overblijft!...Dertigduizend man! en de geheele magt van alva, waarmede hij in Nederland kwam, was op zijn hoogst twaalfduizend! En dan dat verdrinken in één oogenblik, en dat stappen van den Prins (die toen doodziek te Rotterdam lag) met zijne vrouw in de schuit, - dat alles is zoo door en door valsch en strijdig met de Geschiedenis, dat wij het niet dan met walging gelezen hebben.
In het derde Bedrijf komt maurits op het tooneel, in eene les over de Statistiek en Geschiedenis van het Vaderland, die zijn vader hem geeft. Groningen komt daarin voor als eene Provincie der Republiek, hetgeen zij eerst tien jaren later, juist door de wapenen van maurits, werd. Elke Provincie bekomt eene lofspraak. De Prins deelt aan de Afgevaardigden der zeven Provinciën vaandels uit. Welk een denkbeeld had de man, die dit schreef, toch wel van onzen toenmaligen Regeringsvorm? Willem zingt den lof der provinces fidèles. Met al de diepe bewondering voor den moed en de kracht onzer Vaderen, kunnen zij echter niet uitsluitend, en als 't ware kenschetsend, de getrouwe Provinciën genoemd worden, welken naam de Provinciën, die onder Spanje bleven, zich eigenlijk gaven. Maar dit is eene dier talrijke toespelingen op onze tijden, waarmede het stuk, op de echt Fransche manier, of het te pas komt of niet, opgevuld is. Zoo zegt willem in het eerste Bedrijf: Je ne vois pas pourquoi avec des soldats tels que vous êtes nous n'arriverions pas en quelques jours jusques sous les murs de Louvain. Dit kan er nog door; maar het volgende, door

{==652==} {>>pagina-aanduiding<<}
boisot gesproken! Mes braves marins sont prêts à vous seconder, et je réponds du poste que vous quittez au bord de l'Escaut, si vos troupes s'avancent dans l'intérieur du pays. Dit ziet natuurlijk op chassé en koopman; maar welk eene diepe onkunde behoort er toe, om boisot in 1568, vier jaren vóór de verovering van den Briel en te midden van alva's hoogste magt, aan de Schelde post te doen vatten; aan de Schelde, pas door den Prins verlaten! Er ontbreekt nog slechts aan, dat hij ook de Citadel bezet, pas door alva gebouwd! - Voorts is het derde Bedrijf (om daartoe weder te keeren) niets anders dan eene aaneenschakeling van gezangen (onder anderen gewaagt willem I daarin van plus de cent batailles in den oorlog van 1568 tot 1584) en gesprekken tusschen martha (die sedert 1568 zekerlijk overal met den Prins is medegetrokken en nu te Delft bij hem woont) en maurits. De goede vrouw is verder dan de oude en jonge Prins in de gelaatkunde; want zij vertrouwt balthazar gerards niet, die dan eindelijk ook in's Prinsen kamer sluipt en hem doodschiet, en waarmede het stuk uit is en zingend eindigt!
Thans vragen wij: Wat is dit voortbrengsel? Een Tooneelstuk, een Drama? Onmogelijk; want er is geen knoop, geen zweem zelss van eenheid der handeling in. Een historisch Drama? Nog veel minder; want de Geschiedenis wordt er op elke bladzijde op het jammerlijkst verminkt en geschonden. Wat is het dan? Het is een Mélo-Drama (zoo het dan nog Drama heeten mag) van de allerslechtste soort, waarin men door eenige allusies het Publiek zoekt te winnen, maar waar onze groote Vaderen op eene hunner allezins onwaardige wijze, zonder kennis van zeden, karakters en gebeurtenissen, worden ten tooneele gevoerd. Met diepe smart hebben wij gezien, dat deze vod niet alleen opgang maakt in de Residentie, maar dat zelfs geachte dagbladen zich vernederd hebben haar te prijzen. Dit is zekerlijk op goed vertrouwen geschied; want de Redacteurs dier bladen kennen ongetwijfeld onze geschiedenis en volksaard te goed, om over zulk eene verminking niet verontwaardigd te zijn. Het is daarom ook alleen, dat wij zoo veel plaats aan de beschouwing van dit Fransche wanschepsel hebben ingeruimd. ‘Maar, het is,’ zal men zeggen, ‘eene pièce de circonstance, om de gemoederen bij de dreigende gevaren op te winden en tot gelijke offers voor te bereiden.’ Waarlijk:

Non tali auxilio, non defensoribus istis 
Tempus eget. 

Moed in gevaren moet uit geheel andere bronnen, dan uit eene Fransche Vaudeville, geschept worden; en onze Vaderlandsche Geschiedenis is te voortreffelijk en in hare eenvoudige waarheid te schoon, om die ongestraft door een' Franschman te laten verminken, of door gedwongene toespelingen op latere gebeurtenissen te misvormen.


{==653==} {>>pagina-aanduiding<<}

Boekbeschouwing.




Verhandelingen en Leerredenen over de Openbaring van den Apostel Joannes, door  Pieter Jan Laan.Iste Deel.

(Vervolg en slot van bl. 612.)

Het werk zelf vangt aan met het VIIIste Hoofdstuk, handelende over den persoon des Zaligmakers en deszelfs Goddelijke grootheid, (ook den toon van gemeenzame liefde en van gezag en majesteit, op welken Hij in zijne brieven aan de gemeenten spreekt) zoo als die voorkomt in de vijf eerste Hoofdstukken, en bevattende eene verklaring van de plaatsen, tot dit onderwerp betrekkelijk.
In het IXde Hoofdstuk, loopende over den toestand der zeven Gemeenten van Klein-Azië, in verband met de brieven, aan dezelve geschreven, worden deze gemeenten beschouwd met opzigt tot de geographische ligging der steden, de stichting dier gemeenten en de vijanden huns geloofs en hunner godzaligheid, met welke zij te kampen hadden, als zijnde de omstandigheid, dat zij niet bestonden uit geboren Christenen; hun wonen in handelplaatsen, te midden van onbekeerde Joden en afgodische Heidenen; bij den voorspoed en de weelde, door den handel aangebragt, en de zware vervolging onder domitianus. Daarna bepaalt zich laan achtervolgens bij degenen, die zich te Efeze valschelijk voor Apostelen uitgaven, gelijk ook bij hen, die te Smirna en te Filadelfia ten onregte voor Joden wilden gehouden worden, ‘en welke hij, na rijp beraad, voor dezelfde menschen neemt;’ - bij de Nikolaïten; - bij jesabel - en bij de verkeerdheden van laauwheid en wereldsgezindheid, welke hij der moeite waardig acht, in aard, verderfelijkheid en strafwaardigheid te doen kennen, ‘te meer, daar hij vreest, dat dergelijk een geest,

{==654==} {>>pagina-aanduiding<<}
sedert eenige jaren, ook over Nederland is uitgegoten.’ Verder handelt hij over de verdrukkingen, die deze gemeenten reeds geleden hadden, of nog lijden zouden. Hier wordt de tegenwoordige toestand der onderscheidene steden treffend met de brieven vergeleken. Immers, ‘het is en blijft opmerkelijk, dat de hedendaagsche toestand der Christenheid in de zeven steden van Klein-Azië niet alleenlijk, onder hetzelfde Turksche bewind, zoo zeer van elkander in Christelijke voorregten verschilt, maar ook, dat dit verschil juist geëvenredigd is aan hetgene, dat de Brieven van christus, door joannes uit Patmos verzonden, beloven, bedreigen en voorspellen.’
Gelijk dit Hoofdstuk niet alleen uitlegkundig, maar ook praktikaal wordt behandeld, zoo ook het Xde, over de opwekkingen tot bekeering aan de dwalende, en de beloften des Heilands aan de godzalige leden der zeven Gemeenten. Ook hier kunnen wij in geene bijzonderheden treden, maar zeggen alleen met den Schrijver, dat het eeuwig gelukzalig leven ons voorgesteld wordt ‘in den Brief aan den Engel der Gemeente van Efeze, als een staat van het hoogste genot; in dien van Smyrna, als een staat van de gelukkigste bevrijding; in dien van Pergamus, als een staat van de zaligste gemeenschap met den Heer jezus; in dien van Thyatire, als de roemrijkste heerschappij; in dien van Sardis, als de hoogste eer; in dien van Filadelfia, als een eeuwig dienen van God en van christus, en in dien van Laodicea, als een deelgenootschap aan christus heerlijkheid.’
Ofschoon wij ons, bij het geven van dit verslag, zoo veel met de naauwkeurigheid bestaanbaar was, der kortheid hebben bevlijtigd, heeft het echter zoo veel plaats weggenomen, dat wij over den inhoud der vijf bijgevoegde Leerredenen niet veel kunnen zeggen. Mogen wij in het algemeen over dezelve onze gedachten uiten, dan verraadt de eerste, over Openb. I: 10a, den geleerden, met de schriften der Kerkvaders gemeenzamen man; de tweede, over I: 18b, den zijnen Heer hoog veree-
{==655==} {>>pagina-aanduiding<<}
renden en vurig lief hebbenden Christen; de derde, over III: 20, den ernstigen prediker van een beoefenend Christendom en schranderen menschenkenner; de vierde, over IV en V, den populairen verklaarder, ook der moeijelijkste bijbelplaatsen; en de vijfde, over V: 5b, den vernuftigen volhouder van één enkel beeld.
En die eigenschappen legt de Eerw. laan ook in al het vorige aan den dag. Het zijn geene onbekookte stellingen, los daarheen geworpen met hoogmoedig zelfvertrouwen, maar zaken, diep doordacht, nederig en bescheiden, doch met een betamelijk gevoel van eigenwaarde, voorgedragen, en gekruid met de beminnelijkste godsvrucht. Rec. zal zich wel wachten van eene voorbarige beoordeeling der uitlegging, welke hij hier van de gezigten des Apostels heeft gevonden; maar hij meent het er veilig voor te mogen houden, dat, ook indien iemand er zich niet mede kon vereenigen, hij nogtans zijne hulde aan het oordeel, de geleerdheid en den ijver van den Schrijver niet zou kunnen weigeren.
Het zij ons echter vergund, bij enkele plaatsen stil te staan, en eenige aanmerkingen in het midden te brengen, met die bescheidenheid, waarop de arbeid eens mans van die jaren en kunde regt heeft.
Bladz. 48. De Apostel wisselt Hoofdst. I: 1-3 en 4 den derden met den eersten persoon af, ‘doch men vindt zulks reeds bij de oude Profeten op dezelfde wijze, aan het hoofd hunner geschriften, welker wijze van voordragt joannes, omdat hij thans ook een Profetisch geschrift uitgaf, kan hebben nagevolgd.’ Zou dit niet wat gezocht zijn? Wij althans kunnen wel die overeenkomst niet loochenen, maar schrijven ze liever aan ééne oorzaak toe, dan aan joannes het oogmerk, om zijn profetisch geschrift ook daarin met die der oude Godsmannen te doen overeenkomen.
Bladz. 54. ‘Het woord dienstknecht Gods en van jezus christus komt meermalen in het N.V. en in de Openbaring voor van allen, die God en jezus christus geloovig als hunnen Heer er-
{==656==} {>>pagina-aanduiding<<}
kennen en vereeren. 1 Kor. VII: 22. Efez. VI: 6. Openb. II: 20.’ enz. Eigenlijk bewijzen de beide eerste plaatsen niet, dat de vereerders van God en J.C. in het algemeen zijne dienstknechten genoemd worden. Paulus noemt hen op de eerste plaats aldus, omdat hij daar spreekt van δοῦλοι in den eigenlijken zin, lijfeigenen; en Efez.: VI: 6 heeten zij aldus, omdat daar δοῦλοι τοῦ χριστοῦ staan tegenover ὀφθαλμοδοῦλοι. Ook zouden wij bladz. 318, in de noot, Mark. VIII: 35 niet hebben aangehaald.
Bladz. 63. ‘De Profetische schriften zijn ook daarom klaarder, omdat wij door de onfaalbare uitspraken van jezus en van zijne Apostelen meerdere zekerheid van derzelver zin bekomen hebben.’ Dit is gedeeltelijk waar; maar kan dan, om slechts één voorbeeld te noemen, Matth. II: 15 ons tot de ware uitlegging van Hos. XI: 1 leiden?
Bladz. 82. zou Rec., hoewel die leer hartelijk en ootmoedig geloovende, niet gaarne toestemmen, dat ‘die verborgenheid (van Vader, Zoon en Geest) in het Nieuwe Testament zoo is ingeweven, dat ik zonder haar derzelver (deszelfs) uitspraken niet verstaan, noch overeenbrengen kan.’
Bladz. 316. De verklaring van Gen. II: 9 en bl. 321 die van Hebr. IX: 4 waren ons beide geheel nieuw, en schijnen ons toe, wel der nadere toetsing waardig te zijn. De Eerw. Schrijver voege toch bij het laatste deel zijns werks een register van (niet aangehaalde, maar) verklaarde bijbelplaatsen, inzonderheid van de Openbaring. De aanleg des werks maakt het dikwijls moeijelijk, dezelve te vinden.
Bladz. 368. lezen wij van het zamenzijn der Apostelen op den dag van jezus' opstanding, acht dagen daarna en op het Pinksterfeest, als van viering van den dag des Heeren. Dit zal de Schrijver toch wel niet kunnen verdedigen.
Bladz. 398 en volg. ontwikkelt hij, met betrekking tot de magt van jezus over den dood, dat de Ver-
{==657==} {>>pagina-aanduiding<<}
losser ook ten opzigte van zijn eigen aanstaand sterven toonde, dat niemand zijn leven van Hem nam, maar dat Hij het vrijwillig aflegde. En te regt; maar bewijst dit nu, dat de Verheerlijkte tot zijnen Apostel zeggen kon: Ik heb de sleutels der hel en des doods? Wij betwijfelen het. Ofschoon door het woord Amen (dat griesbach echter niet eens in den tekst opneemt) daarvan afgescheiden, behooren toch deze woorden kennelijk tot het vorige: Ik ben dood geweest, enz. En jezus heeft immers door zijnen dood te niete gedaan dengenen, die het geweld des doods had, en daardoor magt verkregen over het doodenrijk?
Overigens komt het ons voor, dat in de tweede. Leerrede de leer aangaande Gods voorzienigheid met die aangaande het Koninklijk gezag van J.C., wij zeggen niet verward, maar als ééne beschouwd wordt, hetgeen toch wel niet zoo onbepaald, als de Schrijver het wil, op de leer des Bijbels zal gegrond zijn. Enkele plaatsen zijn er ook, waar de Eerw. laan zichzelven schijnt tegen te spreken; b.v. wanneer hij bladz. 68 zegt, dat ‘hij, die zijne Medechristenen grondig in joannes' Openbaring voorlichten zal, zich, zoo veel mogelijk, moet vrijhouden van voorliefde (?) voor zijn Kerkgenootschap,’ en tevens (Voorr. bladz. XI): ‘ik zal mij niet behoeven te verantwoorden wegens mijne gehechtheid aan de leer van mijn Kerkgenootschap,’ enz. welke gehechtheid toch waarschijnlijk wel invloed zal gehad hebben op de verklaring van wortel davids, die wij bladz. 472 aantreffen. - Wat den vorm betreft, ware het, dunkt ons, beter geweest, dat de Eerw. Schrijver de Leerredenen hadde omgewerkt tot verklaring, en liever de zoodanigen, welke eigenlijk niet zijn tot toelichting van het Openbaringsboek, gelijk de eerste, afzonderlijk uitgegeven. Het werk, dat ook dán, wanneer het met drie deelen compleet is, vrij kostbaar zal zijn, ware daardoor in prijs, en, voor het hoofddoel, in bruikbaarheid bijkans niets, verminderd. - Wij hebben, niettegenstaande de verontschuldiging van den

{==658==} {>>pagina-aanduiding<<}
waardigen Schrijver, op taal en stijl vele aanmerkingen. Laast, ontvangen, gehaatte, dubbeld, opregten (werkw.), musiek, ziender, drie-, zevenerleije zullen geene drukfouten zijn. De spelling Eutiches, Esechiel, Sacharia, Kantata, Kwadratus, Kreaturen zijn, op het zachtste, vreemd, en in allen gevalle moet men zich gelijk blijven en schrijven niet Pharizeen en Filadelfia; Nikolaïten en Jacobus; hier Mahomet, daar Muhamed. De Schrijver van het Lexicon in N.T. heet niet sleusner, maar schleuszner, en die van het Handwoordenb. d. Gr. Taal niet berchman, maar bergman; maar misschien is dit de schuld van den corrector, die bladz. 47. r. 5. vers 1 tot 5 in tot 3, en bladz. 95, in de noot, עַזכשָ in עַוכשָ, als zinstorend, had moeten veranderen, om van het verkeerdelijk cursief drukken veler woorden niet te spreken. Uitdrukkingen, als bovenmaansche wereld; zoodat de Heer Jezus niet slechts bij de ziel, maar ook de ziel bij Hem te gast gaat (bij de verklaring van III: 20); in herhaalde onderhandeling met den Heer Jezus komen; voorburgemeesterlijk Azië (Asia proconsularis) en derg. kunnen er ook naauwelijks door.
Maar dit een en ander beneemt niets aan de veelzijdige voortreffelijkheid dezes werks. Ook de Leerredenen zijn stevige kost, voor velen misschien te hoog, b.v. de eerste. Ja, de preken onzer vaderen waren dor geleerd, en hunne tekstverklaringen meer geschikt voor een exegetisch collegie, dan voor den kansel; maar, wanneer wij de kunde onzer tegenwoordige lidmaten over het algemeen met die van vorige dagen vergelijken, is dan de slotsom wel gunstig voor ons? En zouden wij, die zooveel tijd aan kunstige plannen en sierlijkheid van taal en stijl geven, daarvan wel niet eenige schuld hebben? Doch dit in het voorbijgaan. Wij wenschen den Eerw. laan lust en kracht tot het voortzetten van dit belangrijke werk, en hij smake, bij het klimmen zijner jaren, in alles de ondersteuning van den Heer!





{==659==} {>>pagina-aanduiding<<}

Verdediging van Bijbel en Openbaring tegen de voornaamste vroegere en latere Bestrijders van dezelve; door  G.H. van Senden.IIden Deels 1ste Stuk.

(Vervolg en slot van bl. 618.)

Derde tijdperk, loopende tot het begin der twaalfde eeuw. In de zevende eeuw heeft nog een onbekende vijftien boeken getuigenissen verzameld. Ook stelde zekere nicias twee redevoeringen op tegen de Heidenen, en johannes van Thessalonica schreef tegen hen. Dit weinige, dat het Oosten tegen het Heidendom leverde, ging voor ons verloren. In het Westen verlangde men zulke diensten der wetenschap niet. Dwangmiddelen van de ergste soort vernietigden daar al het nog overig zijnde heidensche. Bl. 475-480.
In het Oostelijk Keizerrijk werd de strijd tegen de Joden moeijelijker, wegens de Ikonomachiën, met veel bitterheid gevoerd. Leontius van Hagiopolis zoekt hier te plooijen, maar bevredigt den Jood niet. Niets beters werd ter bane gebragt door johannes van Thessalonica. Het geweld, met welk leo de Isauriër de beelden zocht te verwijderen, om de Joden te beter tot bekeering te kunnen noodzaken, verhielp de kwaal niet. Anastasius levert nog eenige ontleende plaatsen uit chrysostomus en basilius van Seleucia tegen de Joden; maar wat hij oorspronkelijks heeft, draagt alle kenmerken van den onkundigen tijd, waarin hij leefde. Met de Collectanea contra Judaeos op het einde der IXde eeuw schijnt de Apologetiek geheel van het Oostersche rijk geweken te zijn. In het Westen, nu in onderscheidene rijken gesmaldeeld, heeft de geestelijkheid het meesterschap over de denkwijs der volken bemagtigd. Geweld, somtijds afgeraden, doch zonder vrucht, dwingt tot geloof. In het Westgothische rijk verschijnt als Apologeet tegen de Joden isidorus hispalensis (van Sevilië), en na hem julianus toletanus. ‘Door

{==660==} {>>pagina-aanduiding<<}
zulke schriften kon men geene Joden bekeeren, en men besloot daarom liever tot de uitroeijing van hun geloof door het zwaard, dat men trouwens ook beter dan de pen wist te gebruiken.’ In het Frankische rijk bezigde men eerst meer middelen van geweld dan van overtuiging, om hen Christenen te doen worden; weldra werden zij onmisbaar voor het hof, zoodat zij zelfs tot overmoed tegen de Christenen verleid werden. Tegen hen schreef agobard, ten jare 816 Bisschop van Lyon geworden, en vervolgens diens leerling, en in 841 opvolger, amolon. Eindelijk vertoonden zich nog rabanus maurus, fulbert, petrus damiani, en diens tijdgenoot samuel, een gewezen Jood. Bl. 481-506.
Het Mohammedanisme scheen de Apologetiek tot het leven te zullen terugroepen. Doch veelvuldige redenen, waaronder ook de onkunde der geestelijken omtrent de taal van den Koran, en derzelver spitsvondig leerstelsel, niet de minste geweest zijn, verhinderden dit werk. In het Oosten vindt men nog johannes damascenus, theodorus van Cara, bartholomaeus van Edessa, leo VI, een' der geleerde Keizers van Byzantium (Konstantinopel), kweekeling van photius. In het Westen zoekt men naar iets van dien aard te vergeefs. ‘Die eene Apologetiek beproefden, ontbrak het aan alle behendigheid. De verstandelijke rigting was geweken voor de beoefenende. Het gevoel en de verbeelding verhieven zich en heerschten met eene den geest vermorselende kracht. De zinnelijkheid, vrij van room en teugel, holde, meer gevoed wordende, steeds wilder voort, en de geest van aandacht (?) verzonk in domheid, in bijgeloof, in koude ceremonie, en spattede eindelijk uit in grove onzedelijkheid. De Apologetiek gaat terug en kwijnt bijna weg. Met diep gevoel aangedaan, schrijft de Muze der Historie dit opschrift op de rol van vijf eeuwen. Doch zij, die zoo rijk is in ervaring, heeft geleerd, dat een staat van eenzijdigheid nooit blijvend kan zijn. Reeds werpt

{==661==} {>>pagina-aanduiding<<}
zij hare oogen op de Dom- en Kloosterscholen; reeds ziet zij daar het zoo lang vertredene zaad kiemen, dat karel de Groote in eenen bodem gestrooid had, die nog niet vatbaar was, om het te kweeken. Doch haar griffel volgt de daadzaak, en nog kan zij niet meer verkondigen, dan de flaauwe hoop op eenen beteren tijd.’
Onze bedenkingen, die wij op het eerste tijdperk hebben, en beloofden niet achter te zullen houden, schromen wij bijna mede te deelen.
Om dan onbewimpeld de waarheid te zeggen, gelooft Rec. niet, dat van alles, wat als eerste tijdperk is opgegeven, hier iets in aanmerking mag komen, buiten hetgeen de Apokryphe Brief van jeremias, het Boek der Wijsheid, aristobulus, philo en fl. josephus geleverd hebben. ‘Niemand mijner voorgangers,’ schrijft van senden, bl. 178, ‘heeft zulk een tijdperk gesteld, en een enkele uit het Nieuwe Testament eenige halmen voor de geschiedenis der Apologetiek opgeraapt, terwijl ik op het betredene en onbetredene veld eenen belangrijken oogst meen opgedaan te hebben. Men had toch niet moeten voorbijzien, dat de Bijbel in zichzelven zijne verdediging behelst, en niet vergeten moeten te bedenken, dat, wanneer men de beschouwing van het gebouw der Apologetiek eerst begint, van waar het zich boven den grond verheft, men dan een luchtkasteel tot het voorwerp van zijne beschouwing maakt.’ Hieruit ziet men, op welken hoogen prijs van senden dit gedeelte van zijn werk stelt, in welk gevoelen reeds een en ander beoordeelaar hem versterkt heeft. En toch twijfelen wij geen oogenblik, om te zeggen: non erat his locus, in een boek, dat zelf geen Apologie levert, maar eene geschiedenis der Apologetiek, dat is: ‘een geloofwaardig verhaal van de pogingen, welke in het werk gesteld zijn, om de waarheid der Goddelijke Openbaring, en de echtheid, ongeschondenheid en geloofwaardigheid der Heilige Schriften, waarin zij nevens de met haar zoo naauw

{==662==} {>>pagina-aanduiding<<}
verwante geschiedenis neêrgelegd is, vast te stellen en te verdedigen.’ Zoo schrijft de man zelf, bl. 2, en nu beslisse een ieder, maar onpartijdig, of niet het geheele eerste tijdperk te onregte te pas gebragt wordt, dat van zelve niet te pas kwam. De stijl van den Schrijver is zoo wel voor hem als voor anderen nu en dan beletsel, om juist en onderscheiden te zien en naauwkeurig te oordeelen. Door de Apologetiek als een gebouw voor te stellen, en dan uit dit, bij ontleding niet juist bevonden, beeld af te leiden de pligten des Geschiedschrijvers eener Apologetiek, houdt van senden niet genoeg in het oog den regel: omne simile claudicat.
Voor den Apologeticus zal wel het meeste nut te halen zijn uit de wenken, die de Bijbel ter eigene verdediging aan de hand geeft. Doch de Geschiedschrijver der Apologetiek vindt geen stof ter behandeling voor zijn bepaald doel. Het is wel zoo, wanneer men met eenig werk of denkbeeld is ingenomen, grijpt men alles aan, bij voorkeur wat nieuw en vreemd en door anderen niet opgemerkt was; maar die ingenomenheid sluit gezet en bezadigd onderzoek naar het wezenlijke hiervan meestal uit, en ziedaar dan gemakkelijk gevonden, wat men gretiglijk zoekt! Indien ons de plaats hiertoe niet ontbrak, dan zoude ligtelijk aangetoond kunnen worden, dat van senden geheel in dit geval heeft verkeerd. Om niet oppervlakkig te zijn, zullen alleen eenige vragen volgen. Is mozes, zijn de Profeten aanstonds Apologeten, wanneer zij door wonderen betoonen van hoogerhand gezonden te zijn? Konden niet de Profeten, alleen als zedemeesters van hunnen tijd, de belagchelijkheid en snoodheid der Afgoderij ten toon stellen? Wat denkbeeld van Apologie vormt zich van senden, als de Profeten daardoor reeds Apologiën in de wereld zenden? Is jezus, bij beroep op wonderen en voorzeggingen, altijd Apologeet? Is Hij niet meermalen ook dán trooster bij vrienden? Verdedigen petrus, stephanus en paulus in hunne redevoeringen niet veelal zichzelven? En als zij het Evangelie verkondigen, kunnen zij dit

{==663==} {>>pagina-aanduiding<<}
anders doen dan met bewijs, en met lof van hetgeen hen met zoo groote blijdschap vervult? Is dat Apologie? Apologie, om in deze geschiedenis, als zoodanig, opgenomen te worden? Zijn de brokstukken uit de Brieven, vooral van paulus, niet te veel naar het doel des Geschiedschrijvers, waaraan de Apostel niet zoo groot een deel heeft, opgenomen en verklaard? Is alles, wat van mattheus gezegd wordt, zoo onbetwistbaar, dat dit bijna zonder bewijs zoo gaaf moet worden aangenomen? Is het Evangelie van markus zoo arm in nieuwe daadzaken, dat hij slechts drie vermeld heeft, welke zijn voorganger niet had? Bij H. I: 23, VIII: 22, XII: 41-44. zou men toch ook nog kunnen voegen, hetgeen hij met lukas gemeen heeft, H. I: 21-28, 35-39, IX: 38-50, XVI: 12. 13. 14-18; of met joannes, XVI: 9-11; of alleen, IV: 26-29, VII: 32-37, XIII: 33-37, XIV: 51. 52. - Wij eindigen; want het blijkt genoeg, hoe wij over het hier voorkomende eerste tijdperk oordeelen. Bij het gebruik dezer geschiedenis achten wij het als niet geschreven, en noemen het tweede tijdperk het eerste enz.
Met dat alles houden wij het geheele werk voor zoodanig een, dat men, om het aan te grijpen, meer dan gewonen moed, om het voort te zetten, taai geduld en onvermoeide werkzaamheid, en om het te voltooijen, ijzeren onverzettelijkheid en volharding hebben moet. Zoo ver dit werk reikt, bewijst het, dat de geleerde van senden dat alles in volle mate bezit, en daarenboven eene groote belezenheid, welke men zelden aantreft. Hij brengt zijn gansch niet gemakkelijk werk gelukkig ten einde!





Zal er een kwaad in de stad zijn, dat de Heer niet doet? Een woord van geruststelling, bij de thans heerschende Ziekte; door  D.T. Huët,Predikant bij de Walsche Gemeente te Rotterdam. (Tweede Druk.) Te Rotterdam, bij Mensing en van Westreenen. 1832. In gr. 8vo. 31 Bl. ƒ :-30.



{==664==} {>>pagina-aanduiding<<}
Het groote Onderwijs, dat God, door de thans heerschende Ziekte, aan het Menschdom geeft. Eene Leerrede over Jesaja XXVI: 9b. Door g.h. van senden. Te Zwolle, bij J.J. Tijl. 1832. In gr. 8vo. 21 Bl. ƒ :-30.

Gelijk meer andere verschijnselen, zoo kan ook de Cholera uit verschillende oogpunten beschouwd worden. Een Stadgenoot van den Walschen Predikant liet onlangs Grafen boete-klanken hooren, ter oorzake van de heerschende ziekte. Doelt zekere uitval des Dichters misschien op dit Woord van geruststelling, zoo verblijdt Rec. zich, dat desniettegenstaande zoo spoedig reeds een tweede druk noodzakelijk is geworden. Deze aanduiding op den titel geeft reeds een gunstig vermoeden, en bij de lezing van het stukje wordt men niet teleurgesteld in de goede verwachting. De Weleerw. huët legt eene Bijbelplaats tot grondslag, ofschoon zijn opstel geenszins den vorm van leerrede heeft, en nimmer, als zoodanig, werd uitgesproken. Hij kon dus aanmerkingen mededeelen, welke op den predikstoel minder zouden passen; het gansche betoog nogtans berust op het Onderwijs der Goddelijke Openbaring, en is in den milden geest des Christendoms. Moge eene korte opgave van den inhoud ter aanprijzing en ter bereiking van het heilzame doel des Schrijvers strekken! Na vermelding van het vreeselijke der Ziekte, en van het verschil der meeningen onder de Geneeskundigen, wordt in de Inleiding aangemerkt, dat allen dáárin overeenkomen, dat niets de vatbaarheid voor Cholera meer verhoogt, dan onmatige vrees. Deze nu wordt best geweerd door godsdienstig geloof - door verlevendigd en versterkt vertrouwen op Gods Voorzienigheid. Dit vertrouwen moet echter niet bestaan in een duister begrip van Gods opperheerschappij, maar in eene vaste, redelijke, op Bijbelsche gronden gevestigde overtuiging, dat God met wijsheid en liefde ons lot bestuurt en de gebeurtenissen dezer wereld regelt. Dat deze denkbeelden geenen Christen onbekend kunnen zijn, onderstelt de

{==665==} {>>pagina-aanduiding<<}
Schrijver, doch meent, dat eene ordelijke voorstelling en korte ontwikkeling van sommigen derzelve, in deze oogenblikken, aan enkelen zijner mede-Christenen niet ongevallig zijn zullen. Nu volgt het betoog, dat, volgens den Bijbel, goed en kwaad, voorspoed en tegenspoed door God beschikt worden. Het hooge wereldbestuur van God gaat over alle dingen - het kwade is hiervan niet uitgesloten. Het hoe blijft ons onbekend. Wij menschen worden echter geenszins als werktuigen behandeld. Misbruik van menschelijke vrijheid veroorzaakt veel leeds; daar zijn echter ook onheilen, b.v. overstroomingen en aardbevingen, pest en Cholera, waarbij aan geene menschelijke tusschenkomst gedacht kan worden. Hingen rampen en smarten enkel van menschen, van toeval of blinde natuurkrachten af, wij konden geen' troost vinden; maar wij mogen ons gerust stellen, nu wij weten, dat er geen kwaad in de stad is, hetwelk de Heer niet doet - Hij, van wien elke goede gave en volmaakte gifte moet nederdalen. Wanneer onder Gods bestuur eenig kwaad ontstaat, kunnen wij de bedoelingen met hetzelve niet bepaaldelijk aanwijzen. Belooning en straf worden geenszins, als weleer onder het Oude Verbond, toegedeeld. God is liefde. Hij doet zijne zon opgaan voor boozen en goeden. Bij algemeene rampen, ook bij de thans heerschende Ziekte, moeten wij onze kortzigtigheid en onkunde bekennen. Wie door losbandige levenswijze en ligtzinnig verwaarloozen van gepaste voorzorgen zich de Cholera op den hals haalt, moge hierin een oordeel Gods zien; doch dan zal zijn geweten hem dit zeggen. Tot ernstig nadenken moet ieder gestemd worden; maar het erkennen van menigvuldige verkeerdheden ga gepaard met de vaste overtuiging, dat ook
nu God liefderijk voor ons zorgt. Men vreeze niet angstig - een ieder zij dankbaar voor zegeningen te midden des gevaars, en voor verzachting van leed. Elke ramp, ook de heerschende Ziekte, is geschikt, om ons tot God te brengen, het gevoel onzer Christelijke voorregten in ons op te wekken, en dat onzer geheele afhankelijkheid levendig te

{==666==} {>>pagina-aanduiding<<}
houden. Sterfelijk zijn wij te aller ure. Is de Cholera een kwaad, dat ons dringt, om ernstiger aan dood en eeuwigheid te denken, zoo zal het ons tot heil strekken, indien wij tevens de waarschuwingen, vermaningen en vertroostingen van het Evangelie ons ten nutte maken. De Christen kan, ook bij de heerschende Ziekte, bedaard zijn, wanneer hij, met vertrouwen op God, doet al wat zijne hand vindt te doen. Toont men bij den gewonen loop des levens geene belangstelling in Godsdienst, ten dage des kwaads zal de heilzame invloed van ware godsdienstigheid niet ondervonden worden. Gods verborgen raad kunnen wij niet doorgronden. Het tegenwoordig onheil zal ook wel tot die middelen behooren, waarvan God zich tot onze vorming en opvoeding voor de eeuwigheid bedient. Heeft het bij velen het godsdienstig gevoel opgewekt, sommigen tot nadenken gebragt, anderen op de broosheid van hun leven opmerkzaam gemaakt, dezen in hunne losbandigheid gestuit, genen eenen blik doen werpen in de toekomst, bij niet weinigen eene weldadige onrust doen ontstaan, dan zij voor allen de indruk duurzaam, en deszelfs vrucht zij nog zigtbaar, wanneer het kwaad geweken zal zijn. Het is echter ook tot dit einde noodig, dat het vertrouwen ons niet begeve, en geene overdrevene angstvalligheid ons hart vervulle. God wil niet, dat zijne kinderen sidderen en beven, wanneer zij tot Hem naderen; vrees zal ons niet beter maken; zij is eene voorbijgaande aandoening, waarvan niet ligtelijk bestendige gezindheden te verwachten zijn.
De Zwolsche Predikant g.h. van senden waagt het, meer bepaald en op eene stellige wijze te spreken van het groote Onderwijs, dat God, door de thans heerschende Ziekte, aan het menschdom geeft. Zijn Weleerw. zegt in het Voorberigt, zich op een standpunt geplaatst te hebben, waar dikke duisternis hem omringde. Hij meende echter, enkele lichtende punten opgemerkt te hebben, en deelde zijne gedachten over Gods bedoelingen met deze bezoeking aan zijne Gemeente mede, om dezelve te bewaren voor ongeloovige verwerping van het

{==667==} {>>pagina-aanduiding<<}
Godsbestuur, of voor onbedachtzaam twisten met hetzelve; wenschende, dat daarentegen stille onderwerping aangekweekt, en deze krankheid dienstbaar gemaakt worde aan de hooge belangen van godsvrucht en zedelijkheid. Van senden wil deze Leerrede dus aangemerkt hebben, als eene bescheidene bijdrage tot beantwoording van de vraag: welke zouden de bedoelingen zijn, die het Opperwezen met de thans heerschende Ziekte heeft? De Preek moet dus aanleiding tot nadenken geven, en strekken, om zulke gezindheden aan te kweeken, waardoor (waarbij) het harde van de slagen minder gevoeld en de bezoeking geheiligd wordt aan de eer van God en het belang van de burgerlijke en godsdienstige maatschappij.
De Preek is zeer kort. Titel en Voorberigt beslaan zes bladzijden. Om op het onderwerp te komen, spreekt van senden eerst van den aanleg des menschen, en van diens zucht tot orde en doel; waarvan het besluit hierop nederkomt: Zoo verheft een blik op de natuur en den aanleg van onszelven ons eensklaps tot eenen God, die, naar vaste plannen, alles ordelijk bestuurt en regelt, en, in zijn onbeperkt gebied, niets toelaat of gedoogt, niets daarstelt of wijzigt, hetgeen als middel tot een verheven doelwit niet dienstbaar zoude kunnen en moeten zijn. Daaruit wordt het gevolg afgeleid, dat kwaad het doeleinde niet zijn kan bij een Wezen, welks liefde en goedheid de hemelen verkondigen en de aarde met duizend tongen vermeldt - dat in kwaad het kwaad niet kan eindigen - dat kwaad middel moet zijn, om voor grooter kwaad te beveiligen. Verder volgt de aanmerking, dat de godsvrucht den Profeet op dit verheven standpunt had geplaatst, en dat deze zijn geloof aan de bedoelingen van het Godsbestuur, bij het toezenden van ellende, uitdrukt met de betuiging: Wanneer uwe gerigten op aarde zijn, dan leeren de inwoners der wereld geregtigheid. Van Gods gerigten op aarde wordt nog gezegd, dat zij schikkingen, naar de taal der profetie, doelmatige schikkingen zijn, om de inwoners der wereld geregtigheid te leeren, of hen te doen

{==668==} {>>pagina-aanduiding<<}
terugkeeren van alles, wat onregt is voor God. Voor menigen hoorder ware het welligt nuttig geweest, dat de Prediker wat meer had gezegd tot opheldering der tekstwoorden. Waarom het onderscheid tusschen Jodendom en Christendom niet met een kort woord aangewezen? De Inleiding had niet zoo verre gezocht behoeven te worden. Rec. meent, dat vooral noodig geweest ware eene bepaalde aanwijzing, wat men door gerigten verstaan moet. Hiervan toch hangt het af, of en in hoe verre de Cholera daaronder gerekend moet worden. Van senden zegt alleen: Deze betuiging van den Profeet ontvangt een bijzonder gewigt in onze dagen, die door groote bezoeking gekweld worden; en hij merkt daarbij aan, dat de Ziekte, die in alle werelddeelen zich uitbreidt, bestemd schijnt te zijn, om een groot Onderwijs te geven, van den opgang der zon tot haren ondergang. De Cholera zal dus strekken, om te zijn, I. eene herinnering aan menschelijke broosheid, II. eene roepstem tot matigheid, III. eene wekster tot godsdienstigheid, IV. eene onderwijzeres in lijdzaamheid, en V. bodin der eeuwigheid.
Vooreerst komt het Rec. voor, dat deze punten niet in gelijken rang staan, of niet gecoördineerd zijn, daar het IIIde de overigen in zich sluit. Maar bovendien is het getal van deze punten door geen' voldoenden, ja door geen' grond hoegenaamd bepaald, vermits men de Cholera met even veel regt zou kunnen beschouwen als vermanende tot broederlijke liefde, (zoo heerlijk in ons Vaderland gebleken!) waarbij men nog zou kunnen voegen, dat zij tegen gehechtheid aan de wereld en geldgierigheid waarschuwt, tot vergevensgezindheid, orde en zindelijkheid aanspoort, enz. Dat er geen naauwe zamenhang is tusschen de onderscheidene deelen, bemerkt men op het eerste gezigt, en alles, wat er van het Goddelijk Onderwijs in dezen gezegd wordt, beslaat naauwelijks negen bladzijden. Voor de eigenlijke behandeling des onderwerps bleef dus weinig ruimte over.
Eindelijk kan Rec. niet inzien, dat de Heer van senden

{==669==} {>>pagina-aanduiding<<}
bij het zoeken naar de vijf bijzonderheden, welke in deze preek ontwikkeld worden, zich ‘op een standpunt heeft moeten plaatsen, waar dikke duisternis hem omringde.’ Die nuttige lessen toch liggen alle voor de hand; zij worden door elke ziekte gepredikt, en het onderscheid bestaat alleen daarin, dat de Cholera dezelve nadrukkelijker en op eene eigenaardige wijze verkondigt. Het onderwerp hangt daarenboven met de moeijelijke vraag naar de eindoorzaken der Goddelijke werken en beschikkingen zamen, en ook deze behandeling van hetzelve heeft Rec. in de oude opmerking bevestigd, dat het einde, waartoe wij menschen de dingen en de gebeurtenissen der wereld kunnen besteden en ook dadelijk aanwenden, maar al te dikwijls als de regtstreeksche bedoeling van God beschouwd wordt. Rec. is verre van het Goddelijk Onderwijs in de Cholera te ontkennen; hij eerbiedigt dat Onderwijs, en ziet in die vreeselijke kwaal eene bezoeking, welke de Bijbel eene vaderlijke kastijding noemt; hij merkt daarin op eene vermaning tot hoogen en heiligen ernst, eene opwekking, om het hart van de dingen der aarde af te trekken, en op het ééne noodige te vestigen; de Cholera is, ook naar zijn oordeel, eene stemme Gods ter onzer bekeering, heiliging en behoudenis; maar hij meent tevens hierbij te moeten blijven staan, en zou vreezen, de hem gestelde perken te overschrijden, zoo hij een' stap verder ging. Op deze algemeene strekking, op dit algemeen Onderwijs der Cholera te wijzen, dit schijnt Rec. toe de roeping van den Christenleeraar te zijn, ja van een' ieder, die dezelve uit dit oogpunt wil beschouwen; terwijl de toepassing van dat Onderwijs op de bepaalde zedelijke gebreken en behoeften aan een' iegelijk moet worden overgelaten. Dat God eene tot nog toe min bekende ziekte over het menschdom zou hebben doen komen met het bepaalde doel, om de hand over
hand toenemende trotschheid en verheffing op eigene krachten (waarvan, naar ons inzien, vroegere tijdperken even veel, ja veel meer blijken hebben opgeleverd) te vernederen en te fnuiken; dat

{==670==} {>>pagina-aanduiding<<}
Hij eene kwaal, die jongen en ouden, gezonden en ziekelijken, sterken en zwakken, ingetogenen en losbandigen aantast, en slechts bij voorkeur hare slagtoffers onder de laatstgenoemden uitkiest, bepaaldelijk zou gebruiken, om tot matigheid op te wekken, die toch met de grootste wereldsgezindheid bestaanbaar is, schijnt ons toe even onbewijsbaar te zijn, als dat God door deze plage, die het meest in berooide en armoedige huisgezinnen woedt, zindelijkheid en orde zou willen aanprijzen. De zucht, om veel te bepalen, kan ons ligt een' verkeerden weg doen inslaan. De toon, waarop de wakkere nijhoff in zijne Cholera-preek over de bedoelingen van God met deze Ziekte spreekt (bl. 14, 15), is, naar ons gevoel, meer geschikt voor eene behandeling van dat onderwerp op den Christelijken leerstoel.
Het opstel van den Heer van senden schijnt in haast, of in eene niet zeer kalme stemming, vervaardigd te zijn. Rec. althans kon in hetzelve niet datgene voor verstand en hart vinden, wat hem vooral in het stuk van den Heer huët zoo zeer voldeed.




Twee Geneeskundige Lessen over den Aziatischen Braakloop, enz. openbaar gehouden te Parijs, in het Hospitaal, genaamd Val-de-Grace, op den 18 en 19 April 1832, door den Hoogleeraar broussais; uit het Fransch vertaald en met een enkel woord vermeerderd door  G.W. Tops,Heel- en Vroedmeester te Breda. Te Breda, bij F.P. Sterk. 1832. In gr. 8vo. 63 Bl. ƒ :-60.

Historische Lessen over de Cholera, door c. pruys van der hoeven. Te Leyden, bij C.C. van der Hoek. 1832. In gr. 8vo. 116 Bl. ƒ 1-10.

‘Zoo zult gij dan, deze twee werken over de Cholera tegelijk vermeldende, dezelve gelijktijdig beoordeelen en als 't ware vergelijken?’ Waarom niet? Indien

{==671==} {>>pagina-aanduiding<<}
de Cholera geene nieuwe ziekte zij, zoude, in Geneeskundige Lessen, evenzeer het geschiedkundige behooren vermeld te worden, als bij eene opzettelijke geschiedkundige beschouwing. ‘Zoo zult gij dan Parijs met Leyden, of liever de Geneeskundige Faculteit van Parijs met die van Leyden; broussais, den Hervormer der Geneeskunde, met den Leydschen Hoogleeraar, den ootmoedigen volgeling der Ouden, gaan vergelijken?’ Wie zegt, dat dit ons oogmerk zij? Wie zoude het wagen, twee elkander geheel vreemde Geleerden met eene pennestreek op gelijken voet te stellen? Het zoude toch reeds zeer moeijelijk vallen, den Schrijver van het hoogst belangrijk werk, Traité des Phlegmasies chroniques, met den Schrijver zijner latere voortbrengsels op denzelfden voet te beoordeelen? Wie zoude de Leydsche Hoogeschool gelijktijdig durven noemen met de physiologische Propaganda, welke ook in ons land eenen wortel heeft geschoten, die evenwel tegenwoordig niet meer zoo welig tiert als voorheen? Dáár moet uit den aard der zaak duisternis heerschen, want hoe zoude onder het stof der oudheid licht kunnen schijnen; hier is niets dan licht, want men staat immers in het licht van den hellen dag, dat, wel is waar, kan verblinden, maar wat beteekent dit? wij zeggen het is dag, en dit zij genoeg! - ‘Wat bewoog u dan tot de gelijktijdige vermelding?’ - Recensentenluim. Wie toch zoude durven ontkennen, dat Recensenten op hunnen tijd, als andere menschen, luimen hebben, althans op hunne luimen liggen? Wij laten, wien het lust, de vrijheid, vergelijkingen te maken, en gaan thans over tot de opgave van den inhoud der beide stukken.
Bij het begin van het werkje van broussais, toen de Professor zijnen Studenten vroeg: Wilt gij, dat ik u mijne denkbeelden in ééne of wel in twee zittingen blootlegge? dachten wij onwillekeurig aan het: Ik zet het u in ééns of in tweeën! Indien wij eens moesten optreden om te spreken, en wij hadden ons voor ééne Les voorbereid, en moesten het maar zoo tot twee brengen,

{==672==} {>>pagina-aanduiding<<}
goede hemel! hoe zoude het ons te moede zijn?...Doch wij zijn daartoe niet geroepen: waartoe ons dan gepijnigd met hetgeen ons eigenlijk niet aangaat?
In twee zittingen! roepen al de Studenten. Ik zal aan uw verlangen voldoen, zegt de Professor. Ik zal in de zitting van heden spreken over de ziekte, morgen over de geneeswijze of manier harer behandeling. Volgen wij hem met de Studenten; en, even als zij zich van tijd tot tijd eene uitroeping veroorloven, zij het ons vergund, eene aanmerking er tusschen te voegen.
Kort behandelt de Hoogleeraar den oorsprong en den voortgang der ziekte. Waartoe ook veel geschiedkundige omslag?...Het is denkelijk dezelfde Epidemie (bl. 2), die meermalen in vroegere tijden heeft gewoed, en waarschijnlijk de afschuwelijke Pest van 1348...Nu hebben wij haar, met meer ander kwaad, aan de Russen te danken (bl. 3), wier legers zij kenbaar is gevolgd! Op bl. 4-9 lezen wij van Gele Koorts, Grippe, de toediening van Tart. stibiatus in de Peripneumonia, die de Cholera zoude voorafgegaan zijn met toevallen niet vreemd aan Cholera, haar onverwacht ontstaan te Parijs, de wijze, hoe zij daar zich vertoond heeft, den invloed van zedelijke gemoedsaandoeningen, dat er tot proefnemingen over het al of niet besmettelijke der Cholera moed behoort, van eenen cholerischen dampkring; wordende dit alles besloten met de aanmerking: iets is zeker, en dat is, dat er eene soort van voorbeschiktheid bestaat. (Hier verdubbelt de oplettendheid der aanwezigen.) Over deze wordt van bl. 9-12 gehandeld; ongesteldheid van het spijsverteringstelsel, diarrhé en indigestie; alle personen met buikloop kunnen in dezen tijd hierdoor cholerisch worden aangetast (een denkbeeld, waarmede men zich zeer wel vereenigen kan); schrik, angst, dronkenschap en andere buitensporigheden; verder het gebruik van de Sulphas chininie (?!) en wormen. De Cholera zelve wordt, bl. 12, in eene primitive en secundaire verdeeld. De verdeeling van het darmkanaal in drie voorname

{==673==} {>>pagina-aanduiding<<}
afdeelingen, en de daarop rustende indeeling der Cholera, is wat gezocht. De Hoogleeraar doet zich evenwel de vraag, of het zenuwstelsel het eerst wordt aangetast, maar helt tot het antwoord over, dat er eene algemeene verhooging van prikkel in het spijsverteringskanaal plaats heeft, die op het zenuwstelsel terugwerkt. Van bl. 15-20 worden de eigene kenmerkende teekenen der Cholera, reeds bekend, beschreven.
De tweede Les werd den 19 April gegeven, wanneer, let wel op! de toeloop van aanhoorderen nog menigvuldiger was dan in de eerste. - Bl. 23 behelst eene redenering, of men in gevallen, waarin de Cholera in haren aanvang gestuit werd, van haar eene bijzondere ziekte mag maken, hetwelk met neen wordt beantwoord. Deze plaats moet in het stuk zelve gelezen worden. Thans zullen nog de loop der ziekte, de lijkschouwingen, de voorzegging en de behandeling vermeld worden. - De Cholera heeft geenen bepaalden, onafhankelijken, haar eigenen loop. Op haar moet ook de physiologie der school van broussais toegepast worden, bl. 24. Van de voornamelijk bekende geneeswijzen, die tot drie gebragt worden, moet de alleen zuiver stimulerende geheel verworpen worden. De tweede, de eclectische of gemengde, is die van vreesachtige en kleinmoedige karakters. Zij is beter dan de vorige; maar - de beste is de physiologische, wel te verstaan die van den Heer broussais. - De beschouwing der lijkopeningen is wel het belangrijkste van dit werkje. Hier herkent men den Schrijver van het reeds vermelde werk, hetwelk hem eene plaats onder de beste waarnemers doet bekleeden. Dit gedeelte is volstrekt voor geen uittreksel vatbaar. Bl. 30-37, de gevolgtrekkingen, scheide men van de andere redeneringen. De slotsom zegt: de Cholera is eene algemeene ontstekingziekte van het inwendig vlies der maag of darmbuis! Bl. 37-41 behandelen de voorzegging. En nu volgt de behandeling, bl. 41-54, volgens de reeds boven opgegevene verdeeling, behalve dat hier nog gewag wordt gemaakt van die van den sporadi-
{==674==} {>>pagina-aanduiding<<}
schen braakloop. Geestig wordt de gemengde die
à basculle genoemd, waarbij natuurlijk met deze uitdrukking gelagchen wordt, bl. 41; maar waarom zegt de Schrijver, bl. 49: Gij hebt kunnen opmerken, dat ik geene soort van geneeswijze uitsluitend verwerp. Zoo spreekt een groot man; maar belijdt hij zich hier niet zelf eclecticus te zijn? En waarlijk, hier en daar geeft de Hoogleeraar belangrijke wenken, zeer doelmatige voorschriften, en toont metderdaad, dat een gezond oordeel door stelselzucht belemmerd, maar nimmer geheel verbijsterd kan worden. Jammer, dat de vermelding: deze improvisatie wordt met de levendigste toejuiching beantwoord, ons uit de Gehoorzaal als in den Schouwburg verplaatst, en den Hoogleeraar als in eenen Acteur herschept! Doch wij zijn immers nog te Parijs en niet te Leyden. Over het geheel hebben deze Zittingen wel iets van eene Tweede Kamer.
Bijlagen en eene Narede besluiten dit werk. De uitleg over Typhus en Asphyxie schijnt van broussais; de Narede, bl. 60, van den Vertaler, den Heer tops: het is eene lofspraak op broussais. Wij voor ons zouden van gevoelen zijn, daar de meeste Geneeskundigen, gelijk de meeste beschaafde lieden in ons vaderland, de Fransche taal magtig zijn, dat dit werkje onvertaald had kunnen blijven; want - het platte land is voor zulke voortbrengsels nog niet rijp. De verlichting is goed; maar hare fakkel wordt in de hand des onkundigen ligt eene toorts. Wij vooronderstellen het doel van den Heer tops niet enkel voortplanting der physiologische leer; maar hij bedenke evenwel, dat, om physiologisch te denken en te handelen, goede physiologische gronden moeten gelegd zijn, en dit, wij spreken uit ondervinding, is juist, waar het hapert; de Physiologie, niet die van den dag, maar van bakker, treviranus en tiedeman, heeft op het platte land nog geenen intrek genomen; pas heeft men haar in de steden gehoorzalen gesticht. Die het werkje in de Fransche taal niet grondig en duidelijk verstaat, zal aan

{==675==} {>>pagina-aanduiding<<}
de zaak ook niet veel hebben. Men kan een goed doel hebben, en toch niet gelukkig zijn in de keus der middelen. Hoe rustig zoude het anders nog in ons lieve Vaderland zijn!
(Het slot hierna.)

Oude Aardrijkskunde, met de nieuwe vergeleken; een Leeren Leesboek, inzonderheid voor zoodanigen ingerigt, welke in die wetenschap niet geheel onervaren zijn, en zich met ernst op de klassieke studiën toeleggen. Naar het Hoogduitsch van Dr.  Sicklervrij bewerkt, door Dr.  J.J. Hisely.IV Stukken. Te Rotterdam, bij de Wed. J. Allart. In gr. 8vo. 852 Bl. ƒ 8-70.

Het is bekend, dat de lezing der oude klassische Schrijvers zonder de kennis der oude Aardrijkskunde volstrekt nutteloos zijn zou, daar zelfs hunne Dichters, hunne Fabelschrijvers gedurig toespelingen maken op plaatsen, die niet meer bestaan, en strabo telkens in zijn werk over die wetenschap homerus opheldert. Vandaar, dat, reeds vroeg na de herleving der letteren, bekwame mannen die belangrijke en aangename wetenschap hebben toegelicht, waaraan cluverius en cellarius veel vlijt en moeite hebben te koste gelegd. Behalve de reizigers, hebben in lateren tijd vooral d'anville, malte brun, barbié du bocage, rennell, mannert en ukert veel daarvoor geleverd. Ons Vaderland had daarin, zooverre wij weten, in den jongsten tijd geene opzettelijke Schrijvers, behalve dien van de zeer nuttige Schets der oude Aardrijkskunde, een leer-en handboek, in 1819 te Groningen bij römelingh uitgekomen, en het Kort Begrip van den Heer Rector bosse te Leyden, in de Latijnsche taal uitgegeven. Wij hebben hier voor ons wel geen oorspronkelijk werk, maar het is toch door den kundigen Vertaler vrij bearbeid, en slechts ten grondslage gelegd. Deze Vertaler, een Zwitser van geboorte, en echter door neiging en liefde voor dit land daarin genoegzaam genationaliseerd, schrijft in het Hollandsch zeer zuiver, en wij mogen dit werk dus in zekeren zin als een eigen voortbrengsel beschouwen.
Men kan de oude Aardrijkskunde op allerlei wijzen behandelen; of als eene drooge naamlijst, gelijk bij plinius en

{==676==} {>>pagina-aanduiding<<}
ptolemaeus, of met invlechting van de merkwaardigheden der landen, steden en volken, zoo als bij strabo en mela, of met opzigt tot de fabelleer en kunstgeschiedenis, zoo als bij pausanias. De Heer sickler, en, op zijn voorbeeld, de Heer hisely, hebben deze drie manieren, niet zonder geluk, weten te vereenigen. Hij verdeelt eerst de oude Aardrijkskunde, naar den voortgang der wetenschap, in mythische, historische, wetenschappelijke en meetkundige; houdt zich bij de wiskundige Aardrijksbeschrijving, die de Ouden zeer onvolledig kenden, en die in allen gevalle onveranderlijk is, zeer kort op, en gaat dadelijk over tot Europa en deszelfs onderscheidene landen. Zeer naauwkeurig is hij in de naamsafleiding, die wel eens te fijn gesponnen emte veel uit het Hebreeuwsch genomen wordt. De bergen, rivieren en plaatsen worden niet slechts naar de oude, maar ook naar de nieuwe benamingen opgenoemd, en tevens alle de merkwaardige bijzonderheden daarvan vermeld. Doch hetgeen aan alle andere oude Geographiën in lateren tijd eigen is, heerscht ook hier, dat men zich niet, op het voorbeeld van strabo en nog vroeger van herodotus, toelegt, om eenigzins in bijzonderheden uit te weiden over de geaardheid, de zeden en gewoonten der onderscheidene Volken; iets, hetwelk dien wijsgeerigen Aardrijksbeschrijver en den Vader der Geschiedenis zoo bekoorlijk en belangrijk maakt. Immers, niet de doode plaats, maar de mensch in dezelve is toch het hoofdvoorwerp der staatkundige Aardrijksbeschrijving (en dat is de oude toch wel hoofdzakelijk). Klein echter is het gedeelte, 't welk hier daarvoor is
afgezonderd: de geaardheid der oude Spanjaarden, Galliërs, Germanen, zelfs Italianen, wordt elk in eene halve bladzijde afgehandeld; die der Grieken in ééne. Alle de merkwaardigheden, die de verschillende tinten van het volkskarakter, de invloed van het klimaat op dezelve, enz. over de beschouwing van dat karakter verspreiden, gaan daardoor verloren. Hoeveel heeft b.v. de oude Aardrijkskunde aan herodotus, voor zijne kenschetsing der Babyloniërs, Egyptenaars, Scythen en Libyers, te danken; of aan strabo, voor zijne berigten omtrent de Spanjaarden, Galliërs, AEthiopiërs en Arabieren! Het antwoord zal de Vertaler of bewerker natuurlijk gereed hebben, dat dit te veel plaats zou wegnemen, of het werk te uitvoerig gemaakt hebben. Doch het komt ons voor, dat men liever min belangrijke plaatsjes weggelaten moest hebben, dan

{==677==} {>>pagina-aanduiding<<}
zulk een wezenlijk deel des werks. Dit is echter geenszins een gebrek, aan dit werk in 't bijzonder, maar, zoo als reeds gezegd is, aan alle nieuwere Geographiën der oude wereld eigen. Ook onder de Ouden heeft strabo, en, in zekeren zin, ook de beknoptere mela, alléén dit doel getroffen. Beiden vindt men echter hier daarin nagevolgd, dat vele merkwaardigheden van steden en andere plaatsen worden medegedeeld, die plinius en ptolemaeus, in hunne overmatige kortheid, (bij den laatsten echter was dit, als bij een' Wiskundige, minder te verwonderen) onvermeld laten.
Voor het overige is de lezing van sickler's en hisely's werk niet vermoeijend, gelijk wel eens het geval is met zulke geschriften, en teregt mag het niet alleen den naam van leer-, maar ook van leesboek dragen. Gedurig wordt de Geschiedenis der plaatsen daarbij ingevlochten, en daardoor de belangstelling opgewekt. De orde is de volgende. Men begint met den zuidwesthoek van Europa, en behandelt dus achtervolgens, eerst in 't algemeen en alsdan in 't bijzonder en in de hoofdverdeelingen, Spanje, Gallië, de Britsche eilanden, Germania of Duitschland, het Europeesch Sarmatië, den Taurischen Chersonesus of de Krim, Daeië en Neder-Moesië, de Jazygen, Vindelicië, Rhoetië, Noricum, Pannonië, Italië, Illyrië, Moesië, Thracië, Griekenland (dit land beslaat alléén een van de vier stukken des werks); alsdan Azië, eerst Klein-Azië (het Schiereiland), vervolgens Groot-Azië of al het overige, verdeeld in Noordelijk Azië op en ten Noorden van den Kaukasus, Noordoostelijk Azië (de streken rondom en ten Oosten der Kaspische Zee), Zuidoostelijk Azië, ten Zuiden van den (eigenlijk en oneigenlijk zoogenoemden) Kaukasus tot aan de Indische Zee, en Zuidelijk Azië, of alles, wat door den berg
Taurus, den Euphraat, de Indische, Roode, Middellandsche Zeeën en de Landengte van Suez bepaald is. Natuurlijk zijn deze deelen zeer ongelijk; maar de kennis der Ouden, b.v. aan Klein-Azië, was ook ongelijk naauwkeuriger, dan die aan Indië of Baktriana. Het derde bij de Ouden bekende werelddeel, Afrika, wordt van het Zuidoosten naar het Noordwesten behandeld in de onderscheidene landen, AEthiopië, Egypte, Libye, Marmarica en Cyrenaïca, eigenlijk Afrika of het Karthaagsche kustland, Numidië (het land der Nomaden) en Mauritanië, aan welks overzijde de Kanarische Eilanden bij de oude Grieken voor de eilanden der zaligen, het verblijf der zalige schimmen, gehouden werden.

{==678==} {>>pagina-aanduiding<<}

Veel stof tot aanmerkingen hebben wij in dit werk niet gevonden; enkele slechts zullen wij den geleerden Vertaler of bewerker voorleggen, geenszins uit zucht tot berisping, maar om van onze oplettendheid op den inhoud blijk te geven. Op bl. 54 wordt gezegd, ‘dat de Kaledoniërs, volgens tacitus, daarheen (naar Schotland) verhuisde Germanen waren, en de Scoten tot zuidelijke naburen hadden.’ Dit had eenige opheldering verdiend. Dat de Kaledoniërs Celten, en niet van den tegenwoordigen Germaanschen of Teutonischen stam zijn, blijkt onbetwistbaar uit hunne taal, de taal van ossian, die niets met het Duitsch der Schotsche Laaglanders gemeen heeft. Daarom kunnen zij echter wel uit Duitschland naar Schotland gekomen zijn. De geheele stam der Celten is allengs en om zoo te spreken stap voor stap geweken voor dien der Germanen of Duitschers; en wanneer westendorp's gissing grond heeft, dat de Celten en Cimbren één volk zijn, zoo kan zich die stam wel uit Deenemarken, (waar hij later blijkbaar door den Teutonischen verdrongen is) d.i. uit de Chersonesus Cimbrica (Engeland) of uit de naburige streken der Noordzee, naar Schotland hebben overgeplant, gelijk er ook nog Cimbren van afkomst (Kymren) in Wales wonen, wier taal mede van de Engelsche hemelsbreed verschilt. Dat de Scoten ten zuiden der Kaledoniërs woonden, komt ons twijfelachtig voor, althans in de tijden, die wij tot
de oude Aardrijkskunde betrekken. Door een opstel, vóór eenigen tijd in de Quarterly Review geplaatst, zijn wij in het (geheel niet nieuwe) gevoelen bevestigd, dat de Schotten oorspronkelijk uit lerland gekomen zijn, hetwelk toen Schotland heette. Hoogst waarschijnlijk waren zij ook Celten, stamgenooten der Kaledoniërs of Picten (geschilderden, hetzij van hun ligchaam of van den plaid dus genaamd). Zij vielen in de derde Eeuw op de westkust van Schotland aan, vestigden zich daar, en overwonnen eindelijk de Picten in een' grooten slag omstreeks 840. Te voren waren deze beide volken naauw tegen de Britten en Romeinen verbonden geweest. Na den ondergang der Picten (waarvan misschien het overschot onder de Schotten versmolt) kwamen de Angelsaksers, en bezetteden de oostelijke Laaglanden. Van hen stammen de tegenwoordige Laaglanders af, gelijk de Schotten de stamvaders der Hooglanders zijn. Zij overwonnen de bewoners der vlakten; doch vestigden zich aldaar hunne Koningen, en namen allengs de

{==679==} {>>pagina-aanduiding<<}
taal en zeden van den Duitschen stam aan: zoodat thans de eigenlijke, oude bewoners des lands, de Kaledoniërs en Schotten, bijna geheel uitgestorven, verhuisd of met de andere bewoners versmolten zijn, en nog flechts in de noordelijkste streken wonen, om eerlang alleen in de Romans van walter scott te leven.
Bl. 183 wordt het land ten Noorden van den Donau, het tegenwoordige Bessarabië, ook tot Neder-Moesië gerekend. Wij twijfelen, of dit bij de Ouden wel het geval was, en ptolemaeus, die zoo ver af woonde, zal zich hierin vergist hebben. Immers alle de andere Schrijvers bepalen den Donau als grenspaal ten Noorden van Moesië, 't welk ook daarom de grensprovincie des Romeinschen Rijks aan dien kant was, hetwelk vóór trajanus en na aurelianus steeds door dien stroom bepaald werd. Plinius zegt duidelijk: Pannonioe jungitur Provincia, quoe Moesia adpellatur, ad Pontum usque cum Danubio decurrens; en cellarius maakt daaruit op, dat de provincie steeds den Donau achter zich had. Het Noorden, of de mond van dien stroom, en het overige tot den Dniester, was het land der Scythen ten tijde van herodotus, der Geten van ovidius, en der Gothen in het latere Romeinsche tijdvak; zoodat sommigen deze drie volken, wier namen niet veel verschillen, voor één en hetzelfde volk hebben gehouden.
Bl. 501. Het komt ons voor, dat het uitgestrekte land, door de Ouden, in hunne onkunde van de afstamming der volken, wel eens Scythië genaamd, ten Oosten der Kaspische Zee, niet wel den naam van het eigenlijke Scythië kan dragen (Scythia propria). Dit eigenlijke Scythië plaatst herodotus ten Noordwesten der Zwarte Zee; alle andere landen droegen dien naam slechts oneigenlijk. De Massageten werden ook slechts wegens de algemeenheid van den naam (even zoo als wij de Noord-Amerikaansche Wilden even zoo wel als de Hindous Indianen noemen, schoon misschien geene volken zoo veel van elkander verschillen als deze) Scythen genaamd. Ook was de Imaus, die de zoogenaamde Scythen in twee deelen verdeelde, wel bezwaarlijk de Altaï, die meer N. en Z. loopt, maar misschien de Belut-Tagh, of misschien de Mustag, die gevoegelijker het land in een westelijk en oostelijk Scythië kon verdeelen.
Bl. 565 wordt Damascus tot Coelesyrië gerekend, hetwelk niet juist is. Immers, blijkens den naam, bevat het holle

{==680==} {>>pagina-aanduiding<<}
Syrië niets dan het dal tusschen den Libanon ten Westen en den Antilibanon ten Oosten, terwijl Damascus aan de Oostzijde van den Antilibanon ligt. Damascus was oudtijds de hoofdstad van het eigenlijke Syrië, hetwelk zoo vele oorlogen met Israël voerde; naderhand werd die naam meer uitgebreid, en wel eens op het geheele oostelijke kustland der Middellandsche Zee toegepast. Het is ook mogelijk, dat Damascus onder de Romeinen staatkundig onder de volken van Coelesyrië is gerangschikt; maar men had dit, om verwarring bij den Lezer voor te komen, daarbij moeten vermelden.
Dat de Schrijver, op bl. 400, aan het aloude Troja of Ilium slechts een mythisch, d.i. meer of min fabelachtig bestaan toeschrijft, is toch wat erg, daar beroemde reizigers, zoo als chevallier en nu onlangs weder von prokesch, de tooneelen der Homerische helden, door dien onvergelijkelijken Dichter met de grootste naauwkeurigheid geschilderd, op de plaats zelve hebben wedergevonden. Ook heeft immers, volgens het niet onwaarschijnlijke gevoelen van sommigen, aeneas, na het vertrek der Grieken, het Trojaansche Rijk nog voortgezet.
De Lezer zal uit het geringe getal dezer aanmerkingen zien, dat wij het boek over 't algemeen voor zeer naauwkeurig houden. Daar hier nu eene duidelijke en aangename voordragt bijkomt, zoo kunnen wij hetzelve ruimschoots aan ons Publiek aanbevelen, als de beste handleiding voor Onderwijzers op de Latijnsche en andere middelbare Scholen in de zoo nuttige als aangename kennis der oude Aardrijkskunde.

Iets over de Regterlijke Magt in ons Vaderland. Te Rotterdam, bij J. van Baalen. 1832. In gr. 8vo. 50 Bl. ƒ :-60.

De bekwame, doch ons onbekende Schrijver ziet met genoegen eenige wijzigingen in de Wet van 18 April 1827, houdende instellingen omtrent de Regterlijke Magt, te gemoet, daar de afscheiding van België die wijzigingen noodzakelijk, en buitendien het onvoldoende dier Wet dezelve wenschelijk maakt.
Het gevoelen van den Heer Mr. van sonsbeeck, dat de Regterlijke Magt bestemd zou zijn, om niet alleen de

{==681==} {>>pagina-aanduiding<<}
Uitvoerende, maar ook de Wetgevende Magt binnen hare grenzen te beperken, wordt gelukkig en op goede gronden bestreden, en wel erkend, dat de Regterlijke Magt, door het niet toepassen van ongrondwettige verordeningen, de Uitvoerende Magt in hare palen houdt, doch tevens beweerd, dat de Regter nimmer eene Wet mag weigeren toe te passen, op grond, dat zij hem inconstitutioneel schijnt.
Waarom nu de Schrijver niet gaafweg erkennen wil, dat de Wetgevende Magt de Oppermagt is, en zoo wel de Uitvoerende als de Regterlijke Magt, elke op de haar eigene wijze, derzelver dienaressen zijn, betuigen wij niet te begrijpen: de zaak stemt hij toe, maar den eigenaardigen naam weigert hij er aan te geven. Nu, de naam doet er dan ook zoo veel niet toe. In de zaak zijn wij het volkomen eens met den Schrijver.
Gelijk de Schrijver den Heer van sonsbeeck tegenspreekt op het punt, dat de Regterlijke Mag: ook de Wetgevende Magt zou kunnen beteugelen, zoo valt hij hem daarentegen bij op het stuk der Conflicten, welker inconstitutionele regeling door het Besluit van 5 October 1822 hij door wettelijke bepalingen wenscht vervangen te zien.
Voorts toont hij het overtollige, niet eener burgerlijke, maar eener staatsregtelijke verantwoordelijkheid der Ministers aan, indien de Regterlijke Magt slechts behoorlijk is gevestigd en de regten der ingezetenen handhaaft. Inzonderheid verzet hij zich regen de instelling van Regter plaatsvervangers, en tegen het begeven van regterlijke posten op ingediend verzoek enz., waardoor te veel gelegenheid gegeven wordt tot gunstbetoon aan de eene en kuiperij aan de andere zijde. Hij wil de regterlijke ambten laten aanbieden, even gelijk men doet met de Professoraten. Daar eene Vergadering moeijelijk over de bekwaamheden der Candidaten oordeelen kan, en dat sollicitéren in zulk een geval onvermijdelijk wordt, wil hij ook, bij eene herziening der Grondwet, de Leden van den Hoogen Raad, zonder voorafgaande sollicitatie, door den Koning benoemd, liever dan uit een aantal Aspiranten door de Staten-Generaal verkozen hebben. De aangevoerde gronden des Schrijvers verdienen ernstige overweging, en zijn werkje bezit wezenlijke waarde.

La vérité sur l'expédition de Don pédro, Duc de Bragance, à dater du 4 Eévrier 1832 jusqu'à la prise de Porto

{==682==} {>>pagina-aanduiding<<}
et la bataille de Vallongo, 22, 23 Juillet, et les opérations de l'armée libératrice jusqu'au 1 Août. Par un Officier volontaire au baton 5e de Chasseurs. Amsterdam, Diederichs frères. 1832. 8vo. 40 pag. ƒ :-60.

De Heer chs. e. fauche, eerst onder het corps Vrijwilligers, en daarna Officier bij het 5de Bat. Jagers in dienst van Don pedro, in zijne hooggespannen verwachtingen jammerlijk te leur gesteld, is met drie zijner vrienden, de Heeren lisbonne, boye en dendon, Officieren bij het corps Franschen in dezelfde dienst, na den slag van Vallongo, op het schip de Dolfijn, naar Amsterdam vertrokken, en geeft in dit werkje een verslag van het tot dusver door Don pedro verrigte, met mededeeling zijner gevoelens over den aard, de strekking en het waarschijnlijk ongelukkig uiteinde der onderneming, zoo dezelve niet krachtig door vreemde natiën wordt ondersteund. De Schrijver schijnt in vele opzigten geloof te verdienen, maar, zoo wij zijn verhaal met andere berigten vergelijken, toch wat al te zwart de Constitutionelen en hunne zaak in Portugal af te schilderen. Althans wij moeten bij de lezing niet vergeten, dat de Schrijver meende in Don pedro een' liberaal' Vorst bij uitnemendheid, in zijne Ministers en gunstelingen warme vaderlanders, en in de uitgewekene Portugezen opregte voorstanders van de zaak der vrijheid te vinden. Maar Don pedro is in het godsdienstige óf een dweeper, óf (om de vooroordeelen der Portugezen te gemoet te komen) een huichelaar; in het staatkundige, niet geheel belangeloos: tot hovelingen heeft hij fortuinzoekers, en zijn legertje is grootendeels een zamengeraapte hoop. Iemand, die zich niet vooraf door klanken had laten bedwelmen, zou niet veel beters verwacht hebben, en dan zou hem alles zoo niet uit de hand zijn gevallen. - Eenige onnaauwkeurigheden zijn in dit boekje ingeslopen, b.v. bl. 23: J'avais avec
moi en ce moment cinq volontaires, dont quatre anglais, un français, et un soldat portugais, qui tous partageaient mes sentimens. Zoo de Schrijver met dien éénen Franschman zichzelven bedoelt, had hij dien niet moeten opnoemen, daar er reeds staat: j'avais avec moi. De correctie mogt hier en daar ook wel beter zijn; maar men heeft denkelijk haast met de uitgaaf willen maken.


{==683==} {>>pagina-aanduiding<<}

De vorming van den Bibliothekaris. Door  Fr. Ad. Ebert,Doctor in de Wijsbegeerte en Secretaris der Koninklijke openbare Bockerij te Dresden. Naar de tweede verbeterde Uitgave uit het Hoogduitsch vertaald door  J.W. Holtrop,Onder-bibliothekaris bij de Koninklijke Bibliotheek te 's Gravenhage. In 's Gravenhage, bij J.W. ten Hagen. 1832. In gr. 8vo. VIII, 45 bl. ƒ :-75.

Dit werkje van den beroemden ebert (onder anderen door zijn uitmuntend bearbeid Allgemeines Bibliographisches Lexicon, II Th. 4o., als een der eerste Bibliographen van Europa bekend) verdiende voorzeker de overbrenging in onze moedertaal. Het is, in ons oog, een dier kleine geschriften, die den grooten meester verraden; een waar kunstjuweel, 't welk, in een klein bestek, eenen schat van juiste opmerkingen en belangrijke wenken bevat. Na eene heldere bepaling van het oogpunt, waaruit, in onze dagen, een toekomstig Bibliothekaris deze betrekking beschouwen moet, en der voorloopige kundigheden, welke hij zich eigen moet gemaakt hebben, wordt vervolgens aangewezen, hoe hij zich, op eene waardige wijze, tot zijne beroepswaarneming voorbereiden moet; terwijl in de tweede plaats wordt aangetoond, welke verpligtingen op hem rusten zullen, wanneer eindelijk de gewenschte werkkring voor hem geopend is, en naar welke vaste regelen hij, ten nutte van tijdgenoot en nakomelingschap, zijnen arbeid inrigten moet. Dit alles, 't welk schijnbaar een dor onderwerp oplevert, is zoo fraai behandeld, zoo levendig en onderhoudend voorgesteld, en tevens met zoo vele fijne opmerkingen omtrent de Bibliotheekwetenschap opgehelderd, dat wij geen oogenblik twijfelen, of ieder beoefenaar der Letterkunde zal het met nut en genoegen lezen en herlezen. De Heer holtrop heeft zich door de vertaling van dit werkje verdienstelijk gemaakt, en de keuze van hetzelve geeft ons regt, om te verwachten, dat hij den door ebert aangewezen' koninklijken weg standvastig bewandelen zal. Moge dezelve hem eenmaal tot de hoogte opleiden, waarop wij den oorspronkelijken Schrijver thans in het gebied der Letterkunde geplaatst zien!





{==684==} {>>pagina-aanduiding<<}

Proeve over de zedelijke schoonheid der Poëzij van  Sophocles,door  P. van Limburg Brouwer.Te Groningen, bij W. van Boekeren. 1832. In gr. 8vo. VIII, 254 bl. ƒ 2-:

Dit welgeschreven en doorwrochte werk doet zoo wel der geleerdheid en oudheidkennis, als den smaak en het gevoel des Schrijvers eer aan. Waar sophocles wel eens onverdiend was aangevallen of verkeerd begrepen, wordt hij door den Heer limburg brouwer uitmuntend verdedigd. Het is wel waar, dat hedendaagsche Tooneeldichters zelden Recensenten vinden, die hunne stukken zoodanig bestuderen, en elke schijnbare ongelijkheid in, of minder gelukkige schildering van deze of gene karakters zoodanig zoeken toe te lichten, dat plan en bewerking er telkens door gered worden. Het is waar, dat, indien de meeste Recensenten hunne tijdgenooten alzoo behandelden, als de Heer limburg brouwer sophocles doet, en reeds te voren met eschylus en den Lierdichter pindarus gedaan heeft, de hedendaagsche Schrijvers, al zijn ze juist geene sophoclessen, toch niet zoodanig zouden miskend of gehavend worden, als wel eens geschiedt: want hoeveel laat zich niet hetzij veroordeelen, hetzij verdedigen of aanprijzen zelfs, al naar dat men het hebben wil! Doch dit alles neemt niets weg van de doorgaans gegronde verdediging der zedelijke schoonheid van de Tragische Poëzij van sophocles; en waar die verdediging onmogelijk is, daar wordt het gebrekkige openhartig erkend. Echter vindt ook dát veelal verschooning in de begrippen der Grieken omtrent de natuur der Goden, hun bestuur, de hun verschuldigde eerdienst, en de zedelijkheid.
Al de overgeblevene stukken van sophocles worden hier doorloopen; en, schoon de zedelijke schoonheid vooral wordt aangewezen, wordt echter noch de inhoud der stukken noch de aesthetische waarde vergeten. Niet slechts voor ongeletterden is dit werk van nut. Neen! ook voor de dusgenaamde geleerden. Immers: hoe velen zijn er, die, ja, de woorden van een' oud' Schrijver redelijk wel verstaan, en zelfs voor de vuist kunnen vertalen, maar die toch nimmer zoodanig tot den geest en den zin zijn doorgedrongen, dat zij mogen gerekend worden, den Schrijver te begrijpen

{==685==} {>>pagina-aanduiding<<}
Ook moet men bijna Litterator van beroep zijn, om behoorlijken tijd aan eene grondige studie der oude Modellen te kunnen wijden. Maar wordt men alzoo voorgelicht, dan wordt die studie, bij bezit eener toereikende kennis van woorden en taalvormen, gemakkelijk en aangenaam. En wat hen betreft, die buiten staat zijn de oude Treurspeldichters in den grondtekst te lezen, al komen zij niet eens tot het bezit van goede navolgingen, de geheele geest der Grieksche Tragedie wordt uit zulk een werk hun bekend, Veel mag men er vinden, dat tegenwoordig zoo niet meer te pas komt; veel is er echter tevens, dat nu nog even goed mag ter harte genomen worden, als zulks oudtijds geschiedde, b.v. de kunst van het schilderen der karakters, de kunst om het eenvoudige met het belangwekkende te vereenigen, en alwat het eigenlijk doel des Treurspels aangaat, het opwekken van vrees en medelijden, en de daardoor alleen te bewerken loutering der ziel van alle trotsche zelfgenoegzaamheid bij het gevoel van eigene deugd en geluk, en van alle hardvochtige veroordeeling van anderen, ook dan wanneer zij hun ongeluk grootendeels aan eigene schuld hebben te wijten. Wij zelven immers staan even zeer bloot voor uiterlijke rampen niet alleen, maar ook voor dwaling en misdaad. Die staat, zie toe, dat hij niet valle!
Eene meesterlijke Opdragt aan des Schrijvers Broeder, den Weleerw. Heer g.a. van limburg brouwer, gaat dit werk vooraf. Het vinde velen, die het lezen, herlezen en zich eigen maken!




H.l. spieghels Hartspiegel, in nieuwer Taal en Dichtmaat overgebracht door Mr. willem bilderdijk. Te Amsterdam, bij ten Brink en de Vries. In gr. 8vo. VIII, 121 bl. ƒ 2-50.

Taal en stijl van een volk veranderen met den tijd, maar hetgeen in zichzelve goed, waar en schoon is, blijft zulks ten spijt van alle wisseling. Wat er in verouderde taal, en op eene wijze, die thans niet meer behaagt, honderde jaren geleden belangrijks gezegd is, heeft nog niet opgehouden belangrijk te zijn; maar het wordt in zijne waarde niet gekend. Het wordt vooral niet gekend door hen, die er het meeste nut van konden trekken. Dit blijkt uit het lot

{==686==} {>>pagina-aanduiding<<}
van spieghel's dichtwerkt, Hartspiegel betiteld; een boek, hetwelk ten behoeve des volks geschreven is, maar tegenwoordig door weinigen gelezen, door nog minderen goed verstaan wordt.
Schoon bilderdijk voor zichzelven (en te regt) zoo veel niet ophad met de Stoïsche Wijsbegeerte, als spieghel, en schoon het evengenoemde dichtwerk van dezen onzen ennius, gelijk huydecoper hem noemde, van den geest dier Wijsbegeerte doortrokken is, meende hij echter het lezend Publiek geene ondienst te doen, met hetzelve eene omwerking van den Hartspiegel in nieuwer taal en diehtmaat aan te bieden. Bij deze omwerking of navolging heeft dezelve zeer veel gewonnen. Al het goede is behouden, het overtollige zamengetrokken of besnoeid, het zwakke verbeterd. Men zie hierover de Voorrede. De zeven Zangen van het oorspronkelijke zijn, zoo doende, tot op vijf verminderd; en deze vermindering is eene wezenlijke winst.
Recensent heeft zich onder het lezen de algemeene aanmerking gemaakt, dat het moeijelijk zou zijn, eene schets van dit Leerdicht in vijf Zangen te maken: want men kan niet zeggen, dat elke Zang een bepaald onderwerp heeft. Er is bijna overal van alles wat, en daardoor vindt men dezelfde zedelessen met andere woorden telkens terug. Dit kon bilderdijk niet verhelpen, of hij zou, in plaats eener nadere bewerking van den Hartspiegel, een geheel oorspronkelijk werk hebben geleverd, en dit laatste was zijn oogmerk niet. De eerste Zang is mogelijk de minst dichterlijke. Fraaijer is reeds de tweede. De derde en vierde Zang zijn vol hooge poëzij, en de vijfde, schoon minder beeldrijk en meer in den betoogtrant, besluit echter waardig het geheel. Gelijk bilderdijk zich alle moeite gegeven heeft, om het werk als Dichtstuk zijner waardig te maken (en daar is hij, voor zoo veel er mogelijkheid was, gelukkig in geslaagd), zoo heeft hij ook den zin en de strekking met zijne eigene wijze van zien zoeken ineen te smelten. Zijn stelsel staat er wel niet opzettelijk uitgedrukt; maar er schijnt niets opgenomen te zijn, hetwelk van dat stelsel afweek. Wij kunnen dus alwat er staat niet aan spieghel alleen, maar moeten het ook aan bilderdijk toekennen.
De aandacht van Recensent viel, in den vierden Zang, onder anderen op deze plaats:

{==687==} {>>pagina-aanduiding<<}


Maar, wat is dan de wil (die vrije wil!) in my? - 
Gebonden slaaf der drift? - Geen slaaf; maar ook niet vry. 
Daar is geen vrije wil; 't zijn tegenstrijdigheden 
Die valsch vernuft in 't hart met hoogmoed samensmeden; 
't Bepaalde in richting hangt aan 't geen het dus bepaalt, 
Wat duister wanbegrip daartegen woelt of smaalt. 
Ja, oorzaak is hy van 't bestemde, door zijn werken; 
Maar zelf ook uitkomst, en bepaald in enge perken. 
De wil wordt door verstand en neiging voortgebracht; 
Maar keur hebt ge in den strijd van lust en redenkracht. 
Dan voelt men neigingen zich wederzijds bevechten, 
En 't hangt aan uwe keur hoe gy 't geschil zult slechten; 
En deze keur heest plaats by 't schijnbare evenwicht 
Voor 't (dikwerf al te stomp of achtloos) zielsgezicht. 
Zoo wordt de keur tot wil, naar de aandacht wordt gebogen, 
En 't één of ander wel of kwalijk afgewogen. 
Hier dwarlen we altijd rond. - Alwijs en vry is God; 
Dwaalzuchtig, dwalende en afhanklijk is ons lot. 

Recensent herinnerde zich hier voltaire's artikel: De la Liberté. (Dictionnaire Philosophique portatif, Londres, 1764. p. 229 etc.) Aldaar zegt B tegen A, na een' tijdlang over vrijheid en noodzakelijkheid geharreward te hebben:

B. 
J'entends que je suis libre de vouloir comme il me plaira. 
A. 
Avec votre permission, cela n'a pas de sens: ne voyezvous pas qu'il est ridicule de dire, je veux vouloir? Vous voulez nécessairement en conséquence des idées qui se sont présentees à vous. 
 
Een weinig verder: 
B. 
Quoi! lorsque je joue à pair ou non, j'ai une raison de choisir pair plutôt qu' impair? 
A. 
Oui sans doute. 
B. 
Et quelle est cette raison, s'il vous plait? 
A. 
C'est que l'idée d'impair s'est présentée à votre esprit plutôt que l'idée opposée, etc. 

{==688==} {>>pagina-aanduiding<<}

B. 
Mals encore une fois, je ne suis donc pas libre? 
A. 
Votre volonté n'est pas libre, mais vos actions le sont; vous êtes libre de faire quand vous avez le pouvoir de faire, etc. 

Gaarne stemmen wij den Heeren voltaire en bilderdijk toe, dat het onzin is te beweren, dat de wil vrij is, lndien dit moet beteekenen, dat de wil door niets noodzakelijk zou bepaald worden; en wij gelooven even min, als voltaire en bilderdijk, aan die metaphysische vrijheid van wil, welke kant schijnt te postuleren. En toch gelooven wij, dat men beter zegt: onze wil is vrij, dan: onze daden zijn vrij. Juister nog is de stelling: De mensch bezit eene zedelijke vrijheid, genoegzaam om hem, voor zijne bedoelingen, woorden en daden, verantwoordelijk te maken aan zijn geweten.
Vrijheid en noodzakelijkheid zijn tegenstellingen, die wij vormen in ons begrip, doch die geenen grond hebben in het wezen der dingen. God is wel zeker ten hoogste vrij in de uitoefening zijner magt; maar zijn wil wordt noodzakelijk bepaald door zijne wijsheid en heiligheid. God kan geen onregt doen, want Hij wil het niet; en Hij kan het niet willen, omdat Hij heilig is. Zoo gaat onbeperkte vrijheid met volstrekte noodzakelijkheid gepaard; ja, vrijheid en noodzakelijkheid zijn bij God hetzelfde. Maar wij menschen noemen noodzakelijk, wat door stoffelijken nooddwang - vrij daarentegen, wat uit ongedwongene keuze geschiedt. In onze daden zijn wij zelden vrij; maar geen stoffelijke hinderpaal kan ons beletten, niets buiten ons kan ons verhinderen, te willen doen, wat ons behaagt. Niets buiten ons kan onzen heimelijken wensch onderdrukken. Voor zoo ver een wensch onwillekeurig opwelt, is hij wel een bewijs van onze neiging tot iets, doch tevens niet vatbaar voor zedelijke belooning of straf. De keus alleen maakt ons aansprakelijk; de gevormde wil, of het voornemen, om den wensch te verwezenlijken, zoodra de gelegenheid zich aanbiedt, verzwaart onze verantwoording; de uitvoering zelve voltooit haar.
De strijd over de vrijheid van den wil is dus veelal een woordenstrijd. Men moge den kunstterm behouden of niet, er bestaat geen verschil, wanneer men met bilderdijk den menschen eenvoudig toeroept:

De wil wordt door verstand en neiging voortgebracht; 
Maar keur hebt ge in den strijd van lust en redenkracht. 


{==689==} {>>pagina-aanduiding<<}

De eerste regel bevredigt ons verstandsbegrip van oorzakelijkheid, en de tweede ons zedelijk begrip van verantwoordelijkheid. Voorts kan men onderscheid maken tusschen den zuiveren wil, die altijd zedelijk is, en den toevalligen wil, die het gewrocht is van verstand of neiging, of wel van beide. Recensent kan zich hier niet verdiepen in hetgeen de Wijsgeer kinker en anderen daarover denken; maar hij herhaalt het: Er is meer verschil over de terminologie, dan over het wezen der zaak.
Tot aanbeveling van het dichtwerk, besluit Recensent met het overschrijven van een gedeelte des aanhefs van den vierden Zang:

In 't peinzen, was nu 't Oog der wareld weggezonken, 
En 't luchtuitspansel, hier verbruind, met flikkervonken, 
Omtrok den wandelkring om deze onze aardsche kreits. 
'k Beklom de tinnen van ons Amstelsch kunstpaleis. 
Van daar scheen me in 't Zuid-Oost de Diemermeer te bruizen; 
Maar 't was een zachte wind met flaauw en lieflijk zuizen. 
Dees stuwde een lichtwolk, maar die stand hield op dees boord. 
Zy opende; uit haar breuk trad straks een Jongling voort, 
Die, van een negental van overschoone Jofferen 
(Godessen, zoo ze er zijn, aan wie men 't hart mogt offeren!) 
Gevolgd, een handharp voerde, uit elpenbeen gewrocht, 
Terwijl een lauwerkrans het blonde hoofd omvlocht. 
De maagden droeg elk een speeltuig, zeer verscheiden. 
Dees voerde kroon en dolk, en 't scheen, hare oogen schreiden; 
Die lachte blijde, en toonde een zotskolf in de hand: 
Een derde voerde om 't hoofd een rijk-gesternden band: 
Een vierde scheen van uit een letterrol te zingen; 
Eene andere, op de maat al hupplende op te springen; 
Dees weêr bezielde met heur adem riet of fluit; 
En die mat aarde en zee met grif en passer uit. 
Die speurde in 't vlietend zand naar 't vluchtig tijdvervaren; 
De hand der laatste droeg den staf der Redenaren. 

Apollo en de Zanggodinnen zeggen daarop veel schoons en behartigingwaardigs in fraaije en treffende verzen. Hinderlijk is wel de vermenging van Christendom met Grieksche Mythologie; doch dit gebrek is onzen ouden Dichteren vrij gemeen, en bilderdijk zou het niet hebben kunnen wegnemen, zonder het werk zelve te bederven.

{==690==} {>>pagina-aanduiding<<}

In hoop, dat de aangekondigde bundel druk zal worden gekocht en gelezen, besluiten wij deze aanprijzende beoordeeling.




Het Nicotiaansche kruid, en uitzicht op mijn dood. Van wijlen Mr. willem bilderdijk. Voorafgegaan door een Levensbericht des Dichters. Te Rotterdam, bij A.F.H. Smit. 1832. In gr. 8vo. VI en 48 bl. ƒ 1-40.

Dit werkje, zoo zindelijk gedrukt en uitgedost, zal, inzonderheid om het daarin vervatte Levensberigt, wel druk worden gekocht en gelezen. Voor onszelven zijn wij echter over dat Levensberigt het minst van alles voldaan: want het bepaalt zich tot grootendeels algemeen bekende bijzonderheden. Alleen de oorzaak van 's mans ballingschap, in 1795 tot 1806, zal den meesten eenig meerder licht geven, dan zij te voren hadden. Van het eerste huwelijk en de telgen daaruit geboren, en van de aanknooping der tweede echtverbindtenis, wordt veel te weinig gezegd. Intusschen zijn wij dankbaar voor het geleverde. De Uitgever, door den Heer van der hoop, die de taak op zich had genomen en mogelijk betere bescheiden had, te leur gesteld, heeft geleverd, wat hij konde. Het spijt Recensent, die weinig van des Dichters geschiedenis weet, niet meerder te vinden, dan ons thans wordt aangeboden: echter wordt dit eenigermate vergoed door de belangrijke aanteekeningen op het uitzicht op mijn dood, door bilderdijk zelven. Om die aanteekeningen alleen, welke ons in de ziel des vereeuwigden Dichters blikken doen en ons gewigtige bijzonderheden uit zijnen levensloop en nopens zijn ligchaamslijden mededeelen, zou dit werkje verdienen gekocht te worden, al ware er niets meer in te vinden. Het dichtstuk, waar die aanteekeningen toe behooren, beantwoordt niet aan den titel. In plaats van uitzicht op mijn dood, zou het eigenaardiger heeten, terugzigt op mijne levensbaan. Wat dichterlijke waarde betreft, geven wij de voorkeur aan het Nicotiaansche kruid, een inderdaad verdienstelijk hekeldicht. Ja! het is overdreven: het tabakrooken en snuiven wordt in een veel erger daglicht geplaatst, dan zulks, buiten geval van onverstandig misbruik misschien, verdient. Maar een hekeldicht mag en moet overdreven zijn in de voorstelling van gebreken, zoo er slechts, in den grond der zaak,
waar-
{==691==} {>>pagina-aanduiding<<}
heid is, en alles zoo geestig wordt voorgesteld, dat het telkens doet meesmuilen. Men leert zich dan, juist door het overdrevene der schildering, voor het misbruik en voor zorgelooze toegevendheid aan deze of gene neiging of gewoonte nog tijdig wachten. Tot proeve diene het volgende:

Maar gy, die roemen moogt: My doet de pijp geen kwaad; 
Wat zijt gy, zoo gy haar een korten wijl verlaat? 
‘'k Versta niet wat ik lees; ik ben te dof tot werken, 
Of 't pijpjen moet er my de hersens by versterken.’ - 
Versterken, zegt gy? Neen, maar wekken brein en geest, 
Inslapend zonder dat. En, weet gy wat gy leest, 
Dan is 't ontleend uit rook: dees prikkel drijft in werking 
Wat stilstond; maar 't is zelfverzwakken; geen versterking. 
De veer van 't uurwerk rust, de raders blijven stil; 
En 't brein gehoorzaamt niet aan d' invloed van den wil. 
Of mooglijk dat de wil ook zelf in 't wilde dwarrelt, 
Als water in een kuip, dat in de rondte zwarrelt, 
En door bedwelming die 't gewoon werd, dan gesust, 
Op 't voorwerp meer bedaard en met zijn aandacht rust. 
't Is al verhitting van den wijn. Ik ken poëeten 
Die 't wijnglas Hippokreen, en Bacchus Febus heeten; 
Met recht, geen eigen ziel, geen Godheid drijft hen aan. 
Maar Dichten? - Wijndamp is 't de hersens doorgegaan. - 
O welk een slaverny! men is zich zelv' geen meester, 
Hangt aan een handvol damp, die zingt en dicht en leest er, 
Als 't door de lippen glijdt, of in den pennezwier 
Zich uitdrukt en 't gevoel afschildert op 't papier. 
Ja, zegge ik slaverny. - En echter zulke banden 
Schaamt niemand zich. Men pocht op alle soort van schanden, 
Dit is er één van. - 'k Kan, zoo roemt men op dat zwak, 
De spijs ontbeeren, maar (voor alles) geen tabak. 
Zoo is 't; zoo ook de maagd, getoond aan Alexander, 
Werd door 't vergif gevoed, en doodlijk voor een ander, 
Maar zelve in 't uiterlijk, welvarend, srisch en rein. 
Doch 't grover ingewand verdrage 't, niet het brein. 

In het uitzicht op mijn dood rijmt, bl. 24, most, voor moest, op gekost. Most voor moest is eene vrijheid, die afkeuring verdient, vooral in een dichtstuk van ernstigen inhoud. Bl. 28 vinden wij: Partyzucht trok te veld met wapens en standaarden, geheel uit de maat; men zegt siāndăard, dus ook

{==692==} {>>pagina-aanduiding<<}
stan̄daărdĕn. Daar de uitgang aard of erd (bij bilderdijk anders aart of ert) geen zelfstandig naamwoord is, (want standaard is zoo veel als staandert) kan dat aard, zelfs in het meervoudige aarden niet eens lang worden, en de eerste greep is en blijft noodwendig lang, hetgeen weder het voorgaande en kort maakt; zoodat het is m̆et w̄apĕns ĕn stan̄daărdĕn. Wij zeggen dit alleen tot waarschuwing van jeugdige nabootfers, die doorgaans de gebreken overnemen en de schoonheden niet kunnen navolgen.




Dagboek voor mijne Vrouwelijke Landgenooten. Door  Petronella Moens.II Deelen. Te Amsterdam, bij ten Brink en de Vries. In gr. 8vo. 496 Bl. ƒ 7-50.

De reden, waarom de verdienstelijke Schrijfster met dezen titel haar boek heeft bestempeld, geeft zij zelve op, Voorberigt, IIde D. bl. III: ‘Het is niet, omdat ik het als een geschrift beschouwde, dat wij doorgaans onder den naam van Dagboek kennen, en dat de geheime getuige is of zijn moet van onze meestal voor het oog der wereld verborgene gevoelens en neigingen, van onze struikelingen en vorderingen op den weg der zelfvolmaking, van onzen strijd tegen zinnelijkheid en gebreken, zoo wel als van onze kleine of groote zegepraal op dezelve. Neen, het Dagboek, dat ik mijne Vrouwelijke Landgenooten aanbood, was slechts eene verzameling van overdenkingen, van brieven en verhalen, waartoe eenige afzonderlijke dagen mij aanleiding gaven, en door welker mededeeling ik eenig nut hoopte te stichten, of eenig zedelijk genoegen in het hart mijner zusterlijke Landgenooten te verspreiden.’
De stukken, in de beide Deelen voorkomende, worden dus betiteld: Deel I. De eerste Januarij. Brief aan mijne jonge Vriendin, kort na Nieuwjaar. Mevrouw G. en Mevrouw R., of het Vriendinnenbezoek. De arme Hutbewoners in den winter. Brief van Sophia aan hare Vriendin Louize. De zesde Januarij. (Driekoningen-dag). De Zondag. De tweede Februarij. (Maria Lichtmis.) Louize aan Sophta. De eerste April. (Gedenkdag voor den Nederlander, die met bespotting strafte hem, die dezen dag kon vergeten. De Inneming van den Briel, 1 April 1572.) De eerste Paaschdag. Brieven

{==693==} {>>pagina-aanduiding<<}
van eenen Grijsaard aan zijne Dochter, den 7, 8 en 10den Mei. Briefwisseling tusschen Alina en Eelhart, den 11, 12, 13 en 20sten Mei. De 18de Junij. (Waterloo.) De 10de Julij. (Deze dag, in 1823 bestemd tot feestdag van koster's heerlijke uitvinding in 1423 of daaromtrent, is, naar het doel der Schrijfster, een zeer belangrijke gedenkdag.) De 20ste Augustus; een gesprek tusschen Hermina, Rosalia en Maria. (Een treurige gedenkdag van den moord, in 1672 aan de Gebroeders de witt in 's Gravenhage gepleegd.) De eerste November. (Allerheiligen-dag.) Nog een dag in November. De 25ste December. De 31ste December. - In het IIde Deel vindt men: Een Winterdag; de Schipbreukelingen. De 26ste Januarij; de verjarende sterfdag. De 6de Februarij; een gesprek met mijnen eerwaardigen Vriend W. en mijne geliefde Vriendin Ernestine, over de gewijde Schrift. De 17de Februarij; de Voorzienigheid. (Brief, en antwoord op denzelven.) De 1ste Maart; het reizen. (Eigenlijk de voordeelen van het reizen, ook te genieten door de huiselijke vrouw, die zulks doen kan met het boek in de hand. ‘Nooit wekte mijne verbeelding heiliger, levendiger aandoeningen in mijne ziel, dan wanneer ik met reizigers in Palestina, in het vaderland der oude Joden, wat zeg ik? in het vaderland van Hem, die het menschdom op deze aarde zaligen zielevrede doet genieten en in den hemel eeuwige heerlijkheid belooft, die streken bezocht, waar zulke gewigtige, waar zulke eerbiedwaardige
voorvallen plaats hadden.’) De 4de Maart; een bezoek bij Mevrouw L. De 21ste Maart; de Lente. De 22ste Maart; hugo de groot. (Ontkoming uit zijne gevangenschap op Loevestein in 1621.) Goede Vrijdag. De 4de Mei; de Bruiloft. De 8ste Mei; een Brief (van eene moeder aan hare pas gehuwde dochter.) De 30ste Mei; de dood van jonge Kinderen. De 1ste Junij; Leonard en Sophia. De 10de Junij; de invloed van de ware Christelijke Godsdienst, vooral op het vrouwelijk hart. De avond van den 21sten Junij. (De langste dag van het jaar.) De 12de Julij; het verband tusschen Gods bestuur en de woelingen der menschen. ‘Eene mijner vriendinnen (bl. 351) schreef mij onlangs, uit de volheid van haar hart, het een en ander over de plaatshebbende volksbewegingen, die heden in verschillende deelen van Europa de rust verstoren, en die ook het Koningrijk der Nederlanden eene gewigtige verandering hebben doen ondergaan.’

{==694==} {>>pagina-aanduiding<<}
Deze aanleiding maakt niet enkel nu, maar meermalen, het opgegeven onderwerp in den brief wel niet zeer aangenaam, maar toch hoogstnuttig. De 23ste Julij; de Bouwval, of de Ruïne van Brederode. Hier wordt tevens eenigzins veranderd medegedeeld een Dichtstukje, dat eens diende in den Belgischen Muzen-Almanak, maar dat zekerlijk niet, zoo als bl. 381 gemeld wordt, tot eene jaarlijksche (?) bijdrage diende. Het is de plaatsing ook in dit Dagboek wel waardig. De 25ste Augustus, het oproer in Brussel, in 1830, geeft aan de Schrijfster aanleiding tot een kort, maar hartig woord. ‘Deze dag, waarop het verachtelijkst oproer in het ondankbaar, in het door voorspoed verdarteld Brussel losbarstte, zal in de jaarboeken van ons vaderland vereeuwigd blijven, tot schande van een volk, dat, door het vereenigen van de domheid der middeleeuwen met eene door valsche wijsbegeerte benevelde verlichting, woeste losbandigheid, spotternij met eeden en godsdienstig gevoel, ja eene afschuwelijke, welvaart vermoordende wanorde deed geboren worden. Deze dag, zeg ik, blijft in de jaarboeken van ons vaderland tot schande van zulk een volk vereeuwigd, en geeft mij overvloedig stof, om mijne Vrouwelijke Landgenooten, waar dit noodig mogt zijn, te doen opmerken, hoe de Goddelijke Voorzienigheid, onder al de schijnbaar willekeurige woelingen der volken, haren heilbedoelenden invloed doet gevoelen.’
Moeijelijk, onmogelijk is het, van dit Dagboek een meer bepaald verslag te geven. De aard van het werk zelve staat ons even zeer hiertoe in den weg, als de schrijfwijze, welke moens gewoon is te volgen, en over welke zij zich (Iste D. Voorr. bl. V) dus uitlaat: ‘Ik ken maar al te wel mijne geneigdheid, om, bij het behandelen van een onderwerp, door de geringste aanleiding van hetzelve af te dwalen, en aan mijne gedachten den vrijen teugel te vieren.’ Rec. geeft dit niet op als gebrek. In een werk als het onderhavige, in hetwelk de Schrijfster (bl. VI) zegt, ‘dat zij vooral tot het vrouwelijk hart of gevoel verlangde te spreken, en, kon het zijn, in meer dan één opzigt aan hetzelve nuttig te wezen,’ is misschien deze schrijfwijze nuttiger, dan welke voor mannen geschikt is. Dit diene alleen te onzer regtvaardiging, dat wij ons van een gebijzonderd verslag onthouden, en in het algemeen over dit Dagboek ons gevoelen mededeelen.

{==695==} {>>pagina-aanduiding<<}

Het Dagboek, dat moens hier op hare wijze levert, heeft deze eigenaardige voortreffelijkheid, dat al de stukken, ja wel altijd met vrucht en genoegen zullen gelezen worden, maar dat de dagteekeningen van ieder afzonderlijk gedeelte geen nutteloos toevoegsel opleveren. Wordt dit geschrift, gelijk het verdient, een handboek voor hare vrouwelijke Landgenooten, dan zal ieder stuk, zoo veel mogelijk op de aangewezene dagen gelezen, tot die gezindheden en handelingen stemmen, die telkens het natuurlijkste en meest gepaste zijn. Strenge beoordeelaars willen wij niet zijn, en toch heeft moens van zulken weinig te vreezen. Wie met onpartijdigheid streng zou willen oordeelen. die zou, op eenige kleinigheden na, niets kunnen aanvoeren, dat niet strekt tot aanprijzing van dit Dagboek aan vrouwelijke Landgenooten. Wij houden dit geschrift voor eene uitmuntende bijdrage tot de echte en hechte nationaliteit van Nederlands Jufferschap, die iets dieper ligt, dan de kleederen. Waar men, naar den raad eens Apostels, (1 petr. III: 3, 4) den inwendigen mensch meer versiert, dan den uitwendigen, daar zal dit geschrift welkom zijn, en meer nut stichten, dan eene nationale kleederdragt, zoo lang namelijk het kleed alleen de nationaliteit bleef uitmaken.




Dood en Gedachtenis van  L.A. Seneca.Door  A. Hirschig, Cz.Phil. Theor. Mr. Litt. Hum. Dr. Gymnasii Rector te Enkhuizen. Te Enkhuizen, bij J. over de Linden, 1831. In gr. 8vo. VIII, 304 bl. ƒ 3-25.

Eene soort van Historischen Roman, in den smaak van Plinius de Jonge, Messala, Corvinus en andere dergelijke voortbrengselen, welke, in navolging van zoo veel onkruid van vreemden bodem, ook op onzen grond zijn geplant. Historische Roman is onzin, even als eene Romantische Historie. Hoe waarschijnlijk alles moge daargesteld zijn, het denkbeeld alleen, dat waarheid en verdichting ondereen gemengd is in koelen en bedaarden prozastijl, heeft voor het gevoel van Recensent iets terugstootends.
Intusschen moeten wij niet onbillijk zijn, in dit werk van den Heer hirschig nemen gelijk het is. Het kan aan den ongeletterden eene aangename en niet onnuttige lectuur verschaffen, in zoo verre hij daaruit Seneca, als Staatsman, Re-
{==696==} {>>pagina-aanduiding<<}
denaar, Dichter en Wijsgeer, in zekere mate leert kennen. En deze Roman heeft dan nog iets boven andere dergelijke Romans, hetwelk voor deszelfs aanbeveling bij den ongeletterden pleit, dat namelijk over verschillende onderwerpen meestal met de woorden van Seneca zelven gesproken wordt. Grootere dienst evenwel zoude de Schrijver ook aan dat lezend publiek gedaan hebben, indien hij, met wegwerping van het Romantische kleed, Seneca eenvoudig geschetst had, gelijk hij uit de geschiedenis en zijne eigene werken gekend wordt, en eene soort van bloemlezing uit 's mans geschriften achteraan gevoegd had.
Doch wij willen den Rector liever aanraden, Seneca vlijtig te blijven lezen, met andere Wijsgeeren en Latijnsche en Grieksche Schrijvers te vergelijken, en zoo vele duistere plaatsen, welke nog in menigte gevonden worden, op te helderen. Hij zal door het uitgeven van een boekje, b.v. eene of andere Consolatio, meer roem behalen, dan door het schrijven van honderd Romans. Wil hij dan zichzelven oefenen in den Nederduitschen schrijfstijl, hetwelk ook eene beweegreden tot het maken van dezen Roman was, hij vertale dan liever iets uit Seneca. De verstandige lezer, welke de oude talen niet verstaat, heeft daar veel meer aan. De Heer hirschig schijnt wel aanleg te bezitten, om met den tijd in dit vak iets goeds te kunnen leveren.




De twee Vrienden, of de Gevolgen der Partijzucht, door  C. Bok.Te Amsterdam, bij J.C. van Kesteren. 1832. In gr. 8vo. XVI, 256 bl. ƒ 2-80.

In het laatste gedeelte der vorige eeuw leefden in het noorden van ons vaderland meerveld en walraven. Beiden waren zij bemiddelde landeigenaars en beoefenden den landbouw. Door gelijkheid van stand en de nabijheid hunner woningen stonden zij tot elkander in vriendschappelijke betrekkingen, in weerwil van het groot verschil van beider karakter. Niettegenstaande meerveld, door het genot van eene voor zijnen stand zeer goede opvoeding en het bezit van een gezond verstand, geschikt scheen voor eenen meer schitterenden werkkring, bepaalde hij zich geheel tot de werkzaamheden van dien stand, in welken hij geplaatst was, en

{==697==} {>>pagina-aanduiding<<}
tot de zorg voor zijn huisgezin. Walraven, integendeel, laat zich door zijn driftig gemoedsgestel tot partijzucht vervoeren, en mengt zich in de staatkundige twisten, die toen op eene jammerlijke wijze ons vaderland verscheurden. Ten gevolge daarvan is hij, na den inval der Pruisen in het jaar 1787, genoodzaakt uit te wijken, en vestigt zijn verblijf gedurende eenige jaren in Noord-Amerika. Na de veranderde staatkundige omstandigheden van Nederland, in het jaar 1795, keert hij naar Holland terug, maar moet zich op de reis scheiden van zijne eenige dochter dina. Deze jonge schoone valt in de handen van een' zekeren van vechtwijk, maar wordt door het beleid van albert, den zoon van meerveld, uit de handen van dezen booswicht gered. - Om kort te gaan: nadat nu ook walraven in het vaderland teruggekeerd was, worden albert en dina een gelukkig huwelijkspaar, welks wakkere zonen nog in het verleden jaar 1831 den tiendaagschen veldtogt met roem bijwoonden.
Ziet daar het hoofdzakelijk beloop van dit verhaal, hetwelk boven vele vroeger uitgegevene van denzelfden Schrijver uitsteekt, en blijken oplevert, dat het hem niet ontbreekt aan een' geschikten aanleg, om in dit vak den leeslust zijner landgenooten op eene aangename en nuttige wijze te bevredigen. Hier en daar zouden wij wel wenschen, dat de karakters wat beter waren volgehouden. Zoo is het, onder anderen, niet natuurlijk, dat walraven, die zelf in zijn eigen vaderland zich zoo zeer door partijzucht en vooroordeelen had laten vervoeren, zulk een bedaard en verstandig oordeel velt over het revolutionaire België en Frankrijk. Ook is de voorstelling der partijzucht van walraven meer eene inleiding tot het verhaal, dan wel het verhaal zelf. Het hoofdonderwerp, dat hier behandeld wordt, is de intrigue van vechtwijk tegen dina; dus had ook de titel gelukkiger kunnen gekozen worden. Voorts is het verhaal in een' onderhoudenden trant geschreven. De lezer oordeele uit een gedeelte van meerveld's bezoek van eene revolutionaire klub: ‘Daar bevond hij zich te midden van eene verzameling van lieden uit al die standen, welke het kleine dorp en deszelfs omtrek aanboden. Toevallig was juist heden de beurt aan den dorpsomroeper, om het presidium dezer woelige vergadering te bekleeden. Deze man gaf, bij het binnentreden van meerveld, zich alle

{==698==} {>>pagina-aanduiding<<}
moeite, om eene houding, geëvenredigd aan zijne gewigtige betrekking, aan te nemen. Met eenen deftigen tred naderde hij meerveld, en heette hem, de hand reikende, van harte welkom in deze vergadering. Vervolgens riep hij dezelve, op eenen toon en wijze, zoo als hij gewoon was om te roepen, tot de orde: ‘Hoort, medeburgers! hoort! heden smaken wij het genoegen, om eenen onzer gegoedste, braafste en bescheidenste medeburgers in onze vergadering te zien,’ enz. - ‘Wij zullen u,’ riep de President, ‘een afschrift onzer wetten ter hand stellen, waaruit gij een en ander, benevens uwe wekelijksche bijlage of contributie, bestaande in eenen daalder, behalve uwe vrijwillige vertering, kunt ontwaren.’ - ‘Maar,’ antwoordde meerveld, ‘wanneer eene dusdanige onnutte uitgave mij nu eens niet beviel?’ - Toen nam een kleermaker het woord, en riep ind rift: ‘Wen het das heil von das liebe vatterland pedreft, dan mot een rijk porjer, as jij pent, niet karig zijn.’ - ‘Mijn vaderland,’ antwoordde meerveld zeer bedaard, ‘is mij boven alles dierbaar; ik hoop hetzelve nimmer te verlaten, en heb voor deszelfs welzijn alles veil. Hoe gij, baas knip, omtrent uw natuurlijk vaderland staat, weet ik niet; doch het komt mij voor, dat hetzelve u niet zeer na aan het harte ligt, wijl gij voor dit ons land meerdere opofferingen doet, dan voor uw geboorteland,’ enz. Over het geheel heeft de Schrijver aan dit verhaal, door gebruikmaking van de geschiedenis van onzen tijd, leven bijgezet. Daar nu ook de zedelijke strekking, door aanbeveling van deugdsbetrachting en afschrikking van teugellooze losbandigheid, niet onnuttig is, durven wij voor ditmaal dezen arbeid gerust aanbevelen.

Levensbijzonderheden van Julia van Hemert, of Godsvereering, deugd, huwelijksliefde, menschlievendheid en vriendschap. Eene Nederlandsche Geschiedenis. Door den Schrijver van den tachtigjarigen Grijsaard. Te Zaltbommel, bij J. Noman en Zoon. In gr. 8vo. 191 Bl. ƒ 1-80.

De goede bedoeling des Schrijvers is geenszins te miskennen. Hij wilde het beminnelijke der deugd en het hatelijke der ondeugd, in eenige goede en slechte karakters, schetsen.

{==699==} {>>pagina-aanduiding<<}
Volgens het Voorberigt moet zijn verhaal op daadzaken gegrond zijn. Hij beroept zich op het oordeel van menschenkenneren, en schijnt zeer goeden dunk van zijn eigen werk te hebben. Rec. meent echter, dat er juist geene zeer diepe kennis van het menschelijk leven in doorstraalt. Julia van Hemert, schandelijk miskend en vervolgd, is een voorbeeld van de edelste goedwilligheid - haar tweede man insgelijks. Deze voortreffelijke menschen vinden in weldoen behagen, vergelden kwaad met goed, en weten door betooning van ware menschenliefde diep bedorvene natuurgenooten te verbeteren. Goede beginselen en loffelijke zeden worden hier aangeprezen. Maar als letterkundig voortbrengsel heeft dit werk zeer weinig waarde. Op sommige redeneringen zou vrij veel aan te merken zijn. Rec. keurt het in 't algemeen af, dat over de afdwalingen van deze en gene personen op eene waarlijk al te zeer verschoonende wijze wordt gesproken. Ook laat de Schrijver de gevolgen der ondeugd te spoedig ophouden, en diep gevallenen op eenmaal weder het geheele vertrouwen van Julia en haren man winnen. Zoo gaat het niet in de wereld, en zoo moet het ook niet gaan. Niet regt duidelijk voor Rec. is, wat de Schrijver bl. 63 bedoelt met de woorden: Wij worden wel in zonden, maar niet slecht geboren. En hem stuitte vooral op bl. 127 het volgende: Wij zien immers in de voorwereld(?), hoe de grootste Godsmannen voor de opwellingen van dien (van die) zoo teedere gevoelens zijn bezweken; zijn David en Berseba (Bathseba), zijn Boäs en Ruth, zijn zelfs Abraham en Sarah, de vrome Loth en zijne dochters, daarvan geene bewijzen? Is dit onkunde? Men moest in zulke Romans liever maar den Bijbel er buiten laten.
Taal en stijl zijn zeer slordig. De docter beveelde; hij versprak (beloofde), hield hen (de vrouwen) aan hunne kleederen vast, verligting (verlichting), zij (de vrouwen) kwamen aan hunne woning en vonden hunne echtgenooten reeds op hen wachten, satiliten (satelliten). Op den bouw der volzinuen is mede veel aan te merken.

De Tocht naar Tervueren; Heldenzang; opgedragen aan sylvanus van de weijer. Derde vermeerderde Druk. Met Platen. Te Rotterdam, bij A.F. Smit. 1832. In gr. 8vo. 39 Bl. ƒ 1-40.


{==700==} {>>pagina-aanduiding<<}

Deze derde druk onderscheidt zich door eenige verbetering van spelling en versisicatie; door de invlechting eener nieuwe episode, de droom van nique; door eene derde opdragt in proza aan van de weijer; door een berijmd woord aan den lezer, en eindelijk door bijgevoegde karrikatuurplaten.
De Heer van der hoop heeft, gelijk bekend is, in dezen komischen Heldenzang getoond, ook in den luimigen schrijfstijl wél te kunnen slagen. Tot proeve voor hen, die het stukje nog niet kennen mogten, geven wij hier de drie eerste coupletten van den lierzang, (als parodie van dien van achilles, in het Treurspel van dien naam door huydecoper) door van der hoop aan van de weijer, na deszelfs vruchteloozen togt, in den mond gelegd:

Ik heb u wederom doen keeren, 
o Brussels benden, mij zoo trouw! 
Des vijands aangezicht te ontberen, 
Strekt geen van ons ten bittren rouw: 
Ik zag, wanneer wij moesten scheien, 
Geen onzer droeve tranen schreien, 
Ik hield mijn lach in, en ik veinsde een wreed verdriet; 
Met blijdschap zie ik u aan Brussel weêrgegeven, 
Maar ik kan zonder u wel leven; 
Doch zonder wind leeft held Sylvanus niet! 
 
O Nique, trouwste mijner vrinden! 
Heb ik 't geluk u na den strijd 
Bekwaam en nuchter weêr te vinden, 
Hoe zal mijn ziel dan zijn verblijd! 
Maar ach! ik vrees, gij zult de krachten 
Van 't Lambiek al te zeer verachten; 
Betrouw u niet te veel, als gij de liters ziet! 
Doch kan uw dronkenschap me een graad van eere geven, 
Dan kan ik zonder u wel leven; 
Maar zonder wind leeft held Sylvanus niet! 
 
Mijn Rose! wat moet gij niet lijden, 
Nu 't schijnt dat ik uw liefde hoon; 
Maar ach! de woeste drang der tijden 
Verbiedt mij 't streelen van uw schoon: 
Mij dunkt, ik hoor u droevig klagen: 
Kan u dat schoon niet meer behagen, 
Of is 't een andre zaak, die u 't genot verbiedt? 
'k Wil op die booze vraag geen duidlijk antwoord geven; 
Want ik kan zonder vrouw wel leven; 
Maar zonder wind leeft held Sylvanus niet! 

Men weet, dat, in de potter's beruchte Briefwisseling, van de weijer l'incurable van de weijer genoemd wordt. Atqui. Ergo.

No. XIV. Boskbesch. bl. 631. reg. 20. staat zijd voor zijn.


{==701==} {>>pagina-aanduiding<<}

Boekbeschouwing.




De noodzakelijkheid van den tegenstand tegen de bezoedelde Evangelie-leer der zoogenoemde Hervormde Kerk, door Do. van pellecom te Prinsenhage in zijne Leerrede over Hand. XIII: 6-12, ten onrechte de gezuiverde Evangelieleer genoemd, zoo op Geschiedkundige, als op Protestantschleerstellige Gronden betoogd in twee Brieven, benevens: De handhaving der Eer en Leer der Jesuiten. Te Utrecht, bij A. Schikhoff. 1832. In gr. 8vo. 245 Bl. ƒ 1-50.

In langen tijd kreeg Rec. geen boek in handen, dat van het begin tot het einde zoo vele blijken van verregaande partijdigheid, verbittering en boosheid draagt. De ongenoemde Schrijver, die zijne pen in gal doopte, raast en tiert geweldig. Zijne taal is dikwerf onbeschoft; terwijl hij tot laster en logen en lage scheldwoorden zijne toevlugt neemt. Eene zaak, die zoodanige wapenen tot verdediging noodig heeft, moet wel eene zeer slechte zaak zijn! En dit ellendig geschrijf heeft in 1832 eenen uitgever kunnen vinden! Waarlijk, de boekdrukker en boekverkooper a. schikhoff, op den Springweg te Utrecht, doet met de uitgave van zoodanig werk weinig dienst aan het Pausdom! Verstandige en bezadigde Katholieken, die behoorlijk nadenken, zullen zekerlijk dien hevigen toon des Schrijvers afkeuren, en, bijaldien ze de preek van Ds. van pellecom daarmede vergelijken, ten minste moeten bekennen, dat deze geenszins op zoodanige wijze is voorgegaan.
Rec. heeft in de Vaderl. Letteroeff. voor Junij 1830 zijn oordeel gezegd over de preek, om welke nu zoo veel beweging wordt gemaakt, en hij vindt thans, na herhaalde lezing, geene reden, om iets van het toen gezegde terug te nemen. Integendeel, uit het Voorberigt, den 9 December 1829 geschreven, blijkt van achteren, dat van pellecom destijds zekere verschijnselen uit het regte oogpunt beschouwde. Het in 1830 gevolgde oproer, maar vooral het in 1832 bij schikhoff gedrukte lasterschrift, bewijst, dat de Prinsenhaagsche Predikant wel reden had, om zóó te spreken en zóó te schrijven. Men kon niet verwachten, dat Roomschgezinden alles

{==702==} {>>pagina-aanduiding<<}
zouden goedkeuren, wat een Protestantsch Leeraar, als waarheid, meende te mogen en te moeten verkondigen. Van pellecom wilde ook geenszins andersdenkenden tot zijne gevoelens overhalen, maar alleen zijne Gemeente waarschuwen tegen zekere woelingen en meer of min bedekte aanslagen, welke uit het tegenschrift nu kennelijk genoeg worden. Dat de preek ter perse werd gelegd, was alleen het gevolg van kwaadsprekendheid, welke van pellecom noodzaakte, aan ieder gelegenheid te geven, om woordelijk te lezen, wat hij in den zomer van 1829 had uitgesproken. En de scherpe, boosaardige tegenspraak van een' ongenoemden Schrijver zal welligt menigeen nu aansporen, om de Leerrede, die misschien onder de menigte der stukjes van den dag reeds in vergetelheid was geraakt, nog eens op nieuw en met te meer belangstelling te lezen. Van onverdraagzaamheid kan men den Predikant te Prinsenhage niet beschuldigen. Onverdraagzaamheid toch, gelijk zijn Weleerw. op het einde van het belangrijk Voorberigt teregt aanmerkt, bestaat niet daarin, dat men van een ander in gevoelen verschilt en zulks openlijk verklaart, maar wel daarin, dat men de personen, alleen om verschil van gevoelen, onheusch behandelt. Dit laatste, betuigt hij voorts, zij verre van mij! Integendeel, elken braven Katholijk, die naar zijne eigene overtuiging gelooft en op zijne wijze zijnen Christelijken pligt betracht, bied ik gaarne de hand; en gelijk niemand hunner mij immer onbereidvaardig gevonden heeft, om hem, waar ik kon, van dienst te zijn, zoo zal hij mij daartoe nimmer onbereid vinden. Alleen tegen dezulken, die, in onze
dagen, door list en bedrog, soms onder het masker van de Godsdienst, verkeerde oogmerken trachten te bereiken, was mijn doel.
Dit doel, ook zonder opzettelijke aanwijzing kennelijk genoeg in de Preek uitkomende, wordt geheel miskend door den Tegenschrijver, welke terstond in zijn Voorberigt doet blijken, van hoedanigen geest hij is. Hij zegt, dat van pellecom een van die leeraars dier zoogenoemde Hervormde Kerk is, welke, als 't ware, op een' der uiterste voorposten tegen over het Zuidelijke of van Ouds Katholijke Nederland geplaatst staan, en die bij eenigen voorspoed of bij eenig goed vooruitzigt in de toekomst voor de Katholijken (ei! ei! op dat vooruitzigt had van pellecom niet opmerkzaam moeten maken?), alsof zij het ecrste vijandige wachtvuur in het oog krijgen, te wapen! te wapen! schreeuwen. Hij onderstelt voorts,

{==703==} {>>pagina-aanduiding<<}
doch zonder grond, dat bij zulk een' Sions-wachter van het Oude Geneve, op den uithoek te Prinsenhage bij Breda, weleens vrees voor verlies van zijn ambt zal opkomen, wanneer deze denkt aan de mogelijkheid, dat toch eens de waarheid der Katholijke en Apostolijke Kerkleer over de duisternis en verblinding, waarmede de zoogenoemde Hervormde Kerkleer be zoedeld is, zou kunnen zegepralen. Daaruit wordt dan dit valsch en hatelijk besluit afgeleid: Derhalve dacht ook Dominé, meer nut in het groot te willen stichten, dan voor de vijf-en-twintig stoelen in zijn Kerkske, en kwam op den gelukkigen inval, dat, daar zijne preek mogelijk te weinig opziens mogt hebben gebaard, hij dezelve wilde doen drukken. Wat doelmatige speculatie! De reden der uitgave was immers (gelijk reeds te kennen is gegeven) eene geheel andere - niet, om meer opzien te baren, maar om alle ongegronde beoordeeling te voorkomen of te doen eindigen, zag van pellecom zich genoodzaakt, zijne Leerrede te laten drukken, daar er zelfs waren, die hem van oproerprediking beschuldigden - menschen, die, zoo als hij te regt betuigt, hem toegejuicht zouden hebben, indien hij werkelijk oproer had gepredikt, in den zin, namelijk, dien elk weldenkende aan dit woord hecht. De Tegenschrijver zegt verder letterlijk: Ik daarentegen zoude mij niet verwaardigd hebben, de pen tegen eene preek op te vatten, d.i. tegen een ijdel gezwets, waarin Ds. zijne gezuiverde!?! christenleer a priori vaststelt,
en geen enkel bewijs voor derzelver zuiverheid bijbrengt; ten ware men de afschuwelijkste smaadwoorden, valsche aantijgingen, leugen en lastertaal, door hem tegen de oude Katholijke en Apostolijke Kerkleer en tegen derzelver op 's Heilands gezag verordende herders en leeraars uitgebraakt, voor bewijzen houde. Deze volzin loopt niet goed af. De man schijnt zich reeds terstond door zijne booze drift in verwarring te laten brengen. Hij laat daarop volgen: De lezer verwondere er zich dan niet over, dat het mij nu eens lust: den dwaas naar zijne dwaasheid te antwoorden; en dat hem hier de brief zelf van Dominé [welke? van pellecom heeft immers geen' brief geschreven - dat zal dus moeten zijn: ‘de brief aan Dominé’] aangeboden wordt, toegelicht door de uitspraken van luther, melanchton, munzer, zwingel, bucer en calvin, welke, als zijnde de Hoofden der Hervorming, Dominé! toch wel, gelijk ik vertrouw, voor zijne Meesters zal erkennen, Neen, man! dat hebt gij mis. De echte Protestant erkent luther en de andere door u op-
{==704==} {>>pagina-aanduiding<<}
genoemde personen even zoo min voor zijne meesters, als den Paus te Rome. Één is onze Meester - christus, matth. XXIII: 10.
Het Voorberigt eindigt aldus: Alleenlijk door leugen en lastertaal uitgetart, gord ik de wapenen aan, niet ter verdediging van mijnen persoon, die niet geestelijk is(?); niet ter beleediging van andersdenkenden: maar ter verdediging van de waarheid des Christendoms, nergens dan in de oude Katholijke en Apostolijke Kerk te vinden. Dat de Schrijver, althans in een' schriftuurlijken zin, niet geestelijk is, blijkt uit zijn werk. Aan de vruchten toch kent men den boom, en Apostel paulus verzekert, Gal. V: 22, dat de vrucht des Geestes is liefde, blijdschap, vrede, lankmoedigheid, goedertierenheid, goedheid, trouw, zachtmoedigheid, matigheid. De Schrijver zegt, andersdenkenden niet te willen beleedigen, en hij veroorlooft zich eene taal, waarover ieder welopgevoed mensch zich zoude schamen. Scheldwoorden en smaadredenen zijn de wapenen, waarvan hij zich bedient ter verdediging van datgene, wat hij voor Christendom houdt, maar dat de Protestanten slechts als Pausdom of een door menschelijke bijvoegselen misvormd Christendom beschouwen, daar de tegenwoordige zoogenaamde Katholieke Kerk in wezenlijke hoofdpunten verschilt van de oorspronkelijke of oude, door de Apostelen gevestigde, Katholieke Kerk.
Onder dat Voorberigt staat: Geschreven, den 18 Februarij 1830, en daar leest men verder nog: N.S. Door bijzondere omstandigheden werd dit stuk niet dadelijk ter persse gelegd, en in Maart 1830 aan eenen vriend in de Zuidelijke Provinciën gezonden zijnde, bleef het daar tot na de uitbarsting der ongelukkige (is dit den Schrijver wel ernst?) Brusselsche Revolutie liggen, en de eigenaar kon het eerst in Aug. 1831 weer terug bekomen. Zou misschien de tiendaagsche veldtogt hiertoe gelegenheid gegeven hebben?
Het bestek van dit Tijdschrift gedoogt niet, en Rec. heeft ook geenen lust, om het geheele werk zóó door te loopen, en alle aanmerkingen, die op elke bladzijde te maken zijn, mede te deelen. Om den geest te doen kennen, moet hij echter deze en gene bijzonderheden aanstippen. Het boek bestaat dan in twee taaije brieven (van 237 bladzijden), die aan Ds. van pellecom gerigt, doch waarschijnlijk door denzelven nooit ontvangen zijn - de Schrijver had ze immers in Maart 1830 aan eenen vriend in de Zuidelijke Provinciën (om welke re-
{==705==} {>>pagina-aanduiding<<}
den, zegt hij niet) gezonden. In plaats van het gewone Weleerwaarde of Weleerwaardig Heer, staat boven beide brieven: Welwatwaarde Heer! De Schrijver schijnt in deze zeer gemeene uitdrukking veel behagen te vinden. Dezelve wordt althans dikwerf herhaald in zijn tegenschrift, maar is geenszins geschikt, om den onpartijdigen lezer een gunstig denkbeeld van des mans beschaving en smaak te geven. Bij alle verschil van gevoelens is men elkander toch zekere heuschheid verschuldigd, en mag niet tegen de algemeene regelen der welvoegelijkheid handelen. Beide brieven zijn onderteekend met de letters V.A.
De Schrijver beweert dan in den aanhef van zijnen eersten brief, dat de staat van dwingelandije, onder welke de Katholijke inwoners van Nederland sedert omtrent vijf jaren gebukt gingen, door de bemoeijingen der Staten-Generaal, opgehouden heeft. Hij zegt, dat de Staten-Generaal niets anders gedaan hebben, dan wat pligt en geweten van hen eischten, en dat van pellecom dit afkeurt; maar deze heeft er geen woord van gerept - integendeel, in het Voorberigt voor zijne Leerrede staat met zoo vele woorden te lezen: Deze veranderde stand der zaken (het misnoegen bij een gedeelte der bevolking) is niet toe te schrijven aan eenen veranderden gang der Regering, welke steeds, met wijze bezadigdheid en edele standvastigheid, is blijven voortgaan op den goeden weg, dien zij, van den tijd der stichting van dit Koningrijk af, was ingeslagen. De Schrijver doelt op de bekende grieven wegens het Collegium Philosophicum. Dat hij dezen maatregel afkeurde, en met anderen denzelven niet wenschelijk of zelfs nadeelig voor zijn Kerkgenootschap oordeelde, wil Rec. hem niet betwisten; maar te beweren, gelijk hij bl. 10 doet, dat de Koning den Godsdienst der Katholijke onderdanen van zijn Rijk hinderpalen in den weg legde, en de Kweekelingen voor het herders- en leeraars-ambt bestemd, tot aanhooring van leeraars wilde noodzaken, die voorstanders van valsche leer of van Goddeloosheid waren, en dat de Koning hierin zijne magt te buiten ging - dit is vuige lastertaal. Weet dan de man niet, wat er gedurende de vijftien jaren van vereeniging gedaan is, om voor de Katholieke eerdienst of nieuwe kerken te bouwen of oude te
verfraaijen? Waar is bewijs, dat de Katholijeken hier te lande niet volkomen vrij bleven in hunne leerbegrippen? Nogtans staat op bl. 11, dat de Koning niet tot bevordering, maar tot ondermijning van den Katholijken Gods-
{==706==} {>>pagina-aanduiding<<}
dienst heeft gewerkt, of met andere woorden, dat de Koning tegen het door hem bezworen artikel der Grondwet, welk allen zijnen onderdanen vrijheid van Godsdienst toekent, gehandeld heeft, door den Katholijken Godsdienst van deszelfs bedienaars te berooven, en aan de gewetens zijner onderdanen geweld aan te doen, terwijl hij aan de Kweekelingen, tot herders en leeraars der Katholijken bestemd, Leermeesters van des Konings Godsdienstige, den Katholijken vreemde, gevoelens, of andere, even zeer, en nog erger tegenstrevende gezindheid, heeft trachten te geven. Om echter zoo schandelijke aantijging eenigermate te verzachten en te vergoelijken, verklaart de Briefschrijver voorts, dat hij er verre af is, de schuld van die dwingelandij op Z.M. onzen Koning te schuiven. Hij zegt, gelegenheid gehad te hebben, den Koning van nabij te leeren kennen en hoogachting (N.B.) voor denzelven te gevoelen. Hij doet voorts eene vleijende optelling van goede hoedanigheden des Konings, en wil niet gerekend worden, zulk eenen blaam op den persoon des Konings te werpen: maar, in tegendeel: (dus staat letterlijk op bl. 13) dat ik overtuigd ben (anderen mogen anders denken, dat verandert mijn gevoelen niet): indien zulk een onpartijdig
bevorderaar (die N.B. zoo even van de grootste partijdigheid en van verkrachting der Grondwet is beschuldigd!) van het algemeen welzijn zijns volks tot het inzigt mogte komen, dat de zoogenoemde hervormde Kerkleer, eene bezoedelde Christenleer, en wel in hare grondpijlers is, hij ongetwijfeld de Geloofs-belijdenis van het Calvinismus met de belijdenis van de ware Christenleer in de Katholijke en Apostolijke Kerk zoude verwisselen. Als men den man moet gelooven, dan ziet Koning willem niet uit eigene oogen, maar laat zich leiden. De Schrijver althans betuigt, voor de geheele wereld openlijk te verklaren, en dit zegt veel, dat de gansche schuld dier dwingelandij (over de gewetens der Katholieken) op de raadslieden des Konings moet gelegd worden, als bestaande: a. of uit menschen van de Kalvijnsche geloofsbelijdenis (te weten, vóór den Belgischen opstand, toen Katholieken de meerderheid uitmaakten); b. of uit eene nog meer verblindde en heillooze Secte, die allen Godsdienst en alle Staats-Regeringen te ondermijnen poogt....de Liberalen (in eene noot wordt gezegd, dat dit volkje eerst uit de Kalvijnsche secte, of zoo men liever wil, Hervormde Kerk, te voorschijn is gekomen - eene nieuwe bijdrage tot de geschiedenis van het Liberalismus!); c. of misschien ook uit een of ander lafhar-
{==707==} {>>pagina-aanduiding<<}
tig, of slechts gemaskerd, Katholijk, die de taal van zijn binnenste niet durfde uitspreken. De Schrijver zegt: Ik voor mij geloof, dat Z.M. onze goede Koning, door de voorstellingen dezer menschen
misleid, te goeder trouw gehandeld heeft, toen hij door de oprigting van het Collegium Philosophicum te Leuven eene betere leerwijze ter meerdere beschaving en geleerdheid bij de Kweekelingen, voor het herdersambt in de Katholijke Kerk bestemd, wilde ingevoerd hebben. Hoe kan een man, die werkelijk dit gelooft, weinige bladzijden vroeger zich omtrent den Koning zoo schandelijk uitlaten? Rec. gelooft, dat verstandige Katholieken, die de behoeften van hunne Kerk kennen, de oprigting van het Collegium Philosophicum niet alleen goedgekeurd, maar ook met het beste oogmerk aangeraden hebben. Of zoude het misschien zijn kunnen, dat zekere lieden uit sluwheid, ter bereiking van zekere oogmerken, welligt om daardoor gelegenheid tot het verwekken van wantrouwen en misnoegen onder de menigte te bekomen, den maatregel aanprezen? De Schrijver zegt verder, dat onze goede Koning de valschheid, waarop het Protestantismus berust, ongelukkig niet kende - dat het Protestantsche, 't zij Luthersche 't zij Kalvijnsche geloof onverstandig, dat wil zeggen, tegen het gezond verstand is - dat de Koning, in het gevoelen, dat de opperste magt in den staat nevens over het onderwijs in 't algemeen, ook over den uitterlijken Godsdienst, en wel ook over deszelfs leerstukken en bedienaars beslissen kan, te goeder trouw handelde. Door deze en dergelijke redeneringen moet bewezen worden, dat de Katholieken in ons land geene gewetensvrijheid meer hadden; ofschoon nergens blijk is, dat de Koning invloed op de kerkelijke leerstukken van eenige gezindte wilde hebben. De Schrijver houdt zich niet bij zijn
onderwerp, dat, blijkens den titel, is: Noodzakelijkheid van den tegenstand tegen de bezoedelde Evangelie-leer, enz. Hij had dus moeten bewijzen, dat de leer, door van pellecom eene gezuiverde Evangelieleer genoemd, eene bezoedelde Evangelieleer is; en voorts had hij de noodzakelijkheid van tegenstand behooren aan te toonen. Doch, in plaats hiervan, raast de man over andere dingen, om het hoofdpunt te ontwijken, en onkundige lezers door zijn geschreeuw te verbijsteren. De Predikant van Prinsenhage beweert niet, dat een Koning het regt heeft, om met zijn gezag zich in geloofszaken te mengen. Al die magtspreuken en drogredenen van V.A., ter wederlegging van van pellecom, zijn

{==708==} {>>pagina-aanduiding<<}
dus onnut. De Tegenschrijver had zich derhalve te dien einde ook niet op luther behoeven te beroepen; doch dit geschiedt blijkbaar met oogmerk, om tevens gelegenheid tot het uiten van smaadwoorden te vinden. Luther, namelijk, wordt door hem genoemd het hoofd en de Grootmeester onder de Hervormers, de booswigt, die den weg ter verwoesting van het Christendom (ja, onder Gods zegen, tot afbreuk van het Pausdom of Katholicismus der 16de Eeuw) gebaand heeft, den hopman enz.; en dan roept hij eindelijk, als zegepralende, bl. 19, uit: Zoo weten wij nu, Dominé! volgens uwen grooten schelm luther, dat de Landsvorst zich in Geestelijke zaken niet mengen durft (mag, wil bij zeggen), zonder een heiligschender aan Gods instelling te worden. Maar vroeger heeft de slimme vos den Koning doen voorkomen, als mengende zich in geestelijke zaken; ergo.....En het besluit van die verwarde redenering is, bl. 27: Maar, of Z.M. de Koning dat alles weet, of alle Protestanten dat wel weten, kan ik niet beslissen.
Voorts volgen bitse aanmerkingen tegen luther, vooral op deszelfs gevoelen omtrent den slaafschen (knechtelijken) wil. De man gevoelde intusschen zeer wel, dat een Predikant in het Hervormd Kerkgenootschap niet verantwoordelijk is voor de stellingen van luther; daarom gebruikt hij, ten einde eene tegenwerping te voorkomen, eene listige kunstgreep, en schrijft bl. 54: Maar, hoor ik U zeggen, wat raakt ons luther! Hoe, Dominé! wilt gij dien eersten Hervormer niet voor uwen Meester erkennen? Welnu, dan willen wij liever tot een' man overgaan, dien Do. molenaar, nu een paar jaar geleden, in zijn ‘adres aan alle mijne Hervormde Land- en Geloofs-genooten,’ den waren godsgezant genoemd heeft, enz. Hij bedoelt kalvijn, welken hij meermalen den Staartdrager van luther noemt. Doch in het bekende Adres wordt, bl. 5, alleen gezegd, dat de goede God de zuivere leer van den Hervormer calvijn op eene bijzondere wijze in ons vaderland gevestigd heeft. De Schrijver handelt hier dus geenszins ter goeder trouw. En al had Ds. molenaar dien Hervormer den waren Godsgezant genoemd, wat zou dit hier ter zake doen? Protestanten houden luther en kalvijn even min voor onfeilbaar, als den Bisschop van Rome, die te onregt zich Opvolger van petrus en Stedehouder van christus laat noemen. Rec. behoort geenszins tot het Kerkgenootschap der
Lutherschen

{==709==} {>>pagina-aanduiding<<}
of Hervormden, en meent dus te onpartijdiger in dezen te kunnen oordeelen. Het is er verre af, dat luther en kalvijn in alles zijne goedkeuring zouden wegdragen; hij acht nogtans beide mannen hoog, en neemt in aanmerking, dat de geest des tijds invloed had op hunne begrippen, en zij in de hevigheid van het twisten weleens overdreven en zich sterker uitdrukken, dan zij in rustiger dagen zouden gedaan hebben. Hetzelfde meent Rec. te moeten zeggen van eenige harde uitdrukkingen in den Heidelbergschen Katechismus, waaromtrent V.A. zich mede voorts hevige uitvallen veroorlooft, doch ook al ter kwader trouw handelt. Hij haalt, namelijk, het antwoord op vraag 60 aan, en maakt deze schandelijke en lasterlijke gevolgtrekking, bl. 56 en 57: Waaruit volgt, dat men met een tot alle boosheid genegen hart, zonder berouw, en in zijn geweten nog met de ijslijkste misdaden belast, tot den Hemel kan ingaan! - Ziet eens, Dominé! hoe juist luther, kalvijn, en de Heidelbergsche Katechismus strooken. - Dat is nu die leer, welke oudtijds het Gereformeerde Duivels-oorkussen veelal genoemd werd; men kon ze met even veel recht het Algemeen-Protestantsche Duivels-oorkussen noemen. Want volgens dezelve kan men vader- en moedermoord, meineed aan God en bedrog aan menschen en alle gruwelen hoegenaamd hebben gepleegd, en zonder het minste berouw daarover te hebben gevoeld, kan men regtstreeks ten hemel ingaan, zoo men komt te sterven: niets dan de herinnering aan den doop, de daarop geschepte moed, en het versterkte geloof helpt bij alle boosheid, nog in het harte aanwezig, in den hemel; en dit zoo versterkte geloof maakt
zulk eenen mensch niet alleen vrij van zonden, maar (O Goddeloosheid!) stelt hem ook gelijk aan den aan het Kruis voor ons gestorvenen Verlosser! De man, die zoodanige leugentaal durft schrijven, is tot alles in staat; trouwens hij heeft, volgens eigene verzekering, bl. 165, het geluk gehad, zeven jaren onder de oogen der Jesuiten door te brengen, voordat hij de groote wereld binnen trad. Het kan hem toch wel niet onbekend zijn, wat de voorstanders der Hervorming door geloof, goede werken en verdiensten verstonden. Dat zijne hatelijke gevolgtrekking uit vraag 60 van den Heidelbergschen Katechismus geheel bezijden de waarheid is, blijkt ten duidelijkste uit vraag 64: Maakt deze leere niet zorgelooze en godlooze menschen? waarop het antwoord luidt: Neense; want het is onmogelijk, dat zoo wie christo door een waarachtig

{==710==} {>>pagina-aanduiding<<}
geloove ingeplant is, niet en zoude voortbrengen vruchten der dankbaarheid. Het geloof, in den echt Christelijken zin des woords, sluit immers de gehoorzaamheid in (joan. III: 36). Alle die hevige uitvallen bewijzen dus niets; en Rec. gelooft geenszins, dat ooit de wensch vervuld zal worden, dien V.A., op bl. 60 en 61, met deze woorden uitdrukt: Ja, wij aarzelen niet, den vreugde-tijd te gemoet te zien, en meenen denzelven niet verre meer af te zijn, waar (wanneer) het vrije Nederlandsche volk, in de zestiende eeuw, met verachting van de leer van zijnen en Europa's grootsten Geleerde, den zoo helderzienden en evenwel braven Katholijken Christen erasmus, door eene handvol duisterlingen uit Geneve onder het slavenjuk gebragt, eindelijk zich zelve de zielsslaven-keten zal afstroopen, en tot het inzigt zal komen: dat het Protestantismus onbestaanbaar met zich zelve, op valschheid, logens en bedrog gegrondvest is; en dat de Heidelbergsche Katechismus, dat uitbroeisel van Goddeloosheid, met de daarop gebouwde geloofs-belijdenis allerwege in Nederland, en het overige Europa ten minste, door beuls- of villers-handen, openlijk zal verbrand worden. Welk eene taal! Opmerkelijk is het, dat erasmus hier zoo zeer wordt geprezen. Het kan toch den Briefschrijver niet onbekend zijn, wat de geleerde Rotterdammer tot voorbereiding van de Hervorming gedaan heeft, ofschoon deze het doortasten van luther afkeurde en de rust te zeer beminde,
om niet zijne betere begrippen aan de beslissing der Kerk te onderwerpen. Trouwens, zoodanige uitwendige onderwerping schijnt voldoende te zijn; hoe kon V.A. anders erasmus een' braven Katholiek noemde? Of hoorde hij er nooit van, wie de eijeren gelegd heeft, die door luther uitgebroed werden?
De Schrijver neemt het zoo naauw niet, wanneer hij door opzettelijke verdraaijingen en valsche voorstellingen slechts zijn doel meent te kunnen bereiken. Hij beweert bl. 74, dat de gewetensvrijheid, door de Hervormers begeerd, volstrekte gewetenloosheid is, of vrijheid, om te leven, hoe (zoo) zij willen. Zoodanige leugentaal behoeft geene wederlegging. Eerst heeft hij (bl. 16, 17, 18) zoeken te betoogen, dat een Landsvorst, die in kerkelijke of geestelijke zaken zich mengt, tegen de Roomsche Kerkleer handelt, en zich schuldig zou maken aan heiligschennis; maar bl. 74, 75 schijnt hij dat beginsel reeds geheel vergeten te hebben, prijzende karel V en philips II om hunne wreede vervolgingen

{==711==} {>>pagina-aanduiding<<}
tegen andersdenkenden: Ja, Dominé! (dus luidt daar de taal der boosheid) ik beweer: dat karel V veel te zachtzinnig (N.B. karel V al te zachtzinnig?!) heeft gehandeld, niet ras genoeg heeft doorgegrepen, het onkruid te hoog heeft laten opschieten, en te laat zijn' pligt heeft vervuld. Dus, karel V en philips II kunnen duizenden en tienduizenden, om verschil van gevoelens, laten vermoorden; dan doen zij hunnen pligt!! En wanneer Koning willem, met geene kerkelijke leerstukken van andersdenkenden zich bemoeijende, slechts een Collegium Philosophicum oprigt, om (gelijk bl. 14 erkend wordt) meerdere beschaving en geleerdheid bij de Kweekelingen, voor het herdersambt in de Katholieke Kerk bestemd, te bevorderen, dan wordt er van onregt en dwingelandij geschreeuwd; dan moet het heeten, dat de Koning zijne magt te buiten gaat (bl. 10) en een heiligschender aan Gods instelling (bl. 19) wordt! Doch er schuilt iets anders achter, dat ieder ligt kan raden, ofschoon de Schrijver, slim genoeg, het niet uitdrukkelijk noemt. Daarom is hij ook zoo boos op den eersten willem van Oranje, en stelt dien, bl. 76 en 77, voor, als een snoode bedrieger, als een oproerling, die Gods instelling (hier het Katholicisme) vertrapte en de Bisschoppen verjoeg, die Kerken en Altaren brak, die den Katholijken onderdanen van zijnen Koning en Heer de Kerken ontroofde, als een openlijken
Echt-breker en als moordenaar van den braven Geestelijke corn. musius, als een monster van geveinsdheid, arglistigheid en gruwzaamheid. En daar wordt met zoo vele woorden nog bijgevoegd: Ja, wij prijzen, met den Antwerpschen Bisschop levinus torrentius, den man, die moed genoeg had, uwen vader willem, dat menster, uit de voeten te helpen; hem, den verrader van zijn' wettigen Vorst, den sedert lang heimelijken rugsteuner des oproers, den voorstander van valsche leer: wij houden, met dien zoo geleerden als waardigen Herder der Christenen, balthazar gerards voor waardig de Martelaarskroon te ontvangen. Het is niet noodig, op zoodanige smaadtedenen te antwoorden. Alleen ten opzigte van den schandelijken moord, aan den waarlijk achtingwaardigen corn. musius door den wreeden lumey gepleegd, moet Rec. hier aanmerken, dat dezelve niet alleen buiten weten, maar ook geheel tegen de bedoeling en den wil des Prinsen van Oranje geschiedde. Hooft (Ned. Hist. B. VII) zegt er van, dat zoo vervloekt een handel (van lumey) den Prinse en Staten

{==712==} {>>pagina-aanduiding<<}
een diepe wond in den boezem geweest is, en brandt (Hist. der Ref. D. I. bl. 539), dat de tijding van zoo vervloekt een' handel den Prinse klagten en tranen kostte. Ook hier maakt de Briefschrijver zich dus schuldig aan openbare leugen. Eene grove onwaarheid is verder, hetgene op bl. 84 wordt beweerd, dat in den beginne van karels Regering, in 1519, (N.B. in 1519!) de ruwste, domste boer in Friesland, groote pier, als Veldhopman aan het hoofd der Friezen stond. Eene drukfout in het jaartal kan hier niet zijn, omdat er van karel's regering wordt gesproken.
De Schrijver zegt, bl. 115: Wij zullen ons verheugen, wanneer de goede zaak, te weten: het werk van Satan en de hel, het Protestantismus, al meer en meer achteruit gaat. Dit is geenszins te verwonderen; maar hij verzekert daar tevens, dat zijne Kerk zich niet mengt in burgerlijke zaken, ook dan niet, wanneer de wereldlijke regering zich in Geestelijke zaken mengt! Wat doet dan de Geestelijkheid in België, om nu van geene andere landen te spreken? Hij wil de brandstapels en chavotten (schavotten), waarop zoo vele duizenden Onroomschen omkwamen, vergoelijken met wreedheden, hier te lande in de zestiende eeuw aan Katholieken gepleegd, met kalvijn's handelwijze omtrent serveet, en met die van Koningin elisabeth in Engeland; doch staan de gevallen gelijk? Evenwel zal geen Protestant het kwaad, door geloofsgenooten bedreven, goed noemen. Voorts wordt gezegd, dat de Katholijken nooit aanleiding zullen geven, om den Vaderlandschen grond door bloedige treurtooneelen te bezoedelen. In Noord-Nederland verwacht Rec. dit ook niet. Maar dat burgerlijke vrijheid nooit weliger gegroeid heeft, dan in Katholijke landen, zou de Schrijver bezwaarlijk kunnen bewijzen. Men denke slechts aan het geheel Katholijke Spanje en Portugal, of aan het tegenwoordige, door de Priesterpartij beheerschte België! Ook zou hij het Protestantisme wel van oproerigheid willen beschuldigen; doch wat leert de geschiedenis onzer dagen? Leugenachtig en allerschandelijkst is de aantijging, dat van pellecom, bl. 123, dat duivelskind (!) de zijnen
tot dadelijken twist aanzet, en opwekt, om er met het zwaard tusschen te slaan.
De tweede brief schijnt hoofdzakelijk de verdediging der Jezuiten ten doel te hebben, wier Gezelschap, volgens den Schrijver, aangesteld is op het gezag der Apostelen; doch het bewijs blijft hij schuldig. Trouwens, de man zal wel we-
{==713==} {>>pagina-aanduiding<<}
ten, op welke wijze het den gewezen krijgsman ignatius de loyola, in weerwil der tegenkanting van waardige Katholieken, gelukt is, tegen de helft der zestiende eeuw, die nieuwe Orde in te stellen. Onwaar is almede, hetgene bl. 130 beweerd wordt, dat, in de oogen der Protestanten, het Gezelschap der Jesuiten niet dan uit verworpen menschen bestaan heeft. Dat sommigen hunner in onderscheidene vakken van geleerdheid uitgemunt hebben, en dat er onder hen achtingwaardige mannen zijn geweest, misschien ook nog zijn, ontkent men niet. Iets anders is het, dat Protestanten den geest dier Orde strijdig met den geest des reinen Christendoms achten. De Schrijver zelf wil ook alle enkele mannen, die in dit Gezelschap geleefd hebben (bl. 160), niet verdedigen; hij verzekert echter tevens aldaar, dat de leer der Jesuiten de ware leer der Katholijke Kerk is, en van geen Katholijk mag afgekeurd worden. Daarom vaart hij hevig uit tegen den Redacteur van den Argus, welken hij een' vermomden of schijn-Katholijk noemt, omdat ten jare 1829 in dat weekblad een stuk onder den titel: over den invloed van het Jezuitismus, is geplaatst. Maar jan-j.f. wap verzekert zelf, (in zijne voorafspraak voor een door hem vertaald stukje van frayssinous, over de Grondstellingen der R.K. Kerk, te Breda, bij van gulick en hermans, 1832) dat hij van het eigenlijk-leerstellige der R.K. Kerk niet afwijkt,
en dat niets minder ooit zijne bedoeling was, dan in eenig opzicht, hoegenaamd, zelfs den schijn van onregtzinnig Katholijk te willen hebben. Zoo staat dus Katholiek tegen Katholiek; wien van beiden moet men nu gelooven?
Voorts krijgen de Jansenisten ook nog eene beurt en worden begroet met den liefelijken naam van vrome huichelaars, die de geheele Societeit van Jesus gedurig beschuldigden van de leer van Tyrannenmoord (eigenlijk Koningsmoord of Vorstenmoord); maar V.A. zegt, bl. 167, dat slechts eenige weinigen van hun (van de Jezuiten) en dan nog onder behoorlijke wijziging die leer hadden voorgedragen. Men weet, wat bij die lieden ad majorem Dei gloriam beteekent; en waartoe zijn zij met hunne reservatio mentalis al niet in staat? De Schrijver beweert, dat Fransche Atheïsten en Deïsten, en derzelver Engelsch-Protestantsche Leermeesters, de vernietiging van de Orde der Jezuiten hebben weten te bewerken; waar is het bewijs? Volgens hem heeft pius VII de misleiding van clemens XIV weder goed gemaakt door

{==714==} {>>pagina-aanduiding<<}
de herstelling derzelve; maar, eilieve! waren beide Paussen dan niet even onfeilbaar?...
Als men den Schrijver mag gelooven, dan is het spoedig gedaan met de Protestanten - zij keeren terug tot het Ongeloof of Heidendom. Och! dan behoefde de man zich zoo boos niet te maken - hij kon de zaak maar aan haar beloop laten. Hij wil immers, dat het Jezuitismus of Katholicismus (bij hem hetzelfde) verlichting, maar het Protestantismus slechts domheid en onkunde en slavernij bevordert. Nu ja, men vergelijke België en Noord-Nederland - verder behoeven wij niet te gaan. Evenwel toonen de Protestanten toch ook nog eenige belangstelling in licht (maar het is geene Belgische of Fransche verlichting, die zij begeeren); daarom drukt de Schrijver, bl. 191, op den toon der afkeuring, zich aldus uit: Niet mindere drift tot verlichting bezielt dat groote, uit het Mennonieten- en Arminiaandom ontsproten zamenstel van alle onverschilligen, genoemd, tot het nut van het algemeen; die ons zoo gaarne willen diets maken: dat men over den Godsdienst niet durve (mag of behoort) redetwisten; dat de Godsdienst niet alleen onbegrijpelijk, maar ook onverstandig zij, (gelijk de Calvinsche en oud-Luthersche inderdaad is, i.e. contra sanam mentem (tegen het gezond verstand); dat alle godsdiensten, of ten minste alle, die Christelijke willen genoemd zijn, even goed zijn, terwijl men daar op verscheidene wegen tot hetzelfde doel kome, enz. enz. Maar ook Roomschkatholieke Pastoors waren voorstanders en leden van de Maatschappij Tot Nut van 't Algemeen. Men behoeft slechts de wetten en
werken van dezelve in te zien, om te weten, dat V.A. een onbeschaamde leugenaar is.
Rec. meende iets uitvoeriger te moeten zijn bij de aankondiging en beoordeeling van een boek, dat bijkans op elke bladzijde aanleiding geeft tot gegronde aanmerkingen. Tegen het einde volgt nog, in kolommen tegen elkander, eene zoogenaamde vergelijking tusschen Protestantismus (nieuwe Apostelen-leer) en Jezuitismus (oude Apostelen-leer); doch hier is dezelfde partijdigheid, valsche voorstelling en listige verdraaijing op te merken. Wilde men alle onwaarheden aanwijzen, men zou een geheel boekdeel kunnen schrijven. Het is te hopen, dat Ds. van pellecom de pen niet opvatte tegen dit lasterschrift van eenen ongenoemden. Hij beware een edel stilzwijgen. Ook in de Kerkgemeenschap der Ka-
{==715==} {>>pagina-aanduiding<<}
tholieken zijn vele weldenkenden en gematigden, die beter over de Protestanten oordeelen, en hen daarvoor kennen, dat ze niet zoodanig zijn, als de Schrijver hen wil doen voorkomen. Bij het lezen van die lastertaal en smaadredenen zou men bijkans in verzoeking komen, om den dwaas te antwoorden naar zijne dwaasheid; maar wij leven niet in de zestiende eeuw, en willen niet weder schelden, wanneer wij gescholden worden. Men eerbiedige over en weder elkanders overtuiging, en betrachte alzoo de waarheid in liefde. In elk Kerkgenootschap worden waardige en onwaardige belijders gevonden. Het is echter geenszins eene onverschillige zaak, wat men geloove; maar ieder zal dit voor zichzelven moeten verantwoorden aan den Kenner des Harten. Men veroordeele dus elkander niet. Christus is de Heer, en het geloof in Hem, door liefde werkende, eene kracht Gods tot zaligheid.




Historische Lessen over de Cholera, door c. pruys van der hoeven.

(Vervolg en slot van bl. 675.)

De Leerlingen van den Hoogleeraar pruys van der hoeven raadpleegden hem over de behandeling der Cholera, en hij achtte zich verpligt, hun, tot een blijk van achting en vriendschap, de Lessen mede te deelen, waardoor hij hen en zichzelven had getracht op de komst der Epidemie voor te bereiden. Wij danken hem, dat wij dit blijk van achting en vriendschap voor jongelieden, die eenmaal aan de spits van het leger stonden en nu aan de legersteden der kranken staan, hun ter herinnering geschonken, mede deelachtig mogen worden. De geleerde zal er altijd veel, het publiek niet weinig in vinden. Elk jongeling zal er zich door opgewekt gevoelen, om meer en meer te streven naar den verheven stand en betrekking in de Maatschappij, waartoe slechts zulke Lessen, zulk Voorbeeld leiden kunnen.
Volgen wij den Hoogleeraar in de behandeling van dit zijn onderwerp van uit zijn stil studeervertrek tot aan de sponde des veegen lijders. Mogt onze korte schets onvoldoende bevonden worden; wel nu, aan ons ligt de schuld, en men neme zelf het boek in de hand en beoordeele - neen, men trachte niet alleen voor deze, maar voor elke ziekte, die

{==716==} {>>pagina-aanduiding<<}
men zoude willen beschrijven, winst te doen met dit voorbeeld van eenvoudig schoon, dit uitvloeisel uit de school, op wier voorgevel nog altijd met onverdoofden gloed schittert: simplex veri sigillum!
Hoort inzonderheid, Jongelingen! die u op het aanleeren der Geneeskunde toelegt, die eens ten duidelijkste zult inzien, dat in deze wetenschap alles op ervaring, geschiedkundige ondervinding rust, hoe een Leermeester op zijn studeervertrek te rade werd. Maar niet slechts gij, die van der hoeven ten Leermeester hebt; allen, die in Nederland, of waar het ook moge zijn, tot de Geneeskunde langs den waren weg u tracht te bekwamen zoo het behoort. Zimmermann (von der Erfahrung) wees reeds voorlang dien eenigen en zekeren weg aan. Uit geschriften als het onderhavige kunt gij leeren, welke de vruchten zijn, die op denzelven geplukt worden.
Aretaeus, de groote Diagnosticus der oudheid, niet genoeg te prijzen en der beoefening meer waardig, en sydenham zullen den Schrijver voor den vroegeren tijd voorlichten en de vergelijking gemakkelijker maken. Onze bontius (wij waren toen toch reeds meer dan een bloot handeldrijvend volk, hetwelk vadzig op zijne geldzakken nederligt en het grootste genot in het uitblazen van tabakswalm vindt) zal hem onderrigten, hoe het gesteld was op de plaats, van waar de Cholera later als uit een brandpunt schijnt uitgegaan te zijn, waar zij reeds vroeger schijnt bestaan te hebben. Aan de hand van r. vos, johnson, blume wil hij gaan, om te vernemen, hoe de tegenwoordige Epidemie in Indië zich ontwikkeld heeft. Van lichtenstädt wil hij vernemen, hoe zij als 't ware den eersten voet in Europa heeft gezet, van daar zich verder en verder verspreidende. Geene andere hulpbronnen zal hij versmaden; doch hij wil, om winst met zijnen tijd te doen, niet alles doorbladeren, want al bladerende bemerkte hij reeds, dat velen hetzelfde vertelden, wat nog erger is beslisten, en praatten als de blinden over de kleuren (bl 3).
Jongelingen, die op dezen gang van studeren letten, kunnen meer uit dit boekje leeren, dan uit menige zwaarlijvige methodologie.
In elf Lessen (II-XII), bl. 8-98, zal de Hoogleeraar uit de Geschiedenis de volgende vragen zich beantwoorden: wat is Cholera? wat is Cholera in Indië? wat is de tegenwoor-
{==717==} {>>pagina-aanduiding<<}
dig heerschende Cholera? Eerst vindt men eene opgaaf van hetgeen elke Schrijver mededeelt; daarna een beredeneerd overzigt van elks gevoelen; terwijl ten slot en als resultaten een kort overzigt wordt gegeven. Wij zouden geheel het werkje moeten uitschrijven, wilden wij hier den Hoogleeraar op den voet volgen; zelfs zijne eigene aanmerkingen kunnen wij niet vermelden; zij zijn vele, doch staan met het geschiedkundig verhaal in te naauwe betrekking, om als 't ware uit het verband gerukt te worden. Nu zijn ze geestig en brengen onze lachspieren in beweging, bl. 92, 95; dan weder spreken zij tot ons gevoel en getuigen van een edel hart en reine ziel, bl. 85, en doen op eene andere plaats den bezadigden Arts kennen (bl. 91), die met verschooning gispt, maar tevens met regt de roekeloosheid bij haren waren naam noemt, bl. 80. Zij, die, uit mode of uit nog onzuiverder beginsels, alle contagia ontkennen, mogen vooral het gezegde bl. 85 behartigen; en hun, die nog altijd een specificum najagen, zij, of het kon baten, gezegd: Gij ziet, dat in de Cholera evenzeer, als overal, de algemeene Therapie, volgens rationele gronden toegepast, de magneetnaald van den praktischen Arts wezen moet.
Op bl. 98 heeft de Schrijver het voornaamste gedeelte zijner taak volbragt en zoude hier hebben kunnen eindigen, doch heeft zulks gelukkig niet gedaan. Nog eenmaal zal hij het tafereel overzien en eenige algemeene trekken ter herinnering bijeenbrengen, om aldus tot nadere overweging van sommige punten te geraken. Met mannelijke welsprekendheid, krachtig en bondig redeneert hier de Schrijver en komt hij voor zijne gevoelens uit. Het is geen weifelen, geen hinken op twee gedachten, waar op overtuiging met eenige zekerheid kan gesproken of beslist worden; waar het echter beter is vooralsnog het oordeel op te schorten, daar, gedachtig aan de lessen van den grooten, nooit volprezenen gaubius (Inst. Patholog. § 44), beoordeelt hij met schranderheid, omzigtigheid, gepaste vrijmoedigheid, en leidt ons eindelijk ongemerkt, als aan de hand, tot de plaats, waar Nederlandsche milddadigheid, door tijdige voorziening, verblijven opende voor hen, die van de hulpvaardige kunst, door milde verzorging ondersteund, redding en genezing zouden begeeren.
Wat zullen wij van deze schilderij zeggen? Is het een uitvloeisel van hooge, dichterlijk gespannen verbeelding, of eenvoudige natuur, die verhaalt, wat zij ziet, en dus tot

{==718==} {>>pagina-aanduiding<<}
het verhevene klimt? Zoo schetst de hand eens meesters den Laocoön; men deinst, door schrik getroffen, terug, maar blijft op de kunst staren, die zoo getrouw de natuur weet af te malen!
Wij eindigen hier onze taak, met aanbeveling van het voorschrift ter voorbehoeding: elk prente zich hetzelve in het gemoed. Mogten deze woorden (om met den ontslapenen borger te spreken) dieper in onze harten gedreven worden, dan de stalen stift hare letteren in erts en rotssteen drijft!
Van harte wenschen wij, en dit is geene ijdele pligtpleging, dat de Schrijver hiermede niet eindigen zal, aan anderen de taak overlatende, om verder te gaan.
Verdwijne ook de Cholera, en met haar het overige éphémère, deze Lessen zullen blijven; en vinde eens in de Geschiedenis der Cholera de Schrijver de plaats, door hem aan lichtenstädt toegekend!
Op bl. 49 meenen wij eene zinstorende drukfout te vinden: zes jaren later moet zeker zes maanden zijn.

Zekerste Geneeswijze en Uitroeijing der Aziatische Cholera door  S. Hahnemann,Med. Doct. enz. Te Amsterdam, bij Gebr. Diederichs. 1832. In gr. 8vo. 8 Bl. ƒ :-10 c.

Eene vertaling, die zonder eenig nadeel had achterwege kunnen blijven. Zij bevat noch voor den Geneesheer noch voor den leek iets van eenig belang, hetwelk de eerste niet in het oorspronkelijke even goed zoude kunnen lezen. Voor den leek is zulk geschrijf zelfs nadeelig. Eigenlijk is het eene aanprijzing van de kamfer, die van alle denkbare hulpmiddelen alleen de zeven(?) noodwendige elgenschappen bezit, om, in tijds aangewend, zonder bijmiddelen, (baden, bloedaftappingen enz.) volstrekt zeker te helpen en alleen van den Cholera-dood te redden!!! - Nihil est tam absurdum cet.

La Belgique et l'Europe, ou Précis des évènemens, arrivés dans le Royaume des Pays-Bas, pendant le période de 1815-1831. Amsterdam, chez les Héritiers H. Gartman. 1832. 8vo. 319 pag. ƒ 3-:

Dit boekdeel, hetwelk de algemeen bekende gebeurtenissen

{==719==} {>>pagina-aanduiding<<}
der laatste maanden van 1830 en van 1831 bevat, heeft daarom zijne waarde, omdat het geschreven is door eenige Belgen, die de wettige orde van zaken, gelijk die vóór den opstand plaats had, zijn toegedaan, en welke de omwentelaars met den naam van Oranjelieden bestempelen. Men ziet daaruit, hoe dezen de zaken beschouwen, hetwelk bij lange na niet hetzelfde is als de algemeene denkwijs in Nederland. Wij (ten minste negen tienden der Natie) wij verlangen afscheiding, volkomene, algeheele afscheiding, maar op billijke voorwaarden; de Belgen van de genoemde denkwijs hereeniging, zoo innig als mogelijk, en, zoo dit niet doenlijk ware, dan toch onder twee afzonderlijke Besturen, echter zoo, dat de Belgische nijverheid altijd door beschermende regten gedekt zij, en de Hollandsche handel daardoor in zijne vrijheid belemmerd worde. In dezen zin moet hun de opstand, die niet alleen het Vorstenhuis, waaraan zij (naar hun zeggen, en waarom zouden wij daaraan twijfelen?) opregtelijk verkleefd zijn, uit België verwijderd, maar ook de welvaart van dat land eene doodelijke wond heeft geslagen, niet minder hatelijk voorkomen dan ons, en het geheele welgeschrevene boek draagt daarvan ook ten sterkste getuigenis.
Het werk is in zes Hoofddeelen vervat: 1) Beweegredenen der stichting van het Koningrijk der Nederlanden. 2) Voornaamste gebeurtenissen gedurende het bestaan van hetzelve. 3) Staat des Rijks op den 20 Augustus 1830. 4) De opstand en volgende gebeurtenissen tot 31 December 1831. 5) Aanmerkingen over de rol, door Frankrijk en Engeland in de jongste gebeurtenissen gefpeeld. 6) Aanmerkingen over den weg, door de Conferentie ingeslagen.
Reeds het eerste Hoofdstuk getuigt van het verschillende standpunt, waaruit deze Schrijvers en wij de zaken beschouwen. Zij wenschen, (want de Voorrede noemt hen in het meervoud) dat men Pruissen geheel Saksen gegeven, en dien Koning daarvoor door het land tusschen Moezel, Rhijn en Frankrijk had schadeloos gesteld; terwijl men alles ten Noorden der Moezel, dus niet alleen geheel België, maar ook de Rhijnprovinciën, tot het Koningrijk der Nederlanden had geslagen. Dit zou daardoor zekerlijk een Rijk van zeven millioenen geweest zijn; maar welk eene minderheid zou Holland dan in de Staatsvergadering hebben gehad, vooral daar de inwoners der Rhijngewesten meestal Roomschgezind, en landbouwers of fabricerenden zijn, dus dezelfde belangen voor-
{==720==} {>>pagina-aanduiding<<}
staan als België! Indien men het Rijk zoo verre had willen uitbreiden, had men veel beter gedaan, Holland op zichzelve te laten, de streken ten Zuiden der Moezel nog bij België te voegen, en dit dan, als een Rijk van vijf of zes millioenen zielen, onder den Roomschgezinden Koning van Saksen (als ruime schavergoeding voor zijn verlies, en, gelijk vroeger, met het Duitsche Verbond vereenigd) te plaatsen, waardoor Pruissen niet alleen beter gearrondisseerd, maar ook in het nieuwe Koningrijk een hechte voormuur tegen Frankrijk zou zijn opgeworpen. Hoe veel gelukkiger waren wij dan niet geweest, bevrijd van dat onnatuurlijke huwelijk, hetwelk België, ten koste van ons, zoo zeer verrijkt en bevoordeeld heeft, hetwelk ons op zoo veel twisten, verdriet, schade, kwijning, gedurende de
vereeniging, - op zoo veel meer jammer en onheil door de gewelddadige afscheuring is te staan gekomen! Dat zelfde Engeland, hetwelk ons thans wegens die afscheuring vijandelijk behandelt - dat zelfde gewetenlooze Engeland wilde en bevorderde toen de vereeniging, en wij zijn de speelbal der verandering van zijn Ministerie!
De Schrijvers zijn blijkbaar de twee partijen, die zich, ten verderve des lands, hebben zamengekoppeld tegen onzen edelen Koning, (die des Adels en der Geestelijkheid) nog minder dan die der zich noemende Liberalen genegen, en schrijven veel kwaad aan de Jezuiten toe. Wij weten bijna niet, wie van de beide partijen het ergste is; maar wel, dat de Geestelijken onze oudste vijanden zijn, die zich reeds van 1814 dagteekenen. In het vraagstuk nopens het overeenbrengen der belangen van handel en nijverheid in het belastingstelsel hellen de Schrijvers natuurlijk tot de Belgische zijde over. Zij erkennen echter gereedelijk, dat onze Regering door het systema van 1816 de belangen van België meer dan die van Holland bevoordeeld had, en doen zien, dat de Leden uit België in de Staten-Generaal, door hunnen stelselmatigen tegenstand zelfs tegen die voor hun land zoo gunstige maatregelen, de Regering wel tot het tegenovergestelde, de wet van 12 Julij 1821, en de daarop gevolgde accijnswetten, (die echter de Graaf van hogendorp nog nadeelig genoeg voor Holland vond) gedwongen hebben. Wij echter hebben een' beteren dunk van onze Regering, en gelooven, dat de kracht der waarheid, meer dan de tegenstand der nooit vergenoegde Belgische Leden, de Regering tot verandering van stelsel genoopt hebbe. Daarna wordt er betoogd, hoe de Jezuitsche partij

{==721==} {>>pagina-aanduiding<<}
door allerlei kunstgrepen het geheele onderwijs in België zocht in handen te bekomen, waartegen de Regering verpligt was te waken, hetwelk dan ook door de bekende maatregelen van 1825 geschiedde. Dit had dus twee, maar in het eerst strijdige, Oppositiën ten gevolge, - die der Demagogen over de Financiewetten, die der Ultramontanen over de wering van hun Monopolie. De Regering hoopte de laatsten door het Concordaat te winnen, hetwelk de slang de celles te Rome, zoo geheel ten voordeele van den Pauselijken Stoel en zoo hoogstnadeelig voor den Staat, had gesloten. De zich noemende Liberalen hadden toen (het zij ons vergund, deze aanmerking hier bij te voegen) eene schoone rol kunnen spelen. Vereenigd met de Hollandsche Leden, die meestal het Concordaat zeer zwaar inzagen, hadden zij, door dringende vertoogen aan de Regering, die blijkbaar door de celles verschalkt was, de uitvoering kunnen beletten. Dit blijk van vertrouwen en overeenstemming zou misschien de Hollanders, die niets liever wenschten, met de Liberalen in de stemming ook over andere punten hebben vereenigd, de Regering van het verkeerde pad teruggebragt, en het Collegium Philosophicum krachtdadig beschermd hebben; en België ware gelukkig gebleven. Doch, wat redeneren wij in de onderstelling, alsof die Pseudo-liberalen ooit iets goeds hadden gewild, ooit iets goeds konden willen! Afbreken, vernielen, dit alleen is hun dierbaar: van opbouwen, heelen, verzachten, verzoenen weten zij niets. Terwijl dus de Belgische Geestelijkheld in alles de Fransche Geestelijkheid (toen nog heerschende in dat Rijk onder
karel X) raadpleegde, (zie de Noot op p. 55) hadden de Quasi-liberalen de snoodheid, om, tegen beter weten aan, met de mannen der Congregatie, hunne gezworene vijanden, tegen de Regering zamen te spannen. Van de plaats en den tijd van het voltrekken van dit werk der duisternis tot nu toe onkundig, hebben wij ook hier vergeefs nadere berigten gezocht. Voorts wordeu de beruchte Petitiën, en de geest daarvan, zeer goed toegelicht. Het verslag van den toestand van België in Augustus 1830, door Belgen (en zoo 't schijnt van aanzienlijken stand) geschreven, had, naar ons denkbeeld, vollediger kunnen zijn, en meer in cijfers en bijzonderheden kunnen treden. Maar dit is eene heilige waarheid, en het verheugt ons, die uit den mond eens Belgs te hooren: ‘het land bezat door de Grondwet al te veel vrijheid, naar mate van den trap der verlichting, die in onze Zuidelijke Provinciën heerschte.’ De geschiedenis van den opstand is wat kort en oppervlakkig be-
{==722==} {>>pagina-aanduiding<<}
handeld. Trouwens, wij kunnen begrijpen, welk een pijnlijk gevoel het verhaal van zoo vele snoodheden hunner landgenooten aan betergezinde Belgen moet hebben veroorzaakt! Daar het werk zich tot dat land bepaalt, worden de onmetelijke opofferingen der Hollanders slechts even aangestipt, en de daad van van speyk zelfs geheel onvermeld gelaten. Des te langer weidt men uit over de handelingen der Conferentie te Londen, en hare onafhankelijkverklaring van België. Dat zulks op die wijze geschied is, met geheele miskenning der belangen van Holland, daarover zal wel slechts ééne stem van afkeuring in Noord-Nederland zijn; maar dat het geschied is, kan althans door die duizenden in
ons land niet afgekeurd worden, die in dien tijd beangst waren, dat de Conferentie België weder met ons zamen zou klinken, en voorstelden, zich daartegen gewapenderhand te verzetten. Het onregt, in de volgende handelingen der Conferentie gepleegd, de volstrekte beginselloosheid en strijdigheid harer besluiten en handelingen, en ponsonby's (die niet genoemd wordt) slinksche en onwaardige streken ter benoeming van leopold, zijn verraad aan de Oranjelieden gepleegd, en zijne welgeslaagde pogingen tot niet-uitvoering der dreigende Protocollen, welke stellig die zelfde maatregelen tegen België hadden moeten bewerken, die men thans zoo goddelooslijk tegen Holland neemt; dit alles wordt hier goed uiteengezet.
Wij kunnen de Schrijvers in hunne verdere ontwikkelingen niet volgen, maar zeggen alleenlijk, dat de taal, die zij tegen Frankrijk en Engeland voeren, thans vooral behartiging verdient, - thans, nu die Mogendheden het masker geheel hebben afgeworpen, hetwelk hen vroom deed schijnen, zoo lang gevaar en schaamte hen inbond; maar thans ziet men de tirannen, nu het veinzen aan 't woeden slaat!...Onze Schrijvers toonen aan, (gelijk onlangs ook een brief uit 's Hage aan den Messager des Chambres gedaan heeft) dat het een zeer verkeerd en ongerijmd denkbeeld is, alsof de Julij-Revolutie in Frankrijk iets van onzen Koning, zelfs al wierd hij in België weder hersteld, te vreezen zou hebben; hoe veel te minder dan nog van eenen Koning der Vereenigde Nederlanden, wanneer hij slechts zijne regten handhaaft, zonder wezenlijk nadeel voor het onafhankelijke België! Van Engeland meenen de Schrijvers, (en de jongste gebeurtenissen schijnen dit te bevestigen) dat het slechts op den ondergang der Belgische fabrijken en tevens op verlamming van den Holland-
{==723==} {>>pagina-aanduiding<<}
schen handel het oog had. Ten slotte wordt de akelige toestand en de sombere uitzigten voor België in het laatst van 1831 vermeld. Als bijlagen vindt men uittreksels uit de Belgische schandbladen van 1829 en 1830, als bewijzen van de toen heerschende vrijheid van drukpers, de boodschap van den 11 December, en het Adres der tweede Kamer in de buitengewone zitting van 1830.

Ridder robbert carre, Gunsteling van  Jakob,Koning van Engeland. Een Geschiedkundige Roman. Naar het Hoogduitsch van  Wilhelmina van Gersdorf.Leiden, bij C.C. van der Hoek. In gr. 8vo. 205 Bl. ƒ 2-:

Deze Roman is een uit de Geschiedenis genomen oorspronkelijk beeld. Als zoodanig wordt dit verhaal in het Voorberigt aangekondigd. Wij twijfelen echter, of het werk wel met regt den naam kan dragen van Geschiedkundigen Roman. Deze toch mag slechts het huiselijk leven in den tijd der geschiedenis, waartoe derzelver tafereelen behooren, afmalen; terwijl de Schrijfster integendeel in dit verhaal, naar hare eigene bekentenis, meer dan wel strikt genomen geoorloofd is, hier en daar de natuur is te hulp gekomen. Het karakter van den, in de geschiedenis, zoo beruchten rochester wordt hier, onder anderen, in vele opzigten in een zeer verschoonend daglicht voorgesteld, ten einde, zoo als het heet, de verbeeldingskracht van den lezer geen al te schrikwekkend voorbeeld van menschelijke bedorvenheid voor te leggen. Dit is strijdig met de, zelfs in Romantische tafereelen uit de Geschiedenis, in acht te nemen getrouwheid, welke alle verdichte rollen ook enkel door verdichte personen moet laten vervullen, en alle wezenlijk bestaan hebbende personen volkomen naar het leven moet voorstellen. Handelt men hiermede strijdig, dan veroorzaakt men, dat geschiedkundige tafereelen dat nut niet doen, hetwelk zij anders nog kunnen aanbrengen. Goed bewerkt, namelijk, verspreiden zij hier en daar, bij een publiek, hetwelk het aan de gelegenheid tot grondiger beoefening ontbreekt, wel slechts oppervlakkige, maar toch juiste denkbeelden aangaande de Geschiedenis. De vertaling laat hier en daar nog wel wat te wenschen overig. Ten minste eene zinnelijkheid kennen wij niet, op welke de beschrijving past: eene geheime ver-
{==724==} {>>pagina-aanduiding<<}
bittering, wilde trots, inwendige woede, en kunnen het onverstaanbare van dit woord, in dezen zin, aan niets anders, dan aan eenig gebrek in de vertaling, toeschrijven. Als verdicht verhaal beschouwd, is deze Roman onderhoudend, en wekt
levendige belangstelling in het lot der in denzelven voorkomende personen; en, daar dezelve de folteringen van een beschuldigend geweten, den heilzamen invloed van een opregt berouw, en de rampzalige gevolgen van de volharding in het booze levendig schildert, gelooven wij, dat de lezing van dit boek ook niet nadeelig op de zedelijkheid zal werken.




Karaku, of de Kamschatdaal in Parijs. Door  J.E. Schut.Te 's Gravenhage, bij A. Kloots. 1832. In gr. 8vo. VIII en 117 bl. ƒ 1-40.

De Schrijver van dit werkje zegt, op zekeren avond over de vrijheid te hebben zitten nadenken. Alzoo zou hij aan het sluimeren zijn geraakt; en nu werd hij (zoo het hem scheen, want het geheel schijnt een droom, gelijk fokke er wel had) in ééns, door een herhaald kloppen op zijne kamerdeur, uit die mijmering gewekt. Daar trad een zonderling uitgedost wezen binnen, dat hem om eenen reispenning naar Kamschatka verzocht. Het was karaku, die zijn vaderland verlaten had, ten einde in Frankrijk de vrijheid te leeren kennen, welke hem door een Fransch koopman in galanteriewaren, la folie genaamd, toen deze in Kamschatka zijne waren was komen uitstallen, zoo sterk was aangeprezen. La folie had op kosten van den Kamschatdaal, die zijne rendieren, jagtgereedschappen enz. te gelde had gemaakt, de reis naar Frankrijk mede gedaan; maar toen karaku te Parijs was, en nu hoopte door la folie te worden ondersteund, liet deze hem aan zijn noodlot over. Hij geraakte welras in kennis met zekeren frontin, die hem zoo wat met de Fransche staatspartijen bekend maakte. Hij zag ook het een en ander, en pakte zich weg, toen de opstand tegen karel X begon, gedeeltelijk ook omdat hij juist een' zeer hartelijken brief uit Kamschatka ontvangen had, alwaar men dringend om zijne terugkomst verzocht. Hij zelf was nu tot het besluit geraakt, dat men meer ware vrijheid op zijn Schiereiland dan in Europa genoot. Zijne lotgevallen deelde hij

{==725==} {>>pagina-aanduiding<<}
aan den Schrijver mede; stond hem toe, die publiek te maken; beloofde hem, bij zijne aankomst in Kamschatka, van zijn verder wedervaren niet onkundig te laten, en verkreeg den verlangden reispenning.
De Schrijver schijnt ons toe, wel aanleg te hebben. Daar, waar hij fokke te veel wil navolgen, is hij het zwakste, en van te groote langwijligheid kan hij, gelijk reeds elders is aangemerkt, zeker niet worden vrijgepleit. Wat vorm en inkleeding betreft, bestudere hij, behalve fokke, ook tristram shandy, en de Romans van voltaire, b.v. Candide, la Vision de Babouc, l'Eldorado, enz. Liever hadden wij, gelijk bij voltaire, het verhaal meer voortgaande en zoo wat met avonturen doormengd gehad, en dan boven ieder hoofdstuk, in plaats van een motto, een thema, b.v.: Karaku bezoekt het Palais Royal. Karaku woont eene zitting van de Kamer der Afgevaardigden bij. Karaku in het Théâtre Français. Karaku wordt geïntroduceerd bij de Osages. Hoe karaku de Giraffe te zien krijgt, en in kennis geraakt met den Heer de la fayette, enz. Dit was dan een geheel ander plan; zoo zou er veel geschreven zijn, dat nu is weggelaten, en veel weggelaten, dat nu geschreven is: maar wij gelooven, dat in zulk een' geheel Romantischen vorm, bij dezelfde strekking, het boek meer zou behaagd hebben; schoon het ook thans, doorgaans in de manier, maar op verre na niet altijd met het vernuft van fokke bewerkt, zijne lezers wel vinden zal. Van platheid, ja gemeenheid is het niet overal vrij te pleiten. Het boeksken krielt van drukfeilen, vooral in de eigennamen, b.v. ulyssus voor ulysses; voorts, en bonus, voor in bonis; ook in Fransche woorden, b.v. bl. 115 vive le
Chartre voor la Charte.
Tot aanbeveling diene het volgende, hetwelk de beruchte talleyrand de périgord wel in het Fransch vertaald mogt lezen. Frontin zegt tot karaku (bl. 110): ‘Hier heb ik een beeldje,’ en te gelijk haalde hij een klein popje uit den zak. ‘Dit beeldje doe ik voor uwe oogen telkens van gedaante veranderen en verdwijnen; het is eene soort van automaat, welken ik uit den boedel van den beroemden pinetti, zaliger gedachtenis, geërfd heb. - Nu verbeeld ik den kunstenaar. Één ding echter verzoek ik u, dat is om niet te glimlagchen, want in dit geval heeft het de eigenschap van plotseling te verdwijnen. - Zie dit beeldje eens ter deeg aan, Mijn Heer! het is een geestelijke. -
{==726==} {>>pagina-aanduiding<<}
Niet waar mannetje, gij zijt een abt? Hij knikt ja. - Wie zie je 't liefst, hoogwaardige heeren, of jonge meisjes, zeker de meisjes? Hij knikt van ja. - Is het genoeg dat je ze ziet? Hij knikt(?) van neen. - Wie is je meester? “Lodewijk XVI.” Bravo! - Nu, daar plaats ik hem onder dezen hoed, ik ligt dien weder op; kijk, nu is het een staatsman. Wie is nu je meester? “Philippe Egalité.” Best geantwoord. - Hokus! pokus! kijk al zijn leven dagen, nu is het een uitgewekene. Zeg, arme man, hebben ze je zoo beet gehad, ben je ook al een slagtoffer van het schrikbewind? Hij knikt (?) ontkenuend. - Wel lieve Hemel! hoe zit dat dan! nu, twee Joden weten wel wat een bril kost? Hij knikt toestemmend. - Ziet, mijne heeren! let wel op, nu verandert hij in een' Kabinets-secretaris van den Ex-keizer, vervolgens in een' dienaar van lodewijk XVIII, en eindelijk in een' gezant. Wie is nu je meester? “Lodewijk philips.”
Bravo! goed geantwoord! Maak nu Heeren en Dames een kompliment. Hij neigt(?). - Let hier wel, mijne heeren! op de buiging der nekspieren en van den ruggegraad; zij bezit in dezen automaat eenen buitengewonen graad van lenigheid. Thans zet ik hem op deze tafel. - Hokus! pokus! die het niet ziet is blind. - Weg is hij, ik heb hem geëscamotteerd.’ - Hokus pokus! onze Recensie is uit. Die dat niet ziet, is ook blind. Weg is onze pen. Wij hebben haar ook geëscamotteerd.

Het nieuw Leven van Jezus, belangrijk voor Kinderen. Een boekje voor de lieve Jeugd. Te Groningen, bij M. Smit. In kl. 8vo. 54 Bl.

De Schrijver van een vroeger uitgekomen stnkje: Het aandenken aan Jezus belangrijk voor kinderen, geeft thans, ten vervolge, het onderhavige. De titel was ons in het eerst, door derzelver dubbelzinnigheid, min of meer duister, en wij wisten in het begin niet, of, door het nieuw leven, eene nieuwe beschrijving van het leven van Jezus, of wel het tegenwoordige leven van Jezus bedoeld werd. Uit den inhoud van het werkje zelf is ons gebleken, dat de Schrijver door deze benaming verstaat dat gedeelte der geschiedenis van Jezus, in hetwelk zijne opstanding en het voorgevallene gedurende de laatste veertig dagen van zijn ligchamelijk verkeer hier op

{==727==} {>>pagina-aanduiding<<}
aarde verhaald wordt. De naam: nieuw leven van Jezus, in dezen zin, komt ons minder gepast voor, dewijl dezelve, eenmaal door het gebruik gewettigd zijnde, tot het invoeren van meer andere zonderling klinkende en nuttelooze onderscheidingen aanleiding zou geven. Zoo kon men gaan spreken van de twee of wel van de drie levens van Jezus, even gelijk men voorheen de onderscheiding had tusschen de staten der vernedering en verhooging van Christus. Het boekje zelf heeft ons intusschen bevallen. Het genoemde gedeelte van het leven van Jezus wordt op eenen trant verhaald, die voor kinderen bevattelijk en uitlokkend is, vergezeld van zulke aanmerkingen, als geschikt zijn, om het Christelijk godsdienstig gevoel op te wekken in de harten der jeugdige lezers. De Schrijver vinde in eene gunstige ontvangst genoegzame aanmoediging, om, naar zijn voornemen, dezen zijnen nuttigen arbeid voort te zetten!





Bijdragen tot het eerste Jaarfeest van den Heldendood van  J.C.J. van Speyk,gevierd te Kampen 6 Februarij 1832. Te Kampen, bij K. van Huist. In gr. 8vo. XIV en 33 bl.

De Cholera; Graf- en Boeteklanken, door a. van der hoop, jr. Te Amsterdam, bij Brest van Kempen. 1832. In gr. 8vo. VI en 38 bl. ƒ :-65.

Mijne Gedachten over de Cholera-morbus (Aziatische Braakloop) voor mijne Stad- en Landgenooten te Zierikzee. Te Zierikzee, bij N.W. Schmal. 1832. In gr. 8vo. 8 Bl. ƒ :-20.

De Reis van Onderofficieren en Soldaten naar de Oost-Indiën, en hunne dienstbetrekkingen op Java, benevens eene schets van al hetgene waarmede de Soldatenstand aldaar in betrekking staat, gevolgd door eenige wenken, voor naar de Indiën vertrekkende Officieren. Door n.w. schmal. Te Zierikzee, bij N.W. Schmal. 1832. In gr. 8vo. 116 Bl. ƒ 1-40.

Men heeft te Kampen den dood van onzen van speyk, over het algemeen, waardig herdacht. R. van wijk, jz. heeft het heldenlied van george döring gelukkig in het Nederlandsch gevolgd. De smelting der doffe e in den volgenden klinker heeft hij somwijlen, naar de vrijheid der Duit-
{==728==} {>>pagina-aanduiding<<}
schers, verwaarloosd, en het gelijkluidend rijm, b.v. van bant op band, (bl. 7) zich veroorloofd. Bl. 7 vonden wij:

In 't midden van den valschen stroom, 
Lag ēene kleine vloot, 
Als waker van het volkenregt, 
En ook van Speyk zijn boot. 

Liever nog:

In 't midden van den valschen stroom, 
Daar lag een kleine vloot, 
Als waker voor het volkenregt, 
En ook, van Speyk! uw boot. 

Bl. 11.

Gelijk de luipaard daagt 
Wen hēt den leeuw behaagt. 

Liever:

Gelijk de luipaard daagt, 
Wen dit den leeuw behaagt. 

sBl. 13. Heb, lees Het jublend, dondrend vrij ‘hoera ❘’
Mr. j. westenberg leverde bij dat feest eene niet onverdienstelijke Elegie. Bl. 15 staat er: Geen Cur ❘ tĭus dem̄pt ❘ er meer ❘ den afgrond met zijn lijf. In het Engelsch gaat dat goed; Cūrt̆iŭs, spreek uit Cūrtsjŏs. In onze taal trekt men zoo niet zamen; derhalve: Geen Cur ❘ tius ❘ dempt meer ❘ enz. Bl. 16. Vĭert hēt verdient geene aanbeveling. De laatste regel aldaar: En zóó, ❘ gĕëerb̄ie ❘ digde asch! moet zijn: En zóó, ❘ gehei ❘ ligde asch! Bl. 17: Zoo viert, aeonen door, enz. Liever: Zoo viert, alle eeuwen door, de naneef nog uw feest. - De nu volgende Phantasia (zoo het heet) door roorda van eysinga is zoo phantastisch wild, dat er bijna geen zin aan te vinden is; de korte regels werken niet weinig mede tot die duisterheid, zoodat het geheel bijna onverstaanbaar en zelfs belagchelijk wordt; b.v. de aanhef:

Dierbaar volk! 
's Afgronds kolk 
Broeide uit haat 
't Giftig kwaad: 
Wrok, verraad, 
Nijd en list, 
Vete en twist, 

{==729==} {>>pagina-aanduiding<<}

Galg en koord, 
Brand en moord, 
Foltrend leed, 
Wanhoopskreet, 
Vloekharpij, 
Razernij. 
Satan gloeid', 
Brulde en loeide 
In zijn krocht; 
't Helsch gedrocht 
Zwol van wraak 
Als een draak; 
Leedvermaak 
Op zijn kaak, 
Was 't bevel 
Voor de hel. 

Is dat geen abrakadabra, dan weten wij het niet!
De Lierzang van gallé op van speyk besluit waardiglijk het bundeltje. Dat vers is stout, warm, krachtig en duidelijk.
Wat aangaat de Cholera, door van der hoop; ook in dit gedicht van dien Schrijver is vele en echte poëzij. Geest en strekking bevallen ons echter slechts ten deele. De Cholera wordt voorgesteld als eene straf van God; en het wordt niet onduidelijk als eene straf voor de zonden der Parijzenaars aangezien, dat bij hen de Cholera sterk gewoed heeft. Maar zijn dan de Scheveningers in 't algemeen, de wijl naar evenredigheid der bevolking de Cholera hen nog strenger getuchtigd heeft, grooter zondaars dan de Hagenaars? Zijn de Groningers aan meer overtredingen schuldig dan de Amsterdammers? Zijn de Zeeuwen beter Christenen dan de Hollanders? Wie zou dergelijke stellingen durven beweren? - De vermaning tot reiniging en heiliging van hart en wandel komt altijd te pas, en het is betamelijk, door het gevoel van den druk der volksrampen, zich tot het goede te laten opleiden; maar men is daarom niet geregtigd, die rampen als eene eigenlijke straf, eene vergelding van het kwade te beschouwen. Bovendien heeft dit werkje de strekking, om schrik voor die ziekte in te boezemen, en het werkt dus derzelver verspreiding in de hand.
Mijne Gedachten over de Cholera-morbus, door schmal, en tevens bij hem uitgegeven, zijn een ellendig vod, beneden de kritiek.

Wie waagt met mij het wee te schetsen 
Der cholera's? en wreed te kwetsen 
Den Satan? - Ik!...een worm in 't slijk. 

Ja wel, een worm! Maar een boekworm, of een lintworm? - Dat doet er niet toe. Zeker is de Schrijver geen Seraf; althans hij kweelt in 't geheel geene Engelentoonen, b.v. bl. 5:

{==730==} {>>pagina-aanduiding<<}


De Gal ontaart uit het gemoede, 
Niet uit de spijs, niet uit den drank, 
De gal ontaart door Duivels woede, 
Uit 't vuil van 't hart, des Duivels stank. 
Arglistheid, trotschheid, schijnbedriegen, 
In schijn van deugd, voor God te liegen, 
Bedroevende den waren geest, 
Door wrekheid, valschheid, zorg en kommer, 
(Wij schepslen onder Godes lommer.) 
Ziedaar dat vuil, dat stinkend beest. 

De rijmelaar heeft wel reden, onmiddellijk daarop te vragen: ‘Verstaat gij 't niet?’ en verder: ‘Is 't wartaal?’ Maar genoeg! Overal zijn teksten onder aangeteekend. Op één na het laatste couplet eindigt aldus:

‘Maar ook die heilig is, die worde 
Bevrijd van vrees, in 's Hemels orde,’ 
Dit zegt des Bijbels laatste zij. 

En het geheel besluit met den hartroerenden en dichterlijken uitroep:

Ziedaar het zuiver G'reformeerd. 

En wat nu het prozawerk van het eigen Schrijvertjen aangaat, zwarter kan de zaak niet gekleurd worden. Alles schijnt bijeenverzameld om iedereen af te schrikken. Taal, stijl en spelling zijn erbarmelijk. Echter is er veel waarheid in, en het geheel is zoo koddig en zonderling van voordragt, dat Recensent het boekje bijna onafgebroken heeft doorgelezen en het lagchende nederlegde. Onderofficieren, en vooral Soldaten, zullen het gaarne lezen. Hetgeen schmal bl. 26 tot 28 aanmerkt, hoe hij, met herhaald ingeven van Haarlemmer-olie, een' Onderofficier van de Cholera genezen heeft, trok onze opmerking. Hetgeen hij zegt omtrent de domheid der liplappen, kinderen van Javaansche moeders bij Europesche vaders (bl. 73-76), gelooven wij gaarne. Daarvan getuige (volgens den Schrijver, bl. 74) de navolgende kopij, door eenen liplap, gouvernements-klerk van ƒ 120. - 's maands, aan zijnen chef de bureau geschreven:
‘Wel Edele Heere
Hebbe geele nag niet geslape niet kunne komme schrijve benne ô zoo sakiet (ziek) niet luste nassie (rijst) spoeg die geele boel uit zeit Mimi (zijne meid), motte niet werke komme beter zijn ô zoo pijn in de peroet (buik), geve wille seriedoos kasse No. 10 zelle danke bidde gezond blijve wille God Christus mense ook
U Edele dienaar.’
‘Zij noemen zich Christenen,’ zegt schmal, ‘ofschoon zij van de gansche religie net zoo veel begrijpen, als de Apen in Bantam.’ Dus begrijpen zij er nog minder van, dan de boekhandelaar schmal! Tantum!

No. XIV. bl. 628. reg. 1. lees: betrekkelijk; en bl. 631. laatste reg. Minerve.
No. XV, bl. 699, laatste reg., lees: A.F.H. Smit.






{==1==} {>>pagina-aanduiding<<}

Mengelwerk.

Over eene gewigtige omstandigheid bij de verrijzenis van den Heiland.

In de Bijbeloefeningen, welke ik, ter bevestiging van mijn geloof en ter opscherping (mag ik het eens zoo noemen) van mijne oordeelkunde, van tijd tot tijd voor mijzelven houde, had ik sinds lang de gewoonte van, even als bij andere letteroefeningen, niet alleen aan te teekenen, wat mij als bijzonder opmerkelijk of als voor verschillende uitleggingen vatbaar voorkwam, maar ook van dan daarover rijpelijk na te denken, of het mij misschien mogt gelukken, dienaangaande iets te vinden, hetwelk mij bevredigde. Viel mij zulks te beurt, ik bragt mijne gedachten, met redenen omkleed, terstond ten papiere. Onder de alzoo verzamelde aanteekeningen nu bevindt zich eene, welker gemeenmaking de geachte Redactie van dit Maandwerk, na aan dezelve kennis te hebben bekomen, van mij verlangde: zij betreft mattheus XXVIII: 2.
Maar hoe! Ik, een leek, het wagen, om, bij het aanwezen en te midden van eene menigte doorgeleerde en schrandere geordende Schriftverklaarders, als schrijver op te treden in het zoo teedere vak der Gewijde. Uitlegkunde? Welk eene drieste onderneming! Geen wonder, dat ik steeds bleef aarzelen. Eindelijk echter ben ik er, alhoewel schoorvoetende, toe overgegaan; doch wat mijn besluit meest heeft bepaald, is geweest eene Aanteekening van wijle den Eerw. p. brouwer, pz., gevoegd bij zijne Proeve ter overeenbrenging van de verschillende berigten der Euangelisten, aangaande de geschiedenis der opstanding van jezus christus (*), welk geschrift ik met geen klein genoegen en

{==2==} {>>pagina-aanduiding<<}
veelzins tot mijne onderrigting gelezen heb, zoo over het algemeen, als inzonderheid betreffende markus XVI, van het 1ste tot het 8ste en van het 9de tot het 20ste vers.
Dat de Eerw. brouwer het woord σεισμὸς (matth. t.a.p.) niet heeft willen verstaan hebben van eene eigenlijk gezegde aardbeving, verheugde mij grootelijks, als met mijn gevoelen overeenstemmende: trouwens vele hedendaagsche (ook enkele vroegere) Bijbelverklaarders staan mede in dat begrip. Daar echter de voorstelling van de groote gebeurtenis zelve, zoo als men dezelve in het boven gedachte vertoog vindt, wijd verschilt van de mijne, welke (zoo ik bescheidenlijk en met onderwerping aan beter oordeel geloove) nergens aldus voorkomt, en bovendien een tastbaar, ja noodzakelijk verband daarstelt tusschen den nederdalenden Engel en de zaak, door σεισμὸς aangeduid, gevoelde ik mij, schier mijns ondanks, onwederstaanbaar gedrongen, om nu aan het verlangen der voorz. Redactie te voldoen, en haar mijn geschriftje ter plaatsing af te staan.
Ik geef mijne gedachten zoo, als ik ze, nu tien of elf jaren geleden, heb op het papier gesteld, met eenige verdere bedenkingen echter, over den oorspronkelijken tekst van mattheus Euangelie en over den toenaam van den Apostel simon, vermeerderd.
Welligt bevat het door mij geleverde niets of weinig nieuws; misschien ook heb ik hier en daar den bal deerlijk misgeslagen: in het eerste geval vraag ik, voornamelijk onze eerwaarde Godgeleerden, om verschooning; in het andere bid ik hen om inschikkelijkheid en, zoo mogelijk, om teregtwijzing. Op beide mij in nederigheid verlatende, doe ik mijn stukje hierna volgen.

Amsterdam, den 24 November 1831.
s.i z wiselius.


{==3==} {>>pagina-aanduiding<<}

Iets over mattheus XXVIII: 2. Daar geschiedde (ontstond) een groote (zware) aardbeving.

Hebben maria magdalena, maria, de moeder van jakobus en jozes, en salome, die gezamenlijk en van allen de eerste (het zij uit Jeruzalem, het zij van Bethanië) naar het graf zijn gegaan, niets bemerkt van de zware aardbeving, welke te dier tijd moet hebben plaats gehad? Deze vraag is dikwijls gedaan; ik heb ook meermalen het een en ander over dat onderwerp gelezen, doch nooit iets, wat mij volkomen bevredigde. Dat de Vrouwen van zoodanig een ontzettend natuurverschijnsel geene melding hebben gemaakt, schijnt, dunkt mij, uit het stilzwijgen van onzen Euangelist, nader nog uit joh. XX: 2, besloten te mogen worden (*).
Maar indien de aardschok eens door de Vrouwen onder weg gevoeld ware geweest, welke uitwerking zou dit op haar gehad hebben, vooral bij de treurige en ontroerde gemoedsgesteltenis, waarin zij zich bevonden? Geene andere zekerlijk, dan die van doodelijken schrik. En zoude eene zoodanige hevige aandoening in dat tijdstip voor de oogmerken der Voorzienigheid bevorderlijk geweest zijn? Geheel het omgekeerde, zoo ik geloof.

{==4==} {>>pagina-aanduiding<<}
Men bemerkt ook duidelijk, dat alles er naar beschikt was, om deze Vriendinnen van den heer op te beuren en te bemoedigen.
Wat dan? Heeft de aardbeving zich bepaald tot de allernaaste ommestreken van het graf, zonder verder eenige trilling in den grond te weeg te brengen? Buiten een dadelijk wonderwerk ware dit onmogelijk geweest (*). Zal men dan ook liever aan iets anders denken, dan aan hetgeen wij altijd door aardbeving verstaan?
Als wij letten op het redengevend koppelwoordje γὰς, waardoor (matth t.a.p.) σεισμὸς ἐγένετο μέγας (daar geschiedde een groote aardbeving) aan het volgende (een Engel des Heere enz.) is verbonden, dan moeten wij, dunkt mij, van zelve geleid worden op het denkbeeld, om voor het woord σεισμὸς eene andere beteekenis, dan die van aardbeving, te zoeken, daar toch eene aardbeving geen noodzakelijk gevolg is, noch van het nederdalen van eenen Engel, noch van het afwentelen van den grafsteen van voor den ingang der spelonk, en de zin evenwel, behoudens het denkbeeld eener eigenlijk gezegde aardbeving, zulks, van wege het gezegde koppelwoord γὰς (want), noodwendig zoude vorderen.
Wat beteekt σεισμὸς dan al meer? Het beteekent ook in 't algemeen trilling, beroering, alsmede, gelijk door de Engelsche Godgeleerden reeds is aangemerkt, groote beweging, schudding,
Maar, behalve de gemaakte bedenking, zijn er nog andere zwarigheden tegen eene wezenlijke aardbeving. Zouden b.v. de Overpriesters in dat geval zich van zoodanige omstandigheid niet bediend hebben, veeleer dan van de lompe leugen, welke zij den Wachteren in den mond gaven, om de opstanding, voor zoo veel het

{==5==} {>>pagina-aanduiding<<}
gerucht daarvan zich mogt verspreiden, geen geloof te doen vinden? Veel aannemelijker toch ware het geweest, dat bij zoodanigen aardschok de grond was vaneengespleten (iets in die rotsige oorden geenszins vreemd) en dat bij deze zelfde gelegenheid het lijk van den gekruisten Nazarener in de aarde was weggezonken en alzoo geheel bedolven geraakt. Ligtelijk hadden zij vervolgends alle plaatselijk onderzoek kunnen beletten of voorkomen. Zij hadden nog meer kunnen verrigten. In de grafspelonk zelve waren ondergravingen te doen, of andere kunstbewerkingen aan te wenden geweest, om eene zoodanige vertelling algemeen ingang te doen vinden en haar zeer waarschijnlijk te maken. Latere Rabbijnen hebben dan ook werkelijk dergelijke praatjes ter bane gebragt, wel beseffende, dat het gebezigde voorwendsel van de Wachters bij geen mensch van gezonde hersenen eenigen duurzamen indruk maken kon (*).
Ik weet wel, dat σεισμὸς, zonder de bijvoeging van τῆς γῆς, bij goede profane Schrijvers ook aardbeving beteekent, onder anderen bij plutarchus, in Agesil. C. 3. ed reiskii: ἐκβαλόντα σείσμῳ τοῦ θαλάμου τὸν ῍Αγιν; en bij thucydides, L. IV. C. 52: καὶ τοῦ αὐτοῦ μήνος ἐσταμένου ἔσεισε, op welke plaats duker zelfs uitdrukkelijk zegt: terrae motus exstitit; maar ik lees toch ook matth. XXVII: 51. καὶ ἡ γῆ ἐσείσθη, en bij josephus, Ant. L. XV. C. 5. S. 1. p. 752: σεισθεῖσα ἡ γῆ, en nog eens, Bell. Jud. L. I. C. 19. T. II. p. 101. ed. haverk. ἡ γῆ σεισθεῖσα; ja, wat

{==6==} {>>pagina-aanduiding<<}
meer is, bij onzen eigen Euangelist wordt, in ons Hoofdst. vs. 4, dit zelfde werkwoord in eene geheel andere beteekenis gebruikt: ἐσείσθησαν οἱ τηροῦντες, zoo als het ook, in onzen Staten-Bijbel, aldaar te regt vertaald is door zeer verschrikt, d.i. geschokt, beroerd. In de Hebreenwsche overzetting van het N.T., bij ons Bijbelgenootschap voorhande, is ook deze onderscheiding wél in acht genomen, want men leest daar vs. 2 לוׁרפָ שׁעַרַ הנֵהִוְ en ziet [er was] een groote aardbeving (*), en vs. 4 םידרִמְשֹּׁהַ וּדעֲדְיִוַ en de Wachters sidderden vgl. Exodus XV: 15 bij Moab. Zoo ook in de vertaling van mattheus Euangelie, uitgegeven door munsterus (†): vs. 2: לודרגׇ שׁעַדַ היָהָ הגֵהִורְ en ziet er was een groote aardbeving; en vs. 4: םירִטְׁדדׁש דּלהֲבְנִ וׁתאָדְיִ זמִוּen uit vrees van hem verschrikten [de] Wachters (of misschien nog beter: werden de Wachters van schrik verbijsterd) vgl. Exodus t.a.p. bij Edom.
De beteekenis van schrikken, in σεισμὸς en σείω, schijnt den Heer michaëlis [die in het aannemen eener ei-
{==7==} {>>pagina-aanduiding<<}
genlijke aardbeving mede groote zwarigheid vindt (*)] in het algemeen meest te behagen, zoo zelfs, dat hij haar wil toegepast hebben, ook op dit ons 2de vers, en σεισμὸς ἐγένετο μέγας volgends hem beteekenen zoude: er gebeurde iets schrikkelijks. Ik heb ook elders (waar, weet ik mij niet te herinneren) gelezen: er ontstond een groote schrik; en taalkundig zoude ik niets hebben tegen zoodanige opvatting, gelijk men hierna zien zal, maar oordeelkundig zeer veel. Deze schrik immers moest dan zijn gevallen op de Wachters; maar van dezelven staat, vs. 4, uitdrukkelijk geschreven, dat zij zeer verschrikt werden; waarom dan, bij deze opvatting van σεισμὸς in het 2de vers, het 4de van tautologie niet wel zoude zijn vrij te pleiten. Zekerlijk ware dit minder het geval met de opvatting van michaëlis, doch deze is mij deswege niet te aannemelijker, of men moest mij eerst door overtuigende voorbeelden aantoonen, dat σεισμὸς eene zoo algemeene beteekenis hebben kan (†). Daarbij ook kan het mij niet behagen, dat deze Geleerde het koppelwoordje γὰς ter zijde zet, en wel zonder voor die uitwerping eenige reden, laat staan eene verandwoording of verdediging, aan te voeren, hetgeen zelfs te minder te begrijpen is, vermits, bij zijne opvatting, dat woordje geene zwarigheid konde opleveren. Misschien wel heeft hij elders daarvan iets gezegd; doch ik erken, 's grooten mans schriften op verre na niet alle gelezen te hebben.
Maar waarom toch (vrage ik) zoude σεισμὸς in ons 2de vers niet blootelijk kunnen te kennen geven schudding, dreuning, trilling, in de lucht en in den grond beide en terzelfder tijd? In de lucht, door het bliksemsnel nederdalen van den Engel; in den grond, door het, met meer dan aardsche kracht, ter nederwerpen van den

{==8==} {>>pagina-aanduiding<<}
zeer grooten (*), regtopstaanden, langwerpig vierkanten grafsteen? Geene natuurwet zoude daardoor zijn verwrikt, vooral niet, als men zich den Engel met een stoffelijk omkleedsel voorstelt.
Doch zien wij verder! - Bijaldien mattheus eens zijn Euangelie oorspronkelijk in de toenmalige landtaal (†) geschreven heeft, gelijk mij altijd waarschijnlijk voorkomt en bij velen is aangenomen, van welke woorden zal hij zich dan hier ter plaatfe bediend hebben? Ik zal deze vraag trachten te beandwoorden, doch moet mij vooraf eenen zijstap veroorloven, welke daarmede, en in zoo verre ook met mijn onderwerp, in een meer dan zijdelingsch verband staat. - Het is wel niet, om regtstreeks te treden in het geschil over den oorspronkelijken tekst, van hetwelk de gronden, die aan de eene zijde voor het Hebreeuwsch of de landtaal van dien tijd, aan de andere zijde voor het Grieksch worden aangevoerd, overbekend zijn: ik wil alleenlijk aan de eerstgemelden éénen toevoegen, welke, zoo ik meen, nieuw is. Den meerkundigen zij het overgelaten, van de waardij mijner redekaveling uitspraak te doen. Zie hier, waarin zij bestaat.
Dat de Palestijnsche Joden onderling hunne eigen taal spraken, en, ofschoon doorgaands het Grieksch wel verstaande, dezelve altijd liever hoorden, dan eene uitheemsche, is niet alleen uit josephus en van elders bewijsbaar, maar zoodanig iets ligt bovendien in den aart en de denkwijze van alle zelfstandige Volken, en moest daarom te sterker plaats hebben bij eene Natie, als die der Joden, zoo volkomen, in Godsdienst en zeden, van alle andere Volken verwijderd. Vinden wij van deze gehechtheid aan de landtaal al geene opzettelijke melding gemaakt in onze Gewijde Schriften, één bewijs echter daarvoor ontmoeten wij, hetgeen, mijns inziens, voor vele gelden mag: ik bedoel Handelingen XXII: 2,

{==9==} {>>pagina-aanduiding<<}
waar het hooren alleen van deze taal genoegzaam was, om het onstuimige gejoel eener opgeruide menigte te stillen, en haar aan paulus toespraak aandacht te doen verleenen.
Het is dan, behalve om vele andere redenen, uit dezen hoofde almede genoegzaam zeker, dat de heer zich gemeenlijk, ook in den dagelijkschen omgang met zijne Jongeren, van de landtaal bediende, en het Grieksch niet bezigde, dan voor meer of min talrijke vergaderingen, onder welke zich Hellenisten en andere buitenlanders of vreemdelingen bevinden mogten. Krachtig wordt, mijns oordeels, deze meening geruggesteund door hetgeen wij lezen matth. XVI: 18; want ware het zeggen: Gij zijt petrus enz. in het Grieksch geschied, dan zoude (met allen eerbied gesproken) de, daar gemaakte, woordspeling volkomen inloopen tegen den kieschen smaak, anders in 's Heilands redenen altijd zoo tastbaar uitblinkende, en volgends welken, ofschoon πέτρος en πέτρα beide evenzeer steen, rots beteekenen, de woorden der toespraak zouden geweest zijn: ὅτι σὺ εἶ Πέτρος, καὶ ἐπὶ ταύτῳ τῷ πέτρῳ, enz. (*). Houdt men het integendeel daarvoor, dat die treffende toespraak gedaan zij in de gewone taal, zoo vervalt de geopperde bedenking van zelve: men neme slechts in aanmerking het navolgende.
In de Syrische Bijbels staat voor de woorden, die in het Grieksch, en ook voor ons, uitgedrukt zijn met petrus en petra, één en hetzelfde woord, na-
{==10==} {>>pagina-aanduiding<<}
melijk ןפןכ, of met Hebreenwsche letteren אפאב, moetende waarschijnlijk gelezen worden képha, hetwelk ook steen, rots beteekent.
In de Chaldeeuwsche Vertalingen van het O.T., gelijk ook in den Talmud, vindt men dit woord dikwijls gespeld ףבֵ (keef), dat dezelfde beteekenis heeft en ook in het meervoud סיפִבֵ (kephim) voorkomt. Z. job ook in het meervoud פיפִכֵ (kephim) voorkomt. Z. job XXX: 6 en jerem. IV: 29. (vgl. lemans en mulders Woordenboek, bl. 293. wortel ףיב.) 
In het Syrisch Lexicon van schaaf (Leyd. 1717.) vind ik, bl. 264, het woord képha of cépha op onderscheidene wijzen in het Syrisch gespeld en aldaar mede vertaald door lapis, petra. Ten slotte zegt de Schrijver: Deinde constituit nomen proprium simonis petri, Apostoli Dom. nostr. j.c. matth. IV: 18 etc. (hier volgen de schriftuurplaatsen) et alibi sexagies nevies. Et tum, quia nomen viri est mascul. const. Pluche, in zijne Histoire du Ciel, waar alle namen der Egyptische en Grieksche Mythologie van het Hebreeuwsch of Fenicisch worden afgeleid, stelt ook den naam van cepheus, vader van andromeda, van dat zelfde stamwoord afkomstig te zijn, en zegt daarbij: Chacun sait, que Cépha signifie une pierre. Tom. I. p. 328.
Eene oude Latijnsche Vertaling van het Syrische N.T. (*) heeft voor dit woord, waar het t.a.p. steen, rots beteekent, petra; doch waar de eigennaam bedoeld wordt, komt niet het woord petrus voor, maar cipha (lees kipha of chipha), hetwelk met het eerstgemelde woord slechts één stipje in de puntuatie verschilt, namelijk אפֹיבִ; weshalve en om alle welke aangevoerde gronden het dan ook wel niet twijfelachtig zijn zal, of de eigennaam, dien wij hier op 't oog hebben, is in

{==11==} {>>pagina-aanduiding<<}
het Syrisch of Caldeeuwsch mede képha of kípha en, gelijk het Hebreuwsche ףבֵ keef, ook volgens schaaf bovenaangehaald, van het mannelijk geslacht; zoo als ook de Apostel elders werkelijk cephas genoemd wordt, welk woord van de bijgebragte Syrische of Chaldeeuwsche woorden niet verschilt, dan in de uitspraak of bij verbastering; zoodat 't Heilands gewigtige toespraak aan petrus dan zeer eigenaartig en gepast wordt, als geweest zijnde: Gij zijt (heet) rotssteen (cephas) en op dezen rotssteen (cephas) zal ik mijne Gemeente grondvesten, enz. (*)
Hoe natuurlijk nu, (om het aangevoerde op de voorgestelde vraag toe te passen) dat mattheus, bepaaldelijk voor zijne land- en volksgenooten schrijvende, het gebeurde in de taal, door hem gebruikt, blootelijk en eenvoudig opgeteekend, en de Vertaler, (markus, jakobus, de Jeruzalemsche Antistes, of een ander) het woord of den ἀπώνυμον in het Grieksch, evenzeer ἐντελῶς als in het Syro-Chaldeeuwsch, willende overbrengen, zich bediend hebbe van de toevalligheid des bestaans van twee Grieksche woorden van gelijke afkomst

{==12==} {>>pagina-aanduiding<<}
en beteekenis, doch van tweederlei geslacht en verschildenden uitgang, ten einde zijnen lezer de toespeling van den naam op de zaak terstond te doen beseffen, hetgeen hij anders, het Syrische woord plaatsende, had moeten te weeg brengen door een: hetwelk overgezet zijnde, is enz. of op eenige andere wijze.
Ik zoude ook, (om nog een' stap verder te wagen) als ik mij den doorgaanden geest van mattheus voorstel, zelfs gelooven, dat hij, oorspronkelijk Grieksch geschreven hebbende, op beide de plaatsen πέτρος gebruikt, en geene andere onderscheiding gemaakt zoude hebben, dan in de groote en kleine π. Ook kan ik (behoudens allen eerbied voor een tegengesteld gevoelen van wijzeren) niet inzien, wat en waarin een Vertaler, het geschrift van mattheus voor Hellenisten en Heidenen mede bruikbaar en nuttig willende maken, zou hebben gezondigd met cephas op de eene plaats te vertalen door Πέτρος, op de andere door πέτρα.
Bijaldien dan mattheus zijn Euangelie niet in het Grieksch, maar in de landtaal geschreven heeft, zoo als mij, gelijk ik boven zeide, in weerwil van de daartegen ingebragte bedenkingen en zwarigheden, altijd waarschijnlijkst voorkomt, van welke woorden zal hij dan hier ter plaatse zich bediend hebben? Ik zoude meenen, eerst (v. 2) van het zelfstandige naamwoord הדָדָחֲ (chărad̄ah) en daarna van het werkwoord דדחָ (charōd), waardoor ik, op de eerste plaats, versta: beroering, trilling, schudding (t.w. van de lucht en van den grond, of, zoo men dit liever wil, van den grond alleen) en op de andere (vs. 4) schrikken, verschrikken. Deze mijne veronderstelling omtrent den oorspronkelijken tekst van mattheus h.t.p. berust voornamelijk op Exodus XIX: 16, 18, in welke beide plaatsen men דדַחֱיָוַ leest, en alzoo het opgemelde werkwoord char̄od in den onvolm. verl. tijd (wajécherad) aantreft; en wel, volgends onzen Staten-Bijbel, in beide de verschillende beteekenissen,

{==13==} {>>pagina-aanduiding<<}
welke ik boven in σείω opmerkte, t.w. die van schrikken, verschrikken en van beroeren, trillen. In vs. 16 immers lezen wij: en al het volk verschrikte, en vs. 18: en de gansche berg beefde zeer (*). Dit beven (trillen) nu bepaalde zich tot den berg; waarom niet op gelijke wijze σεισμὸζ tot den omtrek van het graf, door welke natuurlijke oorzaak dat beven, trillen aldaar dan ook te weeg gebragt zij? Men denke echter hier voornamelijk aan het geweldig nederwerpen van den zwaren steen; want dat zulk een nederploffen van een zoo groot, zwaar en veerkrachtig ligchaam in eenen grond, als die rondom

{==14==} {>>pagina-aanduiding<<}
Jeruzalem, eene hevige dreuning kon en moest te weeg brengen, zal niemand ligtelijk ontkennen.
Om de aangevoerde redenen dan zoude ik onzen tekst volgenderwijze vertalen: En zie, daar ontstond eene geweldige schudding [van den grond]; want een (*) Engel des Heere, afdalende uit den hemel, naderde en wierp den steen van voor den ingang ter neder en plaatste zich zittende op denzelven. - Zoo wordt mij alles duidelijk. De Wachters worden plotseling getroffen, eerst door eene beweging in de lucht, veroorzaakt door den, bliksemsnel en met een stoffelijk omkleedsel nederschietenden, Engel, daarna door het verblindende licht, hetwelk hij van zich afwerpt. Met majesteit grijpt nu de Hemelsche Afgezant den steen aan, rukt denzelven uit den mond der spelonk, en werpt hem, met eene ontzettende kracht, ter aarde (†). Straks zet hij zich, in de ontzagverwekkendste houding, neder op den steen, het dreigende gelaat naar de Wachters gekeerd. Welk een grootsch, welk een verbazend tooneel!
Misschien wel vindt men deze mijne voorstelling te theatraal; maar moest ik de gebeurtenis als Dichter of als Schilder behandelen, zekerlijk deed ik het in dezer voege, en ik zou vertrouwen de waarheid uitgedrukt te hebben.

De physilis.

Dit zonderling diertje, nog weinig bekend bij de natuurkundigen, ofschoon niet vreemd voor hen, die tusschen de keerkringen varen, en het met den grilligen naam bestempelen van Portugeesch linieschip, heeft bijzonder de opmerkzaamheid getrokken van Dr. tilesius, die den Heer krusenstern op de reis

{==15==} {>>pagina-aanduiding<<}
rondom de wereld vergezelde. Het insekt, merkwaardig wegens zijne schoonheid en ongewone bewerktuiging, is reeds meermalen afgeteekend, beschreven en benoemd geworden door onderscheiden Schrijvers. Dezelve verschillen niet alleen ten opzigte van de namen, die zij er aan geven, maar ook ten aanzien van den aard en de bijzondere hoedanigheden, die zij er aan toekennen. Volgens eenigen is het een polyp, volgens anderen een mollusk of zeeworm; nog anderen houden het voor een plantdier. De natuurkundigen, die linnaeus volgen, hebben het den naam van physilis gegeven. Onder alle de wonderbare werken der natuur - onder die menigte van schepselen, wier maaksel, hoe verschillend ook, altijd berekend is voor de plaats, welke zij in de groote schakel der bewerktuigde wezens vervullen, mag men buiten twijfel dit diertje voor een der merkwaardigste verschijnselen houden. Een worm, ter lengte van één tot negen duim, en die slechts onder zekere breedten wordt gevonden, heeft, zoo het schijnt, al de wetenschap en al de kundigheden van een' ervaren zeeman, en is tevens zelf, als 't ware, een schip in het klein. Zijne bewegingen veranderen met de winden. Hij rigt zijnen staart op of laat denzelven neder, welke te dien einde voorzien is met sterke spieren. Wanneer hij zich opgevuld heeft met lucht, is hij zoo ligt, dat hij drijft op alcohol; en daarbij heeft hij zoodanig maaksel, dat hij in zichzelven behoorlijken zwaartelast kan vinden, als het noodig is. Wanneer dus hevige winden zijn leven in gevaar zouden brengen, laat hij zich naar den bodem der zee zakken en vertoont zich niet meer boven op het water. Van het benedenste gedeelte zijns ligchaams hangen zekere buizen af, die zich tot op eenen afstand van twintig voet uitstrekken, en die zoo veerkrachtig en zoo fijn zijn, dat ze zich tot een spiraal draaijen en eene soort van schroef vormen,
dienende te gelijker tijd tot anker, tot wapenen van verdediging en aanval, tot luchtbuizen, en tot gevoelwerktuigen. Het diertje zelf heeft de kleuren van den regenboog. De

{==16==} {>>pagina-aanduiding<<}
kuif op deszelfs kop, de dienst van een zeil doende, is bezet met blaauwe en roode adertjes, versierd met een' rozerooden rand, en zwelt op door den invloed des winds, of misschien naar welgevallen van het insekt. De vezels bevatten eene lijmachtige stof, die eene prikkeling, als van brandnetels, veroorzaakt en puistjes voortbrengt. Deze stof is zoo sterk, dat vaatwerk, waarin men dezelve eenigen tijd heeft laten staan, met veel zorgvuldigheid gewasschen moet worden, vóór men er zich weder van bedienen kan. De vezels kunnen afgesneden worden, zonder die of het overige des diers te berooven van het levensbeginsel; en de afscheiding geschiedt van zelve, zoo dikwijls de kleverige stof met eenig hard ligchaam, b.v. een glazen bol, in aanraking komt. Intusschen heeft de physilis gevaarlijke vijanden in de kleine dolfijnen en medusa's, tegen welke hij zich door zijne zeevaartkunde en door zijn vergif niet kan beveiligen.





Iets uit een schrijven van Berlijn nopens de cholera, 18 sept. ll.

Tegen den doorgaanden regel en buiten verwachting vertoont zich de pest der Cholera bij ons niet in het karakter eener aristocratische ziekte, welke de beschaafde klassen verschoont, en alleen onder de geringere standen woedt; reeds zijn onderscheidene mannen van naam haar slagtoffer geworden. Indien zulks, aan den eenen kant, groote ongerustheid bij dezen verwekt, die zich veilig waanden, zoo draagt het toch, aan den anderen, in het algemeen veel bij tot behoud der rust. De gemeene man keert terug van zijne even afschuwelijke als onzinnige meening, dat de Cholera eene opzettelijk bewerkte, immers door de rijken niet ongaarne geziene krankheid zoude zijn! Ook vermindert allengskens de vroegere af keer van het hospitaal, (doordien in den beginne de meeste lijders reeds op den weg derwaarts stierven)

{==17==} {>>pagina-aanduiding<<}
sinds eenige kranken van daar tot de hunnen hersteld terugkeerden. Evenwel broeit bij het gemeen nog altijd argwaan: één droppel scherpe artsenij, die het linnen aandoet, verlevendigt terstond het vermoeden van vergiftiging, en de post van Geneesheer is nog altijd van gevaar verzeld. In sommige sterkbevolkte wijken vertrouwt zich de Doctor niet zonder een militair geleide. Tot dusverre is slechts één Geneesheer, de jonge Dr. calow, als offer zijner onvermoeide pogingen gevallen. Nevens andere jonge Geneesheeren, had hij, met een wetenschappelijk doel, het hartebloed eens aan de Cholera gestorven persoons op de tong genomen. De volksmeening schreef daaraan zijnen dood toe, terwijl bovendien het lijk vergiftigd was geworden! De waarheid is, dat hij, sinds lang ongesteld, door al te groote inspanning bij het verzorgen eens lijders zich de aansteking berokkend hebbe. Het akeligste is, dat hem reeds 5 of 6 huisgenooten gevolgd zijn, waartoe welligt eene beangste verbeelding zoo wel, als de verpeste lucht, het hare hebben bijgedragen. - De gezamenlijke Berlijnsche Artsen komen dagelijks bijeen in de Medico-Chirurgische Societeit, en er bestaat thans ook eene afzonderlijke Choleracourant, welke alle de met bijzondere verschijnselen verzelde ziektegevallen, den aangewenden bijstand, beproefde of voorgeslagene specifica enz. aan het publiek mededeelt; en echter zijn onze discipelen van Hippocrates, ten aanzien van oorsprong en zetel der kwale, nog even onzeker als die in andere gewesten. Geene ervaring is beslissend; zelden laat zich eene eens geslaagde heelmethode op andere gevallen toepassen. De zonderlinge meening, dat de Cholera door hoopen onzigtbare insekten of wormpjes wordt voortgebragt, vindt aanhangers. - Uitwendig vertoont zich Berlijn gelijk altijd. Men bemerkt op pleinen, straten, wandelplaatsen, in de kerken, en zelfs in de
schouwburgen, er niets van, dat eene pestziekte in de stad heerscht. Alleen de traiteur-zalen worden niet zoo druk bezocht, de Universiteit is minder sterk bezet, en vele ouders houden hunne kinderen van

{==18==} {>>pagina-aanduiding<<}
de scholen terug. Men ontstelt bij het vernemen van den dood van dezen en genen; men knoopt den jas digter toe, en houdt den zakdoek, ter wering eener verpeste lucht, voor den mond; dan weder beklaagt men zich over het beperkte dieet, en vraagt elkander, wanneer dat lastig bedwang eens een einde zal nemen! De armen halen hun hart op aan agurken, ale en de heerlijkste meloenen, die te voren alleen op den disch der rijken gezien werden; zij spotten met de Artsen, en zeggen: ‘Wij willen nu ook eens den gebraden haan uithangen!’ - Het ontbreekt ook, te midden van den angst, niet aan Cholera-aardigheden. Toen men nog dacht, dat de ziekte alleen den gemeenen man wegraapte, zeide een uit dezen: ‘Dan kan de Koning zijn Hof op eens voor de pest vrijwaren: hij behoeft slechts ons allen Geheime Hofraden te maken!’ - Op de schouwburgen worden weinig nieuwe stukken gegeven; maar men rookt er, en dat is iets nieuws.





Aanspraak, gedaan in de vergadering der Vriesche doopsgezinde societeit te Leeuwarden, 26 mei 1831, door F. Hoekstra, leeraar bij de doopsgezinde gemeente te Harlingen.

Uit de Boekverzameling van wijlen u.d. bakker, in leven zeer geacht Leeraar bij onze Gemeente op de Joure en gewoonlijk Afgevaardigde tot deze Vergaderingen, is mij toevallig een gedrukt werk ter hand gekomen van een' hoogen ouderdom, en bevattende, de tijden, waarin het te voorschijn kwam, in aanmerking genomen, een zonderling en verrassend voorbeeld van onpartijdigheid, gematigdheid en verdraagzaamheid ten aanzien der anders zoo zeer verachte en vervolgde gezindheid der Doopsgezinden. Sommigen uwer is het misschien bekend, maar den meesten veelligt, gelijk het mij was, onbekend. Het boek is uitgegeven te

{==19==} {>>pagina-aanduiding<<}
Franeker, ten jare 1597, onder den titel: Protocol, dat is de gansche handeling des gesprex gehouden te Leeuwarden tusschen Ruardum Acronium, dienaar des Goddelyken woords, ter eenre, en Pieter van Ceulen, dienaar by de Mennisten, ofte Wederdooperen, ter andere syden, begonnen den 16 Augusti 1596 en voleindicht den 17 Novembris deszelvigen jaars. Met alle naauwkeurigheid wordt het voorgevallene beschreven, dat inderdaad, mijns achtens, zonderling en merkwaardig genoeg is, om, bij deze gelegenheid, Ul. voor eenige oogenblikken daarmede bezig te houden.
Ruardus acronius, Leeraar bij de Gereformeerden te Cornium, achtte zich, volgens zijn ambt, verpligt, de vergaderingen, welke de Doopsgezinden aldaar en in een naburig dorp hielden en veel toeloop ook van zijne Gemeente kregen, te storen. Hij begaf zich dan naar, of liever drong zich in die vergadering, beginnende in 't midden van dezelve het woord te voeren met te roepen, dat, hetgeen aldaar geleerd werd, valsch was en met Gods woord streed. Doch naauwelijks had hij zich laten hooren, of alle aanwezigen verlieten de vergaderplaats, die in een particulier huis was, niet echter zonder in het heengaan den alleen blijvenden spreker smadelijke woorden toe te duwen; onder anderen, dat hij, die zich een dienaar van Christus noemde, een buikdienaar was.
Ruardus, hierdoor nog meer verbitterd, beklaagde zich deswege bij de Gedeputeerde Staten van Vriesland, met het gevolg, dat hij nevens eenen jelmer brouwer, ten wiens huize de gemelde vergadering van Doopsgezinden gehouden was, en isbrand isbrandsz, die den post van Leeraar in dezelve had waargenomen, voor eene Commissie van de Staten werden gedagvaard. Do. ruardus eischte, onder anderen, bij die gelegenheid, (na zijne aanklagte gedaan te hebben) dat isbrandsz zijne leer óf hier óf elders tegen hem zou verdedigen; doch de ander weigerde zulks met te zeggen, dat hij eigenlijk geen Predikant,

{==20==} {>>pagina-aanduiding<<}
maar een Vermaner was, een eenvoudig en ongeoefend man, zich geenszins bekwaam achtende, om tegen eenen man als ruardus over geloofszaken te disputeren. Deze daarentegen beweerde, dat isbrandsz daartoe verpligt was, als gevende zich toch voor eenen Leeraar onder de Mennoniten uit, en dat hij, indien hij zich alleen niet betrouwde, anderen van zijne geloofsgenooten kon te hulp nemen. En hiermede liep de zaak vooreerst af, misschien na eene ernstige correctie en vermaning aan beide partijen tot onderlingen vrede en verdraagzaamheid.
Ruardus echter, hiermede niet voldaan, gaf dit voorgevallene in druk uit, met eene voorrede, waarin hij vrij onzacht de gevoelens der Doopsgezinden schijnt aangetast te hebben, en waartegen een pieter van ceulen (insgelijks een Prediker onder de Doopsgezinden) de pen had opgevat. Ook deze onderneming beantwoordde bij het publiek niet aan de verwachting van ruardus. Op nieuw brandde hij van verlangen, om met iemand van de Mennisten in 't openbaar over het geloof te redetwisten, dagende nu in persoon, en wel onder getuigen, genoemden pieter van ceulen uit, die tegen hem geschreven had. Maar ook deze betoonde welnig lust tot een zoodanig tweegevecht, aanmerkende, gelijk ook isbrandsz op de Raadzaal gedaan had, dat daarvan weinig goeds te wachten stond, zoo als vóór eenige jaren in een dergelijk geval te Emden gebleken was. Doch eindelijk gaf hij in zoo verre zich los, dat, bijaldien ruardus, zonder toedoen van zijnen kant, de toestemming der Regering tot zulk een twistgeding wist te verwerven, hij alsdan zich niet onttrekken zou.
Kort daarna ontvingen de Staten een request van de Synode te Harlingen, gehouden te dien einde, en de Staten gaven permissie. Dag en plaats werden bepaald. In de Galeystere-kerk te Leeuwarden zou de disputatie of zamenspreking geschieden, en beginnen den 26 Aug. 1596 ten negen ure, ten overstaan van de Heeren douwe

{==21==} {>>pagina-aanduiding<<}
van zijtzama en aede van eisinga, Gecommitteerden van wege de Staten, en rembertus uilenburg, Burgemeester te Leeuwarden, benevens Dr. pieter jansz, Schepen aldaar, welke als Voorzitters de vergadering zouden besturen en de orde handhaven. Twee schrijvers werden benoemd, een aan de zijde van ruardus, met name douwe neijenhuis, openbaar Notaris en Burgemeester te Leeuwarden, en aan de zijde van van ceulen dirck doedes, medeburger aldaar; welke schrijvers gehouden waren, den geheelen handel te protocolleren.
Van dat alles geschiedde legale bekendmaking het geheele land door, met uitnoodiging aan allen ter bijwoning der vergadering niet alleen, maar met volkomene vrijheid aan anderen, die het verkiezen mogten, om, zoo wel aan de zijde van van ceulen, als aan die van ruardus, ter verdediging of wederlegging op te treden. Daarenboven werden de punten van verschil (elf in getal), waarover gesproken of liever getwist stond te worden, mede openlijk bekend gemaakt en aangeplakt. Dus een disputeercollegie zoo uitgebreid en roemruchtig, als er misschlen ooit geweest is! En op die wijze nam werkelijk ter bestemder tijd en plaats dit kerkelijk pleidooi eenen aanvang.
De vergadering werd geopend uit naam van de Politieke Commissarissen, of Presidenten, met eene aanspraak, waarin, na de aanleiding tot deze vergadering verklaard te hebben, de Gedeputeerden onder anderen zeiden: Zoo willen wy, lieve Mannen! op het hoochste hebben versocht ende vermaant, dat gy, uittreckende alle partye ende vleesschelyke affecten, alleen in alle de zamensprekinghe wilt zien ende uw oogmerck wilt nemen op de eere onses Saligmakers Jesu Christi, en ten dien eynde elckanderen in 't spreken en swyghen met sachtmoedicheyd naar 't exempel Christi ende beleeftheyd bejegenen en gemoeten; willen mede u, zeer beminde Toehoorders! hebben versocht, om in stillicheyd te willen toehoren, ende daarinne gy eenig twyffel hebbet neersti-
{==22==} {>>pagina-aanduiding<<}
ghe ondersoeckinghe uit Gods woord te doen en daarna de leeringhen onderscheyden.
Vervolgens werden den sprekers of colloquenten (zoo als zij genoemd worden) de artikelen en conditiën voorgelezen, naar welke zij zich te gedragen hadden, als:

1.Dat zij telkens met een gebed zouden beginnen, en in den geheelen handel niet dan met eene goede conscientie voor God spreken, noch iets binnenhouden of verzwijgen.

2.Zonder acht te geven op eigen eere of reputatie, noch op den stand hunner kerke, openhartig en rond uitspreken, hetgeen zij overeenkomstig Gods woord meenden waarheid te zijn.

3.Dat zij bij hun stuk moesten blijven, tot dat zij het genoegzaam verklaard achtten.

4.Alle kijfachtigheid en bitterheid vermijdende, alles met zachtmoedigheid des geestes tot stichtinge laten toegaan.

5.Dat, zoo iemand in gemoede zich overtuigd mogt gevoelen, de waarheid openhartig en vrijmoedig moest bekennen, gevende Gode daarvan de eere.

6.Dat, in cas van duisterheid, of wanneer het iemand der partijen believen zal, eenige uren uitstel van beraad en nader onderzoek zal verleend worden.

7.Dat de overwonnene, of liever, die, door Gods genade zijne dwaling inziende, tot het regte verstand van Gods woord terugkomt, hem zulks niet tot oneer, smaad of gebrek, maar tot eer, lof en deugd toegerekend zal worden.

8.Dat het gesprek niet in ongegronde woorden, maar in vaste en schriftuurlijke redenen zal moeten bestaan, en het gesprokene, in geschrifte gesteld, openbaar en duidelijk zal worden voorgelezen.

Billijker, onpartijdiger, waarheid- en vredelievender regelen konden nimmer voorgeschreven worden. Beide partijen onderwierpen zich aan deze voorwaarden, en hebben alzoo dagelijks, voor- en namiddag, drie maanden lang, in 155 zittingen (actiones genoemd), tegen elkan-
{==23==} {>>pagina-aanduiding<<}
der gedisputeerd, ten aanhooren van eene talrijke vergadering. In hoe verre zij in den loop van het disput naar de voorgeschrevene regelen van zachtzinnigheid zich gedragen hebben, kunnen wij niet beoordeelen, als hebbende geen lust gehad, alle 155 zamenspraken, vervat in ruim 500 bladzijden in 4o., door te lezen. Maar dit is zeker, dat alles in goede orde is afgeloopen, schoon ieder der partijen aan zijn oude gevoelen stijf en sterk bleef vasthouden.
Gelijk de vergadering met eene aanspraak geopend was, zoo werd dezelve ook door Gedeputeerden gesloten. En ten blijke, dat zij noch over onbescheidenheid der sprekers, noch over die der toehoorders te klagen hadden, bedankten zij dezelve op de minzaamste wijze, vermanende een ieder, het gehoorde zich ten nutte te maken, het voor en tegen te overwegen, na te denken over alles, en vooral in deze tijden van beroering naar waarheid en eendragt te streven. Zou men in onze verlichte negentiende eeuw wel eene geregelder orde, beter beloop en gelukkiger uitslag van zulk een dagelijksch en langdurig twisten hebben kunnen verwachten?
Bezwaarlijk kunnen wij de verzoeking weêrstaan, meer van deze aanspraken der Politieke Commissarissen af te schrijven, zoo uit hoofde van de oudheid der taal, als van den regt Christelijken geest van verdraagzaamheid en godsdienstigen ernst (anders zoo ongewoon in staatstukken) hoogstmerkwaardig. Hoe veel verschilt deze geest van dien der Synode, welke ruim 20 jaren daarna te Dordrecht gehouden werd! Die zelfde Staten van Vriesland ook, welke in deze zaak een voorbeeld van verstandige gematigdheid en onpartijdige waarheidsliefde gaven, toonden omtrent anderhalve eeuw later, dat zij, in stede van gevorderd te zijn in de leer der verdraagzaamheid, of der Evangelische hervorming, merkelijk waren ten achtere gegaan, toen zij, onder aanblazing eener heethoofdige en heerschzuchtige Geestelijkheid, de Inquisitietoorts tegen de Doopsgezinden ontstaken, en den geleerden stinstra, van Socinianerij beschuldigd

{==24==} {>>pagina-aanduiding<<}
en door de kerkelijke regtbanken veroordeeld, 14 jaren lang den predikstoel in zijne Gemeente verboden. Zoo zeer had de ingevoerde hierarchij, na de beruchte Dordsche Synode, de denkwijze van overheden en volk bedorven!
Ruardus en van ceulen (om nog eenmaal op ons stuk terug te komen) sloten insgelijks met eene dankzegging. Tot eene proeve van taal en stijl in die dagen, willen wij nog het begin van die des eerstgemelden laten volgen: O Eeuwighe, Almachtighe, alleen wyse en regtvaardighe Godt, die du eenich in dyn wezen en drievuldich in persoonen biste, namelyk Va der, Zoon, en heilige Gheest: wy danken uit grondt onzes herten, dat door dynen eeuwighen raedt en voorsichticheyd dit tegenwoordig gespreck is aangestellet, en dat Gy dienvolgende cracht en wysheyd verleenet hebt om uit te voeren, enz.
Het boek is op het titelblad versierd met eene plaat, vertoonende de vergadering in de Galeystere-kerk, alwaar de beide kampioenen, met hunne schrijvers op zijde, tegenover elkander aan eene tafel geplaatst, zich duidelijk laten onderscheiden. Jammer alleen, dat men bij de uitgave van deze Protocollen den lezer niet even onbevooroordeeld heeft willen laten, als den hoorder. Want eene lange voorrede van bijkans 50 bladzijden, de ontzag inboezemende namen van willem lodewijk van nassauw enz. enz. enz. en van de Gedeputeerde Staten van Vriesland aan het hoofd hebbende, schijnt eeniglijk ingerigt, om den lezer te beduiden, dat ruardus verreweg gelijk had en van ceulen overal bij hem te kort kwam, alsof men vreesde, dat, zonder zulk eene voorrede, het lezend publiek veelligt omgekeerd zou kunnen besluiten.
Wij kunnen niet nalaten, M.B.! het geluk van onze tijden, hoe drukkend en kommervol anders ook, in dit opzigt te roemen. Die twistzieke geest aangaande oude en afgesletene geloofsgeschillen is in Oud-Nederland ge-
{==25==} {>>pagina-aanduiding<<}
genoegzaam verbannen. Wij loopen geen gevaar, door ruardussen en bogermans in onze stille vergaderingen gestoord te worden; veel minder hebben wij voor vervolgingen en geweldenarij te vreezen ter zake van de belijdenis onzes geloofs, waarvoor onze vaders zoo veel hebben moeten lijden. In de kerk van Nederland, die voorheen tot in hare grondzuilen geschud werd door het daverend geweld der partijschappen, is vrede, en begint men hoe langer hoe meer tot de Apostolische tijden in leer en gezindheid terug te keeren.




Tafereelen van Rusland.

(Vervolg van bl. 582 des vorigen jaars.)

Verdraagzaamheid.

Iederen reiziger in Rusland moet het in 't oog vallen, dat de Rus, ten opzigte van andersdenkenden in zaken van Godsdienst, zeer veel verschilt van de menschen in het westelijk Europa. Of deze verdraagzaamheid, welke nergens zoo groot is, uit onbekendheid met stellige Godgeleerdheid, of uit het volkskarakter, of uit den geest der wetgeving, of uit de volslagene minachting, waarin de mindere geestelijkheid bij den grooten hoop staat, en het daaruit volgende gebrek aan gemeenschappelijke zamenwerking onder de geestelijken voortspruit, wil ik niet onderzoeken. Het zij ons genoeg, te weten, dat men hier niet die onverdraagzaamheid kent, welke in zoo vele andere landen stroomen bloeds heeft gekost. Vreemde beambten, die van buitenlands geroepen, en vóór hunne aanstelling over vele dingen ondervraagd worden, zelfs onderwijzers en hoogleeraren, welke toch in hunne betrekking onmiddellijk op de verstandelijke, dus ook op de godsdienstige opvoeding des volks invloed hebben, staan in dezen gelijk met elkander, en nooit vraagt de Regering naar derzelver geloofsbelijdenis, daar men deze zaak des gewetens aan ieder overlaat. Ofschoon de Grieksche kerk die van het Hof en van den Staat is, zoo bestaat er toch voor alle eerdiensten de volkomenste vrijheid. Ook wonen in dit groote land Christenen en Joden, Turken en Heidenen, Fetisch-aanbidders en Beeldendienaars vreedzaam

{==26==} {>>pagina-aanduiding<<}
onder elkander. Vervolging om Godsdienst, inquisitie, bloedbruiloften, Siciliaansche vespers, kruistogten en proselietenmakerij zijn hier onbekende dingen. Niemand wordt om zijn geloof verkort in zijne burgerlijke regten, of van staatsbedieningen uitgesloten. In het leger en in de voornaamste posten ziet men mannen van Tartaarsche afkomst, die nog de leer van mahomed toegedaan zijn. Ook denkt de Rus er niet aan, om er zich iets op te laten voorstaan, dat hij in de heerschende kerk (in de kerk van den Staat) is geboren. Vele vreemde kerken omgeven in Petersburg en Moskou de hoofdkerk, als minnende kinders de beschermende moeder, en in vreedzame eensgezindheid woont de regtzinnige Rus met den aanhanger van mahomed, en de Heidensche Tschuwasche met zijnen tot het Christendom bekeerden broeder in ééne hut te zamen. Een Russisch Generaal, zoo verhaalt Sir robert wilson, vond, bij het bezoeken van eenen voorpost, de soldaten aan het eten, en vraagde een' ieder naar zijne Godsdienst. Daar waren personen van velerlei geloofs belijdenis bij elkander. Toen hij tot den laatsten man kwam, wiens gelaat Tartaarschen oorsprong aanduidde, zeide hij: ‘Gij zijt een Mahomedaan, gelijk ik zie.’ - ‘Neen,’ antwoordde de soldaat met fierheid, ‘ik ben een Heiden.’ Daarop ontstond een hartelijk lagchen zijner kameraden, die zeer vreedzaam met den Heiden uit één' schotel aten en uit ééne kan dronken.
Ik wenschte wel, dat bekwame mannen dit verschijnsel, hetwelk, zoo veel ik weet, nergens onder de Christenen meer voorkomt, eens opzettelijk en naauwkeurig wilden onderzoeken. Het is wel waar, dat de gemeene man in Rusland nog zeer weinig van zijne Godsdienst weet; doch hieruit alleen laat deze verdraagzaamheid zich niet verklaren, als men in aanmerking neemt, dat de gemeene man in menig ander land even min zijne Godsdienst kent, en daarbij evenwel ten uiterste onverdraagzaam is.
Hiertegen nu staat lijnregt over die onverzoenlijke haat, welken de Rus, die omtrent eene vreemde Godsdienst en omtrent de meest verschillende aanhangen onder de Christenen zoo verdraagzaam is, tegen de uit den schoot zijner kerke ontstane sekten koestert. Gelijk er menschen zijn, die met iedereen, slechts niet met hunne naaste betrekkingen in vrede leven kunnen, zoo zijn ook de Russen, welke omtrent alle andere belijders zich zoo verdraagzaam betoonen,

{==27==} {>>pagina-aanduiding<<}
in eeuwigen strijd met de Raskolniken, of afgescheidenen (separatisten); en de wederkeerige haat, ja de vervolgzucht, zou weldra met geweld uitbreken, zoo niet eene wijze Regering de partijen wist in toom te houden. Voormaals wist men in de Russisch-Grieksche kerk van geene scheuring. Toen echter, vóór omtrent eene eeuw, een Aartsbisschop te Moskou de oude siturgische boeken niet meer goedkeurde en nieuwe invoerde, scheidden de aanhangers van het nieuwe zich van de anderen af, en de breuk onder de geloovigen werd zoo groot, de haat en verachting wederzijds zoo geweldig, dat aan vereeniging niet meer te denken schijnt te zijn. De nieuwe boeken zijn, wel is waar, grootendeels afgeschaft, of althans aanmerkelijk veranderd en aan de oude meer gelijk gemaakt geworden; maar de verdeeldheid der gemoederen werd er niet door verminderd. En evenwel verschillen deze Raskolniken, die zichzelven den eernaam van starowertzi (oudgeloovigen) geven, slechts in onbeduidende bijzaken, die meerendeels alleen uitwendige vormen betreffen, van de anderen. Zij gebruiken b.v. geene klokken in hunne kerken; zij maken het in Rusland gebruikelijke groote kruis over voorhoofd, schouders en borst in eene andere rigting, van de regter- naar de linkerzijde der borst, terwijl de anderen het van de linker naar de regter doen, enz. Daar echter deze starowertzl alle gemeenschap met de voorstanders van het nieuwe schuwen; daar zij het voor zonde houden, met hen uit één' schotel of aan denzelfden disch te eten; daar zij, toevallig een' zoodanigen ketter ontmoet hebbende, kleederen en huisraad, als ware de persoon melaatsch, wasschen en reinigen, zoo zal er wel geene vereeniging der vijandige broeders mogelijk zijn, en er blijft niets anders over, dan hen verre genoeg van elkander verwijderd te hoaden en
elke partij haren weg te laten gaan.
De Grieksche of hoofdkerk in Rusland heeft overigens, gelijk bekend is, onder de verschillende aanhangen der Christenen, de meeste overeenkomst met de Roomschkatholieke kerk. Zij is van deze alleen hierdoor onderscheiden, dat zij de opperhoofdigheid van den Paus niet erkent; dat, volgens haar, de H. Geest alleen van den Vader, en niet tevens van den Zoon, uitgaat; dat zij geene gesneden beelden, maar slechts geschilderde afbeeldingen in de bedehuizen duldt; en eindelijk, dat zij het Avondmaal onder beide gedaanten aan de geloovigen toedient. Al het overige hebben de Grieksche

{==28==} {>>pagina-aanduiding<<}
Christenen met de Roomschkatholieken gemeen, zelfs het misoffer, de biecht, enz. Om deze reden worden dan ook leden van de Grieksche kerk door de Katholieken niet voor ketters of ongeloovigen, maar slechts voor schismatieken (scheurmakers) gehouden; en het is den Katholieken, die in Rusland wonen, geoorloofd, alle verrigtingen der kerk, als doop, huwelijksinzegening, avondmaal, laatste oliesel enz., zoo er geen Roomsch priester is, van een' Russisch' geestelijke te ontvangen.
De geestelijken van de Russische kerk mogen niet alleen, maar moeten trouwen, eer zij de wijding ontvangen en hun ne kerkelijke bediening waarnemen, die, naar den regel, slechts door gehuwde priesters kan verrigt worden. Doch zij mogen slechts eenmaal huwen. Sterft de vrouw van eenen geestelijke, zoo wordt hij daardoor ongeschikt voor zijnen post, kan de kerkdienst niet langer waarnemen, en moet in het klooster gaan. Daar nu het klooster voor geen hunner een wenschelijk verblijf is, worden de vrouwen der Russische Popen als op de handen gedragen en met de teederste zorg opgepast, ten einde de man zoo lang mogelijk zijne vrijheid moge behoudeu. De eenige vergoeding, welke hij door de verplaatsing in het klooster voor het verlies van vrijheid erlangt, is het uitzigt van eenmaal Archimandriet of Archire (Bisschop of Aartsbisschop) te worden; want alleen monniken, dat is, weduwenaars van overledene priestervrouwen, hebben bevoegdheid tot deze posten. Voorts bezitten de Russische geestelijken geene vaste goederen of uitgestrekte landerijen, gelijk b.v. de Spaansche en Portugesche priesters, die een groot gedeelte des lands in eigendom hebben. De geestelijke goederen werden in 1764 door den Staat overgenomen, en sedert ontvangen de priesters, even als alle andere ambtenaren, een jaarlijksch vast inkomen. Bovendien staan allen onder een oppergeregtshof, de heilige Synode te Petersburg, waarvan de leden niet enkel geestelijken, maar meerendeels wereldlijke personen zijn. Zoo lang deze inrigtingen stand houden, is er geen gevaar, dat de geestelijkheid, als één ligchaam, wordt, wat dezelve in de Roomsche kerk is geworden.

De Thee.

Benevens het bad is eene der grootste behoeften voor de Russen de thee, en wel de Chinesche thee, die over

{==29==} {>>pagina-aanduiding<<}
Kiachta uit China ingevoerd wordt. In weerwil van dezen grooten afstand, is de thee, geheel Rusland door, zoo goedkoop, dat zelfs armen dezelve ligt bekomen kunnen. Ook houdt men deze thee voor beter, dan die, welke wij over Holland en Engeland bekomen, dewijl de zee er schadelijken invloed op heeft. De Russische thee wordt meestal van China tot Petersburg en Kiew op vrachtkarren aangebragt, en slechts zelden eene korte wijl langs rivieren vervoerd, daar de groote stroomen van Rusland in eene andere rigting loopen. In plaats van de voor geringere standen al te dure suiker, wordt honig gebruikt; en ofschoon ik aanvankelijk tegen dit middel van vervanging (surrogaat) was, zoo moest ik toch weldra bekennen, dat de honig bij de thee veel beter past en veel aangenamer smaakt, dan de beste suiker. Hiermede bedoel ik echter den Russischen honig, bijzonder dien, welke van wilde bijen in de lindenbosschen verzameld wordt, en zich door een' specerijachtigen smaak onderscheidt, gelijk dezelve ook aan de groenachtige kleur kenbaar is. Deze in Rusland insgelijks zeer goedkoope honig is met dien, welke van onze tamme bijen komt, geenszins te vergelijken, en een inderdaad kostelijk geschenk der natuur. Melk of room wordt slechts zelden bij de thee gebruikt. Arme lieden vergenoegen zich, de door anderen reeds afgetrokken theebladen (*) te droogen, en dan nog eenmaal er kokend water op te gieten; welk tweede treksel natuurlijk veel slapper is en minder geur heeft. Tot het zetten der thee heeft men in Rusland bijzondere theepotten van geel of rood koper,
samowar (zelfkoker) genoemd, waarvan er in de beroemde fabrijkstad Tula jaarlijks vele duizenden vervaardigd en het gansche land door verzonden worden. Deze samowar heeft meest de bevallige gedaante eener urne. Wanneer de gemeene Rus zich eens regt versnaperen wil, gebruikt hij drooge rozijnen bij de thee. Hij stopt den mond vol rozijnen, kaauwt ze een weinig, en laat er dan de thee gewoonlijk zeer heet doorgaan. Het is bijna niet te gelooven, hoe veel van dezen drank in Rusland gedronken wordt, en hoe veel een enkel mensch soms gebruikt; terwijl men niet hoort, dat het veelvuldig gebruik nadeel doet. Jaarlijks, zegt men, worden uit China over de

{==30==} {>>pagina-aanduiding<<}
4000 pud (1600 centenaars) thee naar Rusland gevoerd. De Chinezen pakken dezelve in vierkante kisten, in het bovenste gedeelte van welke men, ter dikte van één' of anderhalven duim, eene laag van de zoogenaamde bloemthee vindt, die in Rusland, als de kostelijkste en duurste, vooral hooggeschat wordt. Deze bloemthee bestaat niet, gelijk men meent, uit den bloesem der theeplant, maar uit de niet geheel ontwikkelde blaadjes, die een' bijzonder sijnen en aangenamen smaak hebben. Behalve deze kent men in Rusland slechts twee soorten van thee, zwarte en groene. De laatste, donkergroen van kleur, wordt voor de beste gehouden, doch voor minder gezond, daar de Chinezen, door dezelve op heete koperen platen te droogen, die kleur aan de bladeren geven.
Voorts gebruikt in Rusland ieder, groot en klein, rijk en arm, dagelijks eene groote hoeveelheid thee. Komt iemand ergens als gast, zoo heeft hij naauwelijks zijnen voet binnen de kamer gezet, of de samowar volgt reeds. Dit is eene zoo vaste gewoonte, dat men deswege geen bevel aan de bedienden behoeft te geven. De vrouw des huizes drinkt dan natuurlijk met den gast; en daar deze gelegenheid, vooral op zon- en feestdagen, meermalen wederkomt, zoo gebeurt het, dat menige vrouw op één' dag twintig en meer koppen thee gebruikt, zonder eenig nadeel daarvan te gevoelen. Mannen, inzonderheid de gemeene kooplieden, drinken er soms nog veel meer. Dikwijls zag ik gansche gezelschappen van deze Russische kupzi, wanneer zij zoo even van hunne reizen in het land teruggekomen waren, zich, in hunne dikke, met sneeuw en ijs nog bezette pelzen, om een' geweldig grooten samowar en schotel rozijnen plaatsen, en niet eerder opstaan, vóór dat samowar en schotel ledig waren, zoodat velen in weinig tijds meer dan twintig kommen thee opslurpten. Deze overvloed van kokend heeten drank bragt hen in een zoo sterk zweet, dat het water in stroomen langs hunne borstelige kaken liep, en zij het gedurig moesten afwisschen. Zij schenen zich echter steeds daarbij zoo wèl te bevinden, dat het nooit iemand hunner inviel, den dikken pels af te leggen. De samowar vergezelt den Rus steeds. Die te arm is, om er eenen te koopen, gebruikt. in plaats daarvan, een' kleinen ijzeren ketel, welke rond is, en, onder dezelfde benaming van samowar, ook in de armste hut aangetroffen wordt. Meermalen, wanneer ik zoodanige hut binnentrad, waar overal de behoeftigheid te zien

{==31==} {>>pagina-aanduiding<<}
was, en ik met den gewonen groet: Kak schiwiosch? (hoe gaat het?) naar den toestand der bewoners gevraagd had, ontving ik het van tevredenheid getuigende en reeds tot spreekwoord geworden antwoord: Slawa Boga, chleb jest, samowar jest; nitschewo ne nadamna. (God dank, daar is nog brood, daar is nog samowar; ik heb geen gebrek.)
Overigens schijnt dit zoo overvloedig en, zoo veel mij althans bekend is, voor de gezondheid niet nadeelig theedrinken met eene andere bijzonderheid in verband te staan, welke dit, in andere landen misschien zeer nadeelig, gebruik hier allezins heilzaam maakt. De felle winterkoude, welke in de meeste streken van Rusland heerscht, en de aldaar gewone en noodzakelijke heete kamers, stellen het ligchaam zeer dikwijls aan schielijke en sterke afwisseling bloot. Het is niets zeldzaams, in de kamer eene hitte van 30 graden Reaumur te hebben, terwijl buiten eene koude van even zoo veel graden is. Daar nu menigeen, wegens bezigheden, meermalen daags zijne kamer moet verlaten en in de buitenlucht komen, ondervindt hij eene verandering van 60 graden, waartegen zelfs een Russisch gestel niet bestand is, zoo er niet bijzondere maatregelen van voorzorg genomen worden. Een vreemdeling, welke in eenigzins gevorderde jaren derwaarts verplaatst wordt en de gewoonten van zijn warmer vaderland behouden wil, moet gewoonlijk zeer spoedig voor de strengheid van het klimaat bezwijken. Toen ik op mijne reis naar Tobolsk door Perm kwam, eene stad, die zuidelijker dan Petersburg ligt, verhaalde mij een jonge, sedert zes jaren aldaar wonende, Duitscher, dat van de landslieden, welke hij bij zijne komst te Perm aangetroffen had, niet één meer overig was. ‘Ik heb,’ zeide hij, ‘in deze zes jaren meer dan twintig Duitsche huisvaders ten grave helpen dragen; en waarschijnlijk zou de dood ook mij reeds lang weggerukt hebben, zoo ik niet in mijn drieëntwintigste jaar, en dus in eenen ouderdom hier gekomen was, in welken het gestel nog buigzaam genoeg is, om aan den nieuwen invloed te gewennen. De Russen,’ voegde hij er nog bij, ‘weten dit ook zeer wel, en
beschouwen elken vreemdeling, die bij zijne komst reeds veertig jaren telt, als de wisse prooi van een' vervroegden dood. De vaders sterven gewoonlijk vroeg weg; maar hunne kinderen tieren doorgaans zeer wel.’
Deze schielijke en zoo dikwijls plaats hebbende verwis-
{==32==} {>>pagina-aanduiding<<}
seling van de heete kamer met de koude buitenlucht veroorzaakt eene ongesteldheid, welke aan dat noordelijk klimaat eigen en des te gevaarlijker is, daar dezelve oogenblikkelijke hulp vereischt, wanneer de lijder voor een' plotselijken dood of voor langdurig sukkelen bewaard zal blijven. De gezondste en sterkste man wordt, zoodra hij een' voet buiten de kamer zet, of men voor een oogenblik deur of venster opent, meermalen eensklaps door een hoogst onaangenaam gevoel bevangen, dat zijn gansche gestel aangrijpt, en zwaar, als lood, op hem drukt. De koude heeft de uitwaseming der huid plotseling geheel doen ophouden. Eene groote loomheid in de ledematen, eene gewaarwording in de uiterste deelen, alsof ze afvallen zouden, felle hoofdpijn en branden der oogen zijn de eerste teekenen der ziekte, waarop, zoo er niet terstond hulp wordt verschaft, binnen weinige uren reeds de gevaarlijkste verschijnselen volgen. Daar de uitwaseming belet is, en wel in zoodanige mate, als wij in onze gematigde luchtstreek niet kennen, moet dezelve ten spoedigste hersteld worden. De zieke wordt daarom oogenblikkelijk en in zijne kleederen op het naaste bed gebragt, zoo digt mogelijk toegedekt, eene warme muts van bont hem over de ooren getrokken, frissche thee gezet, en hem daarvan zoo veel en zoo warm te drinken gegeven, als hij maar kan binnenkrijgen. Wanneer men deze middelen tijdig aanwendt, breekt een overvloedig zweet over het gansche ligchaam uit, en de vreeselijke verschijnselen verdwijnen even zoo spoedig, als ze gekomen waren. De anderen, die zich intusschen weder aan hunnen disch gezet hebben, verwonderen zich in geenen deele, wanneer zij den lijder reeds binnen een half uur het hoofd uit alle de pelzen zien steken, en hem aan hunne vrolijke gesprekken deel hooren nemen, die vóór eene korte poos aan iemand, welke met de toevallen onbekend is, een verloren mensch toegeschenen zou hebben. Allengs
wordt het dek nu verminderd, en nog denzelfden avond zit de man, die zoo nabij den dood was, weêr vrolijk onder zijne vrienden. Maar des te erger gaat het anderen, welke deze oogenblikkelijke hulp niet erlangen. Zoo zij niet reeds den volgenden dag sterven, verlammen zij door de jicht over het gansche ligchaam, en ondergaan een' langzamen, smartelijken dood. Men kent deze lieden, al ware ook de verlamming niet blijkbaar, terstond aan de teekenen van kwaadsappigheid op hun gelaat. Vraagt men, wat

{==33==} {>>pagina-aanduiding<<}
hun deert, het gewone antwoord is: prosdudilsa (ik heb koude gevat); en dit woord klinkt in het oor der Russen even verschrikkelijk, als pest of dood bij andere volken.
Die nu geene geschiktheid heeft, om door het drinken van een aantal kommen heete thee terstond in het zweet te geraken, moet, indien hij mijnen raad wil volgen, liever van daar blijven. Maar, zijn er dan onder de Russen ook niet zoodanige lieden, welke bezwaarlijk kunnen zweeten? Ik heb er geenen gevonden. Gelijk vele menschen slapen kunnen, wanneer zij willen, zoo kunnen alle Russen zweeten, wanneer het hun goeddunkt - heete thee, een warm dek en eene digte muts, en zij zijn van het gevolg zeker. En dit geluk (voor hen is het een waar en groot geluk) hebben zij, naar mij toeschijnt, zichzelven bereid. Hunne menigvuldige heete baden houden de huid zuiver en zacht, en het veelvuldig gebruik van warme thee, waardoor zij ook in gezonde dagen dikwijls van zweet druipen, vermeerdert die eigenschap der buid, en maakt dezelve geschikt, om den invloed van hun klimaat te wederstaan; eenen invloed, welke anders misschien nog nadeeliger op de bevolking dezer oorden zou werken, dan de pest op de bewoners der zuidelijker landen van het oosten.
(Het vervolg hierna.)

Thee-inzameling door apen.

(Uit de Javasche Courant, 1830. No. 119.)

De Chinezen hebben apen afgerigt, om de thee van die gedeelten in te zamelen, welke de mensch niet dan met lijfsgevaar kan bereiken. Zij doen hen in de theeboomen klauteren, de tusschen de takken zich bevindende bladeren afplukken en den daaronder staanden toewerpen. Tot dat einde beklimt de aap de heen en weder slingerende takken, welke men hem aanwijst, en plukt de bladeren. Men spoort hem tot dien arbeid aan, door hem van tijd tot tijd een lekker beetje toe te reiken. Nog vernuftiger is een ander middel.
De Chinees drijft eenen, in het woeste gebergte huizenden, troep apen in theerijke oorden, en vangt alsdan aan, hen te te plagen en te vervolgen. Dus gekweld, breken zij de dunste takken af, en werpen er den hen vervolgenden vijand mede, die het werptuig lagchend verzamelt.






{==34==} {>>pagina-aanduiding<<}

Europa's toekomst.


Wat woelt ge, o volken! door een' drom 
Van oproerstokers aangedreven? 
Wat ziet ge, o Vorsten! siddrend om, 
En zit op uwen troon te beven? 
Een tuimelgeest beroert Euroop; 
En ijdel, ijdel is de hoop, 
Om met den oproerdraak bestand of zoen te treffen. 
Het oog op God, de hand aan 't zwaard, 
O Vorsten! en de afvallige aard', 
Verpletterd door den schrik, zal haren pligt beseffen. 
 
Waartoe een godloos dwangverbond 
In 't hedendaagsch Karthaag gesloten? 
En Hem, die nooit zijne eeden schond, 
Den trouwsten van uw Bondgenooten, 
Gehoond, verlaten en verraân; 
Opdat in vrede de oproervaan 
Van Sint Gudules trans, ten smaad van 't regt, zou wappren! 
Waartoe het éénig volk verdrukt, 
Dat voor geen Jakobijnen bukt? 
Waartoe de hand verlamd van zijne ontelbre dappren? 
 
Een laffe vrees bekroop uw hart, 
En maakt u tot den spot der volken. 
Uw zwakheid heeft hen uitgetart; 
Nu dreigen u de ontbloote dolken. 
Welaan! den stoot nog afgewend!... 
Hoe! gij staat roerloos!...Neen! gij schendt 
Op nieuw het volkenregt en dreigt weêr Hollands stranden. 
Zie daar den moed dier Halve-goôn! 
Zij dragen slechts de onteerde kroon, 
En zwaaijen slechts den staf, om de onschuld aan te randen. 
 
Waartoe het schrikgedrogt gevleid, 
Dat krijg voert tegen orde en wetten? 
Waartoe het striknet u gespreid? 
Gij kunt den voet niet meer verzetten, 
Zoo wart ge in 't zaamgeknoopte koord! - 
Reeds wáren Tweespalt, Roof en Moord, 

{==35==} {>>pagina-aanduiding<<}

Met opgestoken hoofd, door uwe ontwrichte staten. 
Dat is de straf, u toebedeeld, 
Sinds gij de muitzucht hebt gestreeld, 
En Koning Willem's zij' en Neêrlands zaak verlaten! 
 
Maar neen! Dat deedt gij slechts in schijn, 
Gij Ruslands Heerscher! - Uw ontwaken, 
O Adelaar! zal vreeslijk zijn: 
Dan stort gij op het hol der draken, 
Uit uwen hemel, wrekend neêr. 
Hergeven aan de deugd en de eer, 
Zal gansch Germanje zich om Ruslands stander scharen: 
En, blijft de Brit aan Frankrijk trouw, 
Hij deele in Frankrijks leed en rouw, 
En aan zijn vuist ontzink' de schepter van de baren! 
 
Hij nadert reeds, de dag van wraak, 
De dag van roem en rustherstelling. 
Het heiligste oorlog svuur ontblaak'! 
Het make een einde aan zoo veel kwelling! 
Het menschdom blijve in waarheid vrij, 
En zij de band der maatschappij 
Door geen baldadig graauw alom vaneengereten! 
't Gezag van orde en wet herleev'! 
Het rot der Jakobijnen beev', 
En 't menschdom breke alom hun loosvergulde keten! 
 
Mijn vaderland! verhef het hoofd 
Blijmoedig opwaarts uit de golven: 
Uw glorie werd niet uitgedoofd; 
U heeft geen maalstroom overdolven. 
De branding rolde schriklijk aan; 
Gelijk een rots, zoo bleeft gij staan, 
En waart het bolwerk van het sidderend Europe. 
Daar traadt gij aan der volken spits; 
En Koning Willem werd de gids, 
Waarop Europa staart, en die haar lot ontknoope. 
 
Ja! danke 't Rusland onzen moed, 
Zoo 't Polen voor zich neêr ziet knielen: 
Door ons werd gansch Euroop behoed, 
En onze val zou haar ontzielen. 
Ontzielen? - Ja! Zoo 't hoog gezag 
Alom voor Frankrijks oproerviag 

{==36==} {>>pagina-aanduiding<<}

Moet wijken, zwichten, en in ijdlen damp verzwinden, 
Dan breekt weldra der staten bond, 
En al wat in zijn schuts bestond, 
En elke maatschappij zal eindlijk zich ontbinden. 
 
Geen orde dan, geen wet, geen regt, 
Geen vrijheid, die dien naam mag dragen! 
Zie daar het lot, ons toegezegd, 
Zoo Frankrijks vloekverwanten slagen. 
Dan dooft het licht der wetenschap; 
De menschheid zinkt ten laagsten trap; 
De kunsten sterven; de Bevalligheden vlugten; 
Het kouter klieft den grond niet meer, 
En de eikel wordt de spijze weêr 
Van wilden, die in 't bosch bij hunne vrijheid zuchten. 
 
Ja! dwalend door de wouden om, 
Verhaalt de vader dan zijn' telgen, 
(Die luistren, van verbazing stom) 
Hoe eenmaal de adem van 't verdelgen, 
Gelijk de wind der woestenij, 
Gehuchten, steden trok voorbij, 
De lucht verpestte en al wat heerlijk was verwoestte; 
Hoe heel Europa werd besmet; 
Hoe elke zetel werd verplet, 
En hoe der Vorsten zwaard als in de scheede roestte; 
 
Hoe volk na volk in 't niet verzonk; 
Hoe naam en eigendom verdwenen; 
Wat zwijmelwijn Europa dronk, 
En hoe het vrij zich heeft geschenen, 
Toen niemand, in paleis of klnis, 
Meer veilig was bij 't woest gedruisch; 
Hoe steden, vlekken en gehuchten toen verzwonden; 
Hoe 't menschdom, tot der wilden staat 
Verbasterd, nergens heul of baat, 
Maar in geheel natuur zijn' vijand heeft gevonden. 
 
Het kroost, dat niet den grootschen bouw 
Van zoo veel eeuwen kan herstellen, 
En gaarne toch herscheppen zou, 
Wat duivlenboosheid wist te vellen, 
Vloekt dan vergeefs het snood gebroed, 
Welks gruweldaân het schuldloos boet, 

{==37==} {>>pagina-aanduiding<<}

En wenschte zich weleer, of liever nooit geboren. 
Ja! ziet geen God genadig neêr, 
Dan gaat de menschheid voor hare eer, 
Haar wijsheid, deugd en heil in eeuwigheid verloren. 

Slagtmaand, 1831.
a.f. sifflé.





Conferentie en stormwind.


Wie zijt gij, die, zoo hoog gezeten, 
Ginds, aan den Teems, de vierschaar spant? 
Wat durft ge u in uw' waan vermeten, 
Als ging Gods almagt u ter hand? 
Wat trotschheid voert een' wettig' Koning, 
Wel waard' Europa's eerbetooning, 
Voor u, die niets dan onregt spreekt? 
Wat laagheid paart uwe ijdle grootheid, 
Vernedrend, aan de vuige snoodheid 
Van 't volk, dat eed en trouw verbreekt? 
 
Is 't waarheid, wat onze oogen zagen: 
Erft muitzucht roem en heldenloon? 
Vermag 't verraad een kroon te dragen, 
Door Vorsten vleijende aangeboôn? 
Is 't oproer bij Monarchen veilig? 
Geen staatsverdrag, geen eed meer heilig? 
Zijn moorders hulde en eerbied waard'? 
En bukken laffe staatsdienaren 
Gedwee voor woeste plonderaren, 
Ten hoon van 't achtbaarst volk der aard'? 
 
't Is waarheid. - In de schaâuw der troonen 
Wordt regt en eed en wet verkracht, 
En de eer van zelfgeschapen kroonen 
Aan 't laagst gemeen ten zoen gebragt: 
Een muiter, naauw zijn niet ontrezen, 
Dwingt Vorsten, 't muitend rot te vreezen, 
Waar 't plondrend de oproervanen plant; 
't Gelukt hem, de eer en 't regt te krenken, 
En op zijn' wil, zijn woord en wenken, 
Gehoorzaamt Grey en Talleyrand! 

{==38==} {>>pagina-aanduiding<<}

Euroop! wat schouwspel biedt ge onze oogen? 
't Verraad door Vorstengunst vereerd! 
Een' wettig' Koning snood bedrogen! 
Een Natie om haar trouw verneêrt! 
Hier Paskowitsch, die Ruslands dappren 
De vaan der Czaren hoog doet wappren, 
En glorie zingt bij Warschaus val! 
En daar de teelt van Ruiter's telgen, 
Gesmaad door diepgezonken Belgen, 
Gehoond in 't aanzien van 't heelal! 
 
De Luipaard zag, aan onze stranden, 
't Ontkiemen van ons volksgeluk, 
En wrong den Belg het staal in handen, 
En stortte ons in een' nacht van druk: 
De Brit aanschouwt met welgevallen, 
Dat Vlie en Rijn, maar, boven allen, 
Dat de Amstelmaagd voor 't onheil zwicht; 
Hij ziet, met vreugd, den brand en 't moorden, 
Wordt slechts aan Nethe en Scheldeboorden 
Het Britsch Proconsulschap gesticht. 
 
Wat zest u in dien nood, Bataven? 
Het hoongelach der dwinglandij 
Verkondigt, op der vadren graven, 
De zegepraal der muiterij! - 
Wat baat het glansrijkst triomferen? 
De Gauler zendt zijne oorlogsheren; 
De Seine houdt het zwaard ontbloot; 
Haast zal de Teems de Schelde peilen, 
En dwingen u met kracht van zeilen 
En de oorlogsdonders van haar vloot! 
 
Maar rustig staat, aan Neêrlands kusten, 
Oranje, door zijn Volk beschut; 
Geen vrees kan Hollands Leeuw ontrusten, 
Door God en eigen kracht gestut. 
Dreige ook de Don met zijn barbaren, 
De Spree met kracht van heldenscharen, 
En Teems en Seine en Donauvloed; 
Niets kan den Batavier doen beven, 
En Fries en Zeeuw biedt goed en leven 
En nooitverwonnen heldenmoed. 

{==39==} {>>pagina-aanduiding<<}

Waar toeft ge thans, o Bondgenooten! 
Rampzaalgen! gij, die 't vloekverbond 
Met wufte Belgen hebt gesloten, 
Tot wis verderf van Hollands grond? 
Ontvalt ons vrij, gekroonde slaven! 
Leert in 't gareel van muiters draven! 
Verlaat ons, bij den zwaai van lot! 
De Bondgenoot, waarop wij bouwen, 
Waaraan zich Holland durft vertrouwen, 
Is, zwakken! meer dan gij - is god. 
 
Hij, Hij maakt de wolken tot Zijn' wagen, 
Wandelt op de vleuglen van den wind; 
Noorderstormen doen Zijn welbehagen, 
Volgen Hem, als een gehoorzaam kind. 
 
Hij belacht, wat trotschen dwaas beramen, 
Hij, die Teems en Seinestroom gebiedt; 
Dou en Spree en Donauvloed te zamen 
Keeren, op Zijn' wenk, terug in 't niet. 
 
Neêrland! hoor dien stormwind! Losgebroken, 
Geeselt hij uw kusten woest en bang; 
Buldrende uit het westen opgestoken, 
Galmt hij u als harmoniegezang. 
 
Trotsche Britten! nadert onze stranden! 
Elke bank ontvangt u woest en stug; 
Hoort die stormen! ziet die golven branden, 
Vliedt, vliedt naar uw krijtgebergt' terug! 
 
Keert het wraakzwaard, als wij Belgen straffen! 
Veiligt muiters door uw hoog bevel! 
't Stormgebulder zal ons regt verschaffen; 
Vloed en branding volgen Gods bestel. 
 
Neemt de Schelde, u dierbaar, in uw hoede; 
Biedt haar voorspoed aan, als Vorstengift! 
De Almagt keert het, en der stormen woede 
Scheurt, als rag, uw schandlijk logenschrift. 
 
Trotsche Britten! 't mogt der Hel gelukken, 
Dat uw goud den moord in Brussel bragt: 
Holland in den afgrond neêr te rukken, 
God zij dank! staat nimmer in uw magt 

{==40==} {>>pagina-aanduiding<<}

Voegt u naast Europa's rustverstoorders! 
Beider doel zij op één' wil gegrond! 
Zweert te zaam met Frankrijks Vorstenmoorders! 
Aan uw staatslist voegt dat helsch verbond. 
 
Daagt uw vloten op, voor onze stranden! 
Zwakke trotschaards! God belacht uw' waan. 
Zijt gij veilig, waar de golven branden? 
Keert uw vlag het schokken van d'orkaan? 
 
Kan uw wil het vlak der zee bevelen? 
Staat aan u 't gebied van stroom en strand? 
Kunt gij met de kracht der stormen spelen? 
Volgt de zee het wenken van uw hand? 
 
Neêrland houdt den blik op God geslagen, 
Waar zich magt aan list en snoodheid bindt: 
De Almagt maakt de wolken tot Haar' wagen, 
Wandlende op de vleuglen van den wind. 
 
Leert, vermeetlen! leert voor God u bukken! 
Heel uw scheepsmagt is bij Hem een niet; 
Één orkaan kan haar in d'afgrond rukken, 
Als Gods wil dit, u ter straf, gebiedt. 
 
Vaderland! schoon onder 't wee bedolven, 
God beschermt u - gij zult niet vergaan; 
Voor en met u strijden kust en golven, 
In Zijn' stormwind voert God redding aan. 
 
Nederland! wat magt u moge omringen, 
Stijg' voor u, met elken dag, de nood, 
Geen geweld kan u tot schande dwingen; 
God is met u - is uw bondgenoot. 
 
Nassau! klem, met kracht, het roer in handen! 
Met u heerschen rust en orde aan boord; 
Rustig hebt Ge, aan onze veege stranden, 
In d'orkaan, de stem van God gehoord. 
 
't Was de stem, die, in der vadren dagen 
Vaak herhaald, ook tot uw Vadren sprak; 
't Magtwoord, dat hun kracht schonk 't leed te dragen, 
Als Euroop de toorts des krijgs ontstak. 

{==41==} {>>pagina-aanduiding<<}

Koning! zoudt gij voor de toekomst beven, 
Waar Gods magt 't gefolterd Holland schraagt? 
Neen! uw moed zal ons het voorbeeld geven, 
Als de nood uw Volk ten strijde daagt. 
 
God is met ons. Wat ook trotschaards willen, 
Hij biedt ons de band ter redding aan; 
Hij zal zee en branding voor ons stillen, 
Met ons zijn in 't schokken van d'orkaan. 
 
Vorsten, bloost! wat is uw stout beramen? 
Wat uw onherroeplijk raadsbesluit? 
't Stormgeloei kan al uw' trots beschamen, 
En uw wil?....hij wordt den wind ten buit. 
 
Gaulen! Britten! waant niet, dat we u vreezen! 
Ons beschermen zeestrand en moeras: 
Neêrland zal, met God, onwinbaar wezen, 
Zóó als 't eens met d' eersten Willem was. 
 
God zal helpen; God zal Neêrland schragen, 
Waar geen schepsel hulp of redding vindt: 
Hij, Hij maakt de wolken tot Zijn' wagen, 
Wandelt op de vleuglen van den wind. 

November, 1831.
w.h. warnsinck, bz.




Nederland.


Waar, waar ook, in 't verblinde Euroop, 
De volken oproer stichten, 
En met een woeste vrijheidstoorts 
Dat werelddeel verlichten; 
 
Waar ook een helsche tuimelgeest 
Uit d' afgrond op komt dagen, 
Die orde, wet en regt vertreedt, 
En kneust met felle slagen; 
 
Waar ergens - niet in Nederland, 
Schoon klein, van elk verlaten; 
Daar praalt de wijsheid van den Vorst, 
De trouw der onderzaten. 

{==42==} {>>pagina-aanduiding<<}

Hun heldenmoed, hun dapperheid 
Verwon de magt der Belgen, 
En kroonde met onwelkbare eer 
Des Konings ed'le Telgen. 
 
Hunne eendragt, deugd, hun Godsdienstmin 
Bekrachtigt 's Vorsten pogen, 
En schraagt den wakk'ren heldenarm, 
Die Neêrland zal verhoogen. 
 
En, hoe het eind der worst'ling zij, 
Of lijden of verblijden, 
Zijn grootheid schittert in 't bestuur, 
Als onze moed in 't strijden. 
 
Ja, Eerste Willem, ed'le Vorst! 
U blijven wij vereeren, 
En, wat op aard' bezwijken moog', 
U trouw en liefde zweren. 
 
Al faalt het heiligste verbond, 
Door Vorsten eens bezworen, 
De God der Vad'ren, Neêrlands God, 
Is niet voor ons verloren. 
 
Zijn arm bragt heil en redding aan, 
Bij Zeelands vruchtb're beemden, 
Bewoog door storm het pekelveld, 
Voor 't sidd'rend oog der vreemden. 
 
De Britsche vloot, door schrik vermand, 
Ontwijkt de vrije stranden, 
En brengt de maar aan Albion: 
‘God strijdt met deze landen.’ 
 
Verneem die maar, o trotsche Brit! 
Zij dreune u luid in de ooren, 
En doe tot aan uw verste ree 
Den schellen nagalm hooren. 
 
En weet, dat onzer Vad'ren leus 
Ook de onze steeds zal wezen: 
‘Met God voor 't regt ten kamp te gaan, 
En dan geen magt te vreezen.’ 

{==43==} {>>pagina-aanduiding<<}

Naakt ooit uw wreede Luipaard weêr, 
Wij snellen naar de stranden, 
En sterven daar den heldendood, 
Of leven vrij van banden. 

Woerden, 30 Nov. 1831.
h. knijff, az.




De manchenillier. (*)

Klaaglied.

Wijze: Te bien aimer, o ma chère Zélie!

‘Hoe zalig hij, die in uw' arm mogt rusten! 
o Zarina! 'k bemin u, en ben vorst.’ 
Zoo sprak het hoofd van Madanimaas kusten, (†) 
En doodsche schrik beving des meisjes borst: 
 
‘Nelusko! Zarina moge u vereeren; 
Voor Zephaldi ontgloeit alleen haar borst.’ 
En met een oog, dat toorn en spijt verteren, 
Spràk hij nog eens: ‘'k Bemin u, en ben vorst.’ 
 
Toen vloog een lach zijn woeste lippen over: 
‘o Zarina! bij avondzonneschijn 
Verwacht ik straks u onder 's boschjes loover.’ 
En Zarina hernam: ‘Ik zal er zijn.’ 
 
Hij ging. De maagd van Madanimaas kusten 
Zet onder een manchenillier zich neêr; 
Zij sluim'ren in, wie in zijn schaduw rusten, 
En nimmer rijst het zonnelicht hun weêr. 
 
En, 't kwijnend oog op 't ruim der zee geslagen, 
Vangt Zarina, met bleekbestorven wang, 
Op zachten toon, in d'ochtend van haar dagen, 
Dit klaaglied aan, heiaas! haar jongst gezang: 

{==44==} {>>pagina-aanduiding<<}

‘Nelusko! kom; de starren zijn verrezen, 
't Gebladert' beeft, de wind beroert de zee; 
Uw liefdenacht zal koud en aak'lig wezen, 
En mijne rust vol zaligheid en vrêe! 
 
Van zoet genot voel ik mijn' boezem jagen. 
o Geest der lucht! wiens licht mijne oogen boeit, 
Komt gij alreeds mij op wieken dragen 
Naar 't zalig oord, waar eeuw'ge lente bloeit? 
 
'k Mogt u den kus der zuiv're min bewaren, 
Mijn Zephaldi! Kom, stort u aan mijn borst, 
Waar ons Nelusko nimmer schrik zal baren, 
Niet zeggen zal: 'k Bemin u, en ben vorst!’ 
 
Zij zingt niet meer, - hare oogen zijn geloken, 
Haar boezem hijgt, haar laatste krachten vliên, - 
Maar fluistert nog: ‘Ik heb mijn boei verbroken; 
'k Zal, Zephaldi, u in mijn sluim'ring zien!’ 

e.j. potgieter.
Naar het Fransch van millevoye.




Balans.


'k Was gistren, zoo als 't gaat, meê zachtjes aan begonnen 
Aan 't maken van balans. Ik zag de boeken door - 
Vond hier en daar verlies - ginds had ik weêr gewonnen, 
En kreeg, zoo doende, 't werk van 't gansche jaar weêr voor. 
Nu eens was ik voldaan, en riep: ‘Dat was getroffen! 
Dat noem ik mooi gekolfd! dat geld was schoon besteed!’ 
Dan weêr: ‘Drie koopen zóó, en men geraakt op sloffen; 
Die trek was nu zoo dom, als ze ooit een stervling deed!’ 
Angstvallig zag ik om, naar 't geen nog in moest komen; 
Bezorgd zag ik mijn schuld, mijne inventaris aan, 
En had door Bartjens en van Lins in 't eind vernomen, 
Dat ik, mal uit mal thuis, dit jaar had meêgedaan. 
Dat was niet naar mijn zin. Ik dacht: ‘Mijn kring wordt grooter; 
Het kroost is met geen jurk en valhoed meer gekleed; 
De papkom ligt aan kant; aan brood en vleesch en boter 
Wordt zeker driemaa! meer, dan vóór tien jaar, besteed; 
Mama de hen moet voor veel duurder boeken wijken; 
Geen koekje vraagt men meer, maar zak- en speldegeld; 
Muzijk, zang, dans en taal gaan ieder met wat strijken; 
Der mode wordt almede een kleine som geteld.’..... 

{==45==} {>>pagina-aanduiding<<}

Zoo zat ik, onvoldaan, al in mijzelv' te kallen, 
Terwijl ik 't avondbrood met vrouw en kindren at; 
Tot nu de slaap, als lood, kwam op mijne oogen vallen, 
En ik in Morpheus arm vergat balans en al. 
Maar, wat gebeurt! 'k had naauw een uur twee drie geslapen, 
Of 'k zag een' achtbren grijze aan mijne sponde staan; 
Hij voerde een uurglas en een schrikbre zeis ten wapen; 
Hij sloeg zijn wieken uit, en sprak mij ernstig aan, 
Den norschen blik onafgewend op mij geslagen: 
‘Ondankbaar sterveling! wat suft ge, omdat het goud, 
Op winsten uitgezet, min vruchten heeft gedragen? 
Wat wilt ge van een goed, u door fortuin betrouwd, 
Dat gij, met bleek gelaat, met angstzweet op het wezen, 
Bij iedren zonnekring uw voor- en nadeel wikt; 
Terwijl ge 't boek des tijds niet waardig acht te lezen, 
En in de zucht naar goud den dank aan mij verstikt? 
Wat cijns de schat u gaf, dat moet, dat wilt ge weten, 
En de uitslag beurt u op, of slaat den man ter neêr; 
Maar hebt ge uw' tijd vermoord, of beuzelend versleten, 
Dat wekt op uw gezigt geen enkel fronsje meer. 
Hij, die u van den schat een' gulden poogt te ontstelen, 
Hij is 't, die schande en boei om zulk bestaan verdient; 
Maar hij, die driemaal 's weeks komt trekjes met u spelen, 
Hij rooft, 't is waar, uw' tijd, maar zulk een is uw vriend. 
Is slechts de kas gevuld, het hoofd mag ledig blijven. 
Den tijd, om goud besteed, acht men slechts wél besteed. 
Denk, denk, een ander zal eens uw balans u schrijven; 
Een ander, die geen uur, geen oogenblik vergeet! - 
Wat, wat zijn bergen gouds toch met een ledig harte? 
Slechts klippen voor de deugd, bij vaak misbruikt verstand; 
Maar voor 't gevoelig hart een steun in 's naasten smarte, 
En wél gebruikt alleen een zegen van Gods hand. 
“Zet uw talenten uit!” is: oefen uw vermogen. 
Misbruik uw rede niet op fondsen, u onwaard'. 
Laat, laat het zaad van God niet in uw ziel verdroogen; 
Dan zijt gij zeker, dat ge eens zoete vruchten gaart. 
De zomer lacht u aan, de zomer van uw leven! 
Hij lacht maar ééns u toe, en, hoe 't saizoen ook keer', 
Hebt gij dien gulden tijd te roekloos prijs gegeven, 
Hij keert, hij zegent...maar hij lacht voor u niet meer. 
Te zorgen voor 't gezin, is een der duurste pligten, 
En 't uur is wél besteed, tot heil van zijn geslacht; 

{==46==} {>>pagina-aanduiding<<}

Maar, in dit masker, ziet men daden soms verrigten, 
Waardoor 't gezin meer schand' dan goud wordt aangebragt. 
Mor niet, al heeft fortuin u norsch den rug geboden; 
Ga voort en zie niet om; acht u voor klagt te groot. 
De mensch behoeft niet veel; verminder uwe nooden: 
Gij bidt uw' Vader zelv' alleen om daaglijksch brood.’ - 
Maar, wie toch slaaft en slooft, van d'avond tot den morgen, 
Bestendig voor zijn' kring? Wie neemt niet van zijn' tijd 
Een uur, gelijk men zegt, ter poozing van het zorgen, 
Dat hij aan leering.....‘neen! aan beuzlarijen wijdt? 
Dat uur is 't, dat zoo vaak den ganschen dag ontluistert; 
Dat meestal wordt vermoord bij kaarten, schaakbord, wijn, 
In zouteloos gesnap, dat slechts den geest verdulstert, 
Verwijdert van hetgeen hij kan en dient te zijn. 
Dat uur is 't, in het jaar verlengd tot dagen, weken, 
Waardoor balans en boek zoo vaak onzuiver wordt. 
Men hoopt die schuld opeen, en beeft, is 't perk verstreken, 
Eerst aan den rand van 't graf, voor 't schrikkelijk te kort.’... 
 
Dat ‘schrikkelijk te kort’ klonk dondrend in mijne ooren, 
Terwijl de schrik een kreet aan mijne borst ontwrong! 
'k Zag naar den grijsaard om - nog meende ik hem te hooren; 
Maar de achtbre was daarheen. Nu rees ik op en zoug: 
 
Gelukkig hij, die op zijn' togt, 
Voor de inspraak van zijn pligten vaardig, 
Het smetloos vruchtje gâren mogt, 
Den mensch en zijne roeping waardig! 
Wél hem, die, als de jaarkring sluit, 
Gewin in 't harte kan ontwaren; 
Die op geen kwade posten stuit, 
In 't grootboek van zijn levensjaren! 
 
Nog lacht ge, Tijd! ons vriendlijk aan. 
o Ja! wij willen voorwaarts streven. 
Ei, wil gij ons slechts jaren geven; 
Ligt wordt gij, in ons volgend leven, 
Voor de oude schulden mild voldaan. 
Gij sloot een' nieuwen kring ons open; 
Met hem ontsluiten wij 't gemoed 
Voor nieuwe deugden, zielsverheffing, 
Voor menschenliefde en pligtbeseffing, 
Voor alwat waar is, schoon en goed. 

{==47==} {>>pagina-aanduiding<<}

De Algoede biedt den wil de hand, 
En, dus geleid, zal niets ons hindren; 
Hij zeegne Vorst en Vaderland, 
Bewake 't lot van Neêrlands kindren! 
Hij sture ons willen hier alleen 
Naar 't geen ons Zijner waard kan maken! 
Hij doe ons hart voor godsvrucht blaken, 
Voor deugd, en 't nut van 't algemeen! 

h.j. foppe.

Iets over den oorsprong van het Engelsche volkslied: God save the king.

In de onlangs te Londen uitgekomene Memoirs der Hertogin van Perth, waarin een aantal zeer belangrijke bijzon derheden nopens het Hof van lodewijk den XIV, en van Koning jacobus, gedurende diens verblijf te St. Germain, voorkomen, wordt, onder anderen, vermeld, dat, na het tot stand brengen der stichting van St. Cyr, zoo vaak de Koning de kapel bezocht, het koor der Edelvrouwen zelve het volgende gezang, op eene zeer fraaije wijs van lully, aanhief:

Grand Dieu, sauvez le Roy! 
Grand Dieu, sauvez le Roy! 
Vangez le Roy! 
Que, toujours glorieux, 
Louis, victorieux, 
Voye ses ennemis 
Toujours soumis! 
Grand Dieu, etc. 

Bij een bezoek van den vermaarden handel in St. Cyr, deed deze aanzoek bij, en bekwam verlof van de Voogdesse der Koninklijke stichting, om muzijk en woorden beide van dit Gallicaansche kerkgezang af te schrijven, en bragt met dezelven vervolgens den Koning van Engeland, george den I, zijne hulde.

De kostbare viool.

De Graaf von trautmannsdorf, Grootstalmeester

{==48==} {>>pagina-aanduiding<<}
van Keizer karel den VI, kocht van jacob stainer eene viool, onder het navolgend beding: De verkooper ontving terstond 35 carolinen; terwijl de Graaf zich verder verbond, hem dagelijks een goed middagmaal en jaarlijks een nieuw kleed met gouden tressen, twee vaten bier, vrije woning, vuur en licht, maandelijks 8 gulden, en, zoo hij huwde, zoo vele hazen, als hij zou verlangen, jaarlijks twaalf korven ooft, en bovendien dezelfde hoeveelheid van het laatste voor zijne oude voedster, levenslang, te verzor gen. Nog 16 jaren leefde de verkooper na dit verdrag; zoodat de viool hem ongeveer 10,000 gulden opbragt. - Het instrument is thans in het bezit van den beroemden muzikant frenzel.

Parool en liefde.

‘Werda!’ riep de schildwacht op den uitersten post, het gerucht van voetstappen hoorende. - ‘Goed vriend!’ was het zwakke en bevende antwoord. - ‘Goed vriend? Wel dan, geef het parool!’ - ‘Liefde!’ - ‘Liefde? Dat is het parool niet. Ga, van waar gij komt. Het gold mijn' kop, zoo ik u doorliet.’ - ‘Ik ben eene onderofficiers-vrouw, die tien mijlen ver kom loopen, om mijnen man nog ééns te zien, eer de slag begint; misschien zie ik hem dan nooit weder! Zijt gij gehuwd?’ - ‘Al zou het mij den hals kosten, passeer!’




De proclamatie van Lyon.


Stil! stil toch! Monseigneur is daar, 
De regenboog na onweêrsvlagen! 
Zorgt, dat zijn kieschheid uwe ellende niet ontwaar', 
En laat uw zondagskleed van uw geluk gewagen! - 
Ons zondagskleed?...helaas! die schimp treft ons te zeer: 
Wij hebben in 't geheel, sinds lang, geen kleeren meer. 

Naar het Fransch.
j.w. ijntema.





Op de verloting van boeken, te Groningen, ten voordeele des vaderlands.


Treed toe, regtschapen vriend van 't vaderland! 
En breng op dit altaar uwe offeranden: 
Voor luttel gelds verrijkt gij uw verstand, 
En schraagt in nood het dierbaarste aller panden. 
Gij dient uw land, en zorgt voor hart en hoofd: 
Ziedaar een gift, die woekerwinst belooft! 

Dec. 1831.
j.w. ijntema.


{==49==} {>>pagina-aanduiding<<}

Mengelwerk.




Verhandeling, over de regten en pligten van den mensch, als burger.

Door Mr. A.F. Sifflé. (*)

Weinige vragen zijn er, waarop zoo verschillend geantwoord, waarover zoo hevig getwist wordt, en welker oplossing van zoo veel gewigt is voor elken geordenden Staat, als die veelomvattende vragen: in hoe verre de menschen, als burgers, met elkander gelijk staan, of behooren te staan? en welke regten en pligten, voor den mensch, als burger, uit die gelijkheid of ongelijkheid voortvloeijen?
Meermalen worden die vragen, met onstuimigheid en eenzijdigheid, in dagbladen en tijdschriften van verschillende kleur, in staatkundige gezelschappen, en ook op het spreekgestoelte in vergaderingen van volksvertegenwoordigers, en zulks in onderscheidene landen van Europa, behandeld.
Het doel van ons Genootschap is louter wetenschappelijk. In onze hoedanigheid, als Directeuren of Leden van hetzelve, zijn wij vreemd aan alle staatkundige bemoeijingen. Het belang van waarheid en regt, deugd en zedelijkheid, mag alleen ons aansporen. En zouden wij ons dan niet mogen vleijen, met kalmte en onpartijdigheid, even alsof wij nog nimmer over die onderwerpen eene beslissende meening hadden aangenomen, de zaak in verschil, tot onze bevrediging, te kunnen onderzoeken?
Vereert mij, M.H.! met uwe oplettendheid, terwijl

{==50==} {>>pagina-aanduiding<<}
ik spreken zal over de regten en pligten van den mensch, als burger; en wel zóó, dat wij de grenzen zullen onderzoeken van de onderlinge gelijkheid der menschen, als burgers van eenen Staat, en den omvang bepalen van hunne regten en pligten, gelijk ze door de beperking dier gelijkheid worden geregeld.
Ten einde gelukkig in ons voornemen te slagen, zullen wij ons deze drie vragen ter beantwoording voorstellen:

1.Waarin bestaat de natuurlijke gelijkheid der menschen?

2.In hoe verre wordt hunne onderlinge gelijkheid, als burgers van eenen Staat, door die natuurlijke gelijkheid bestemd?

3.Welke regten en pligten, voor den mensch, als burger, vloeijen voort uit die onderlinge gelijkheid, naar mate zij binnen deze of gene grenzen beperkt is?

De twee eerste vragen zullen wij in het eerste, de derde vraag in het tweede of laatste deel dezer Verhandeling beantwoorden.
I. 1. Waarin bestaat dan de natuurlijke gelijkheid der menschen?
Ongetwijfeld alleen in het bezit van eenige algemeene trekken, waaraan wij den mensch als schepselensoort onderscheiden; waaruit van zelve volgt, dat ook die natuurlijke gelijkheid niet zonder grenzen is, en dus de menschen wel, in sommige opzigten, aan elkander van nature gelijk zijn, maar ook, dien ten gevolge, in alle andere opzigten, even natuurlijk verschillen.
De menschen zijn elkander, in sommige opzigten, van nature gelijk: want waarom begrijpen wij zekere klasse van wezens, waaronder wij onszelven rangschikken, onder den algemeenen naam van menschen, dan alleen dáárom, dat alle wezens, welke wij onder die benaming verstaan, zekere, ten deele stoffelijke, ten deele geestelijke, eigenschappen met elkander gemeen hebben, waaraan wij hen van alle andere schepselensoorten onderscheiden?

{==51==} {>>pagina-aanduiding<<}

Eene uitvoerige ontwikkeling van alles, wat den mensch naar ziel en ligchaam kenmerkt, ligt buiten ons bestek. Voor ons doel is het genoeg, hier kortelijk aan te wijzen, dat wij aan alle wezens, die wij onder de menschen rangschikken, in hunnen gezonden toestand naar geest en ligchaam, toeschrijven het vermogen van zinnelijke waarneming in tijd en ruimte; de behoefte aan voedsel en lijfsbeschutting, naar de omstandigheden vorderen; de vatbaarheid voor ligchamelijke streeling, innerlijke vreugde en smart, toegenegenheid en afkeer; het hooger kenvermogen door verstand en rede; eene zekere maat van weetgierigheid; een duister gevoel van onderscheid tusschen regt en onregt; eene overhelling tot eerbiediging van eenig bovenmenschelijk vermogen; de vrijheid van keus tot hun doen en laten, voor zoo ver geen stoffelijke hinderpaal de volvoering van hun voornemen belet; de zucht tot bevrediging van alle zinnelijke, verstandelijke en zedelijke behoeften, zoo dra zij die ontwaren; en eindelijk een geweten, hetwelk hunne daden en bedoelingen beoordeelt, overeenkomstig de begrippen, die zijzelven koesteren omtrent hetgene betaamt.
Overigens is de geschiedenis van alle menschen dáárin gelijk, dat allen, welke van ouders geboren worden, (want op oorspronkelijke menschenparen is dit van geene toepassing) als onnoozele en hulpbehoevende kinderen ter wereld komen; dat zij (buiten het geval van krankzinnigheid of ongeneeslijke kwalen) vatbaar zijn voor verstandelijke en ligchamelijke ontwikkeling, onderhevig aan storing en doorgaande verzwakking van zielsvermogens en ligchaamskrachten, en (gelijk wij opmaken op grond van algemeene en voortdurende waarneming) noodwendig onderworpen aan den dood.
Ziet daar dan nu, M.H.! waarin de menschen elkander natuurlijk gelijk zijn; waaruit van zelve volgt, waarin zij onderling van nature kunnen verschillen, en waar de grenzen der natuurlijke gelijkheid en ongelijkheid zijn te vinden.

{==52==} {>>pagina-aanduiding<<}

Immers in kleur en gestalte, in aanleg en krachten, in tijd en wijze van ligchaams- en zielsontwikkeling, in levenslot en gedrag, verschillen de menschen. Zoo zijn sommigen blank, anderen zwart; sommigen sterk, anderen zwak; sommigen schrander, anderen dom; sommigen gelukkig, anderen ongelukkig; sommigen slecht, anderen braaf, en zoo voorts.
De natuurlijke gelijkheid der menschen bepaalt zich dus tot het bezit van al die hoedanigheden en het gevoel van al die behoeften, welke tot de menschelijke natuur, in haren tegenwoordigen toestand, behooren; de natuurlijke ongelijkheid, tot alles, waarin de menschen, de burgerlijke betrekkingen niet medegerekend, kunnen verschillen.
2. Maar, in hoe verre wordt nu de onderlinge gelijkheid der menschen, als burgers van eenen Staat, door die natuurlijke gelijkheid bepaald?
Het antwoord hierop is van tweeledigen aard. In de eerste plaats zullen wij de grenzen der gelijkheid aanwijzen van zoodanige lieden, die gezamenlijke oprigters zijn van een' nieuwen Staat, in een land, waar nog geenerlei regeringsvorm bestaan had, en alzoo geene verkregene regten te eerbiedigen zijn; en in de tweede plaats zullen wij de grenzen opgeven der gelijkheid tusschen burgers, geboren of getreden in een' gevestigden Staat. De verwarring van den onderscheiden graad van gelijkheid, in die twee zoo wijdverschillende omstandigheden, heeft veel woordentwist en nog meerdere wanbegrippen veroorzaakt. Wij zullen hier goed moeten onderscheiden, indien wij de waarheid gelukkig willen ontwikkelen.
Stellen wij derhalve eerst het geval, dat er door menschen, welke nog tot geene maatschappij behooren, of die, hetzij gedwongen, hetzij vrijwillig, dezelve verlaten hebben, en alzoo tot den natuurstaat, d.i. tot den onmaatschappelijken toestand, zijn teruggekeerd, een nieuwe Staat wordt opgerigt: alsdan hebben alle volwassenen gelijke regten, met uitzondering der gehuwde

{==53==} {>>pagina-aanduiding<<}
vrouwen, zoo zij er zijn, die aan het gezag hunner mannen, uit kracht hetzij van plegtige verbindtenis, hetzij van de onveranderlijke ordening der natuur, binnen de grenzen der ons ingeschapene zedewet, onderworpen zijn; terwijl de kinderen noodwendig, wel in meerdere maat, doch mede binnen de grenzen dier op hunne omstandigheden zich toepassende zedewet, afhankelijk blijven van hunne ouders, zoo lang zij derzelver zorg niet kunnen ontberen. Overigens bestaat er geene ongelijkheid, dan het verschil in zielsvermogens en ligchaamskrachten, tusschen de volwassenen onderling; ten zij sommigen hunner eenige eigendommen mogten hebben medegebragt, waarop het verkregen regt, buiten hunne toestemming, hun niet mag worden ontnomen.
In het andere geval, wanneer men vraagt naar de grenzen der gelijkheid van burgers, geboren of getreden in een' gevestigden Staat, is het antwoord, dat die gelijkheid zich niet verder uitstrekt, dan de wetten en gewoonten van dien Staat het gedoogen; en dat, zoo de staatsvorm verbroken wordt, echter alle onderscheidingen, welke vóór de vestiging van de laatstverbrokene staatsregeling bestonden en tot nog toe behouden waren, (als zijnde zoo vele reeds te voren verkregene en inmiddels bewaarde regten) zoo lang daarvan door de wettige bezitters geen' vrijwilligen afstand gedaan is, ongeschonden behooren te blijven, al ware het, dat de voltooide omwenteling kon worden goedgekeurd.
Echter moet men altijd in het oog houden, dat alle wetten en gewoonten, die strijdig zijn met het eeuwig regt der menschheid, nietig zijn uit haren aard, en dus de beperking der gelijkheid nimmer eene opheffing van alle gelijkheid veroorzaken kan.
Noodwendig blijven de menschen elkander altijd in zoo verre gelijk, dat zij menschen zijn, d.i. wezens, zoodanig bewerktuigd en gezind, als wij hen hiervoren beschreven hebben. Zij blijven dus gevoelige, denkende en zedelijke schepselen. Daar allen begaafd zijn met gevoel voor regt en onregt, zedelijken zin en geweten,

{==54==} {>>pagina-aanduiding<<}
behooren ook allen gelijk te wezen voor de wet. Krachteloos uit haren aard, strijdig met waarheid en billijkheid, zouden dus de Middeleeuwsche wetten zijn, die b.v. eenen edelman, indien hij eenen daglooner had omgebragt, met eene ligte geldboete vrijlieten, maar den daglooner, die eenen edelman vermoord had, met den dood straften.
II. Welke regten en pligten, voor den mensch, als burger, vloeijen er dan voort uit de onderlinge gelijkheid, naar mate zij binnen deze of gene grenzen beperkt is?
Ziet daar, M.H.! de laatste en tevens de gewigtigste vraag, welke wij ons voorgesteld hebben te beantwoorden, in het tweede of laatste deel van onze rede.
Zien wij eerst, wat wij te verstaan hebben door regten en pligten in het algemeen.
Ons regt is onze bevoegdheid, onze pligt is onze gehoudenheid, om iets te doen, of te laten. Onze pligten beginnen dus, waar onze regten eindigen. Ons eigen regt strekt zich juist even ver uit, als de pligt van onze natuurgenooten jegens ons, en hun regt tegen ons zoo ver, als onze pligt jegens hen. Regten en pligten zijn dus wederkeerig: doch om de grenslijn van ieders regt en pligt te bepalen, moesten wij eerst met ieders omstandigheden en betrekkingen, ja! met al de geheimen van zijnen geest en zijn hart bekend zijn. Om dit te zijn, moesten wij alwetendheid bezitten; doch deze eigenschap der Godheid ontbreekt ons. Alleen onze eigene aangelegenheden, wenschen en behoeften kunnen wij toereikend leeren kennen. Uit dien hoofde kunnen wij niet altijd weten, hoe ver, in het oog van God, zich de pligten van anderen jegens ons uitstrekken; en de uitoefening van ons regt moeten wij, tot behoud van een' vasten regel, beperken tot hetgeen ons ontwijfelbaar toekomt; terwijl wij op al het overige slechts eene zedelijke aanspraak behouden, waaruit nimmer eenig dwangregt ontstaan kan.
Doch even als ons eigen regt alzoo binnen engere grenzen

{==55==} {>>pagina-aanduiding<<}
omschreven wordt, zoo bekrimpt zich ook het dwangregt onzer natuurgenooten tegen ons; en ook zij kunnen slechts datgene geregtelijk van ons eischen, wat hun ontwijfelbaar toebehoort. Er ontstaat derhalve, in onze menschelijke beschouwing, een onderscheid tusschen ons volkomen regt, hetgeen den volkomenen pligt van anderen regelt, terwijl het ons een dwangregt op anderen geeft; en ons onvolkomen regt, hetwelk aan anderen onvolkomene pligten oplegt, tot welker vervulling jegens ons wij niemand mogen noodzaken. Daarom heeft, hoe strijdig met de billijkheid het wezen moge, een rijk schuldeischer het volkomen regt, zijnen armen schuldenaar, tot den laatsten penning toe, in de vormen der wet, te ontnemen; terwijl een behoeftig man, daarentegen, slechts een onvolkomen regt heeft op de barmhartigheid der gegoeden.
Maar dat onderscheid van volkomene en onvolkomene regten en pligten regelt alleen de betrekkingen der menschen in de burgermaatschappij; het verdwijnt grootendeels in de vierschaar des gewetens. Echter is ook dáár de schending van iemands volkomen regt, b.v. door moord, diefstal of laster, snooder, dan de schending van iemands onvolkomen regt, b.v. door nalatigheid in hulpbetoon, wanneer een ander in levensgevaar verkeert; door karigheid, wanneer een ander gebrek lijdt; of door stilzwijgen, wanneer wij weten, dat een ander onverdiend beschuldigd wordt.
Wat nu den grond van regt en pligt betreft, deze ligt voor onvolkomene regten en pligten alleen in de billijkheid, maar voor de volkomene regten en pligten óf in overeenkomst, óf in den aard der zaak. In overeenkomst, wanneer twee bevoegde partijen dezelve sluiten; in den aard der zaak, wanneer de wederzijdsche verpligtingen, waaruit een wederkeerig dwangregt geboren wordt, ontstaan uit den loop der omstandigheden. B.v. Een kind wordt hulpeloos geboren; daardoor verkrijgt het een volkomen regt op verzorging door de oorzaken van zijn bestaan. Deze wederkeerig bezitten, deels reeds daar-
{==56==} {>>pagina-aanduiding<<}
om, dat zij deszelfs ouders zijn, deels omdat zij voor de opvoeding zorgen, een volkomen regt op de gehoorzaamheid van het kind in alle betamelijke zaken, voor zoo lang hetzelve in zijn onderhoud niet eigenhandig kan voorzien. Er bestaat hier wel geene overeenkomst; maar de verpligting, uit de toedragt der zaak, uit den loop der omstandigheden geboren, is wederzijds even verbindend, als bestond er eene overeenkomst. Hetzelfde geldt omtrent den pligt tot schadevergoeding van het nadeel, aan een' ander, in persoon of goederen, opzettelijk of ongelukkig door ons toegebragt. Zonder dat wij die vergoeding beloofd hebben, zijn wij er ten volle toe verpligt; en indien wij met boosaardig oogmerk hebben gehandeld, worden wij nog strafbaar bovendien.
Zoodra wij nu een onderscheid erkennen tusschen volkomene en onvolkomene regten en pligten in het algemeen, en aannemen, dat niet alleen uit overeenkomst, maar ook uit den aard der zaak, en dus uit den zamenloop der omstandigheden, verpligtingen ontstaan, die anderen een regt tegen ons verleenen; zoo moeten wij dat alles ook toepassen op de regten en pligten van den mensch, als burger.
De grenzen, waarin de gelijkheid der menschen, als burgers, beperkt is, en die te gelijk den omvang van elks regten aanwijzen, worden deels door omstandigheden, deels door wezenlijke overeenkomst daargesteld. Daarom zijn zij niet overal en altijd dezelfde. Alleen voor zoo ver de gelijkheid gegrond is op omstandigheden, die overal en altijd dezelfde zijn, d.i. voor zoo ver zij voortspruit uit den algemeenen aanleg der menschelijke natuur, (gelijk hier voren is aangetoond) is zij de bron van onveranderlijke en algemeen geldende regten en pligten.
Maar mij dunkt, reeds zie ik de jakobijnen, die hunne verwoestende grondstellingen onder een masker van Liberalisme trachten te verbergen, verstoord over zulk eene antiliberale stelling, gelijk zij haar ten on-
{==57==} {>>pagina-aanduiding<<}
regte noemen zullen. Reeds roepen zij mij toe: ‘Alle menschen hebben gelijke behoeften, en dien ten gevolge gelijke regten. Alle ongelijkheid onder de menschen bestaat als daadzaak, maar niet als regt: voor zoo ver zij zich als regt wil handhaven, moet zij vernietigd worden. Weg dan met alle voorregten, aan godsdienstige, wetenschappelijke of kunstkweekende inrigtingen geschonken! Weg met alle adellijke, ridderlijke en wetenschappelijke titels! Weg met elke regering, die meent tot het oppergezag geregtigd te zijn, ten zij dat regt beschouwd worde als door het Volk gegeven, tot wederopzeggens toe! Want, daar alle menschen oorspronkelijk gelijk zijn, zoo is alle gezag alleen voortgevloeid uit de oppermagt des Volks, hetwelk, tot handhaving der algemeene veiligheid, zeker gezag leent aan personen, die het vertrouwt; doch alleen bij wijze van volmagt, welke door den Souverein, d.i. door het Volk, kan worden uitgebreid, ingekort, teruggenomen en overgedragen, zoo vaak en op zulke wijze het aan de meerderheid der natie behaagt. - Overigens heeft elk burger onbepaald regt, om zich gewelddadig te verzetten tegen bevelen eener bestaande Overheid, die strijdig zijn met de Wet, of met het Natuurregt. Met het Natuurregt strijdig is elke beperking van de vrije mededeeling der denkbeeldeu, of van de wijze, waarop degenen, die aan éénen of meerdere Goden gelooven, meenen die Hoogere Magten te moeten vereeren. Leve dan de onbepaalde vrijheid der drukpers, de onbepaalde vrijheid van het onderwijs, en de onbepaalde vrijheid der eerdiensten!’
Geheel anders denken de absolutisten, die wij niet moeten verwarren met de tusschen Jacobinismus en Absolutismus gedurig indraaijende apostolieken en théodémocraten of hedendaagsche jezuiten, zelfs ook niet met de zuivere monarchalen; als welke laatsten, schoon vijanden van het vertegenwoordigend stelsel, echter vrienden der verlichting kunnen zijn. Aldus

{==58==} {>>pagina-aanduiding<<}
dan spreken de absolutisten, wanneer zij zichzelven gelijk blijven: ‘Alle magt is van God afkomstig, en moet dus als de zijne worden gehoorzaamd in alles, waar de bevelen der Overheid niet strijdig zijn met de geboden van God. Elke wederstand tegen de willekeur, zelfs tot bescherming der vrijheid van geweten, is ongeoorloofd, en men moet zich dus voor zijn geloof wel laten martelen, doch nimmer mag men zijn regt, om God naar eigen inzien te dienen, met het zwaard verdedigen. Het beginsel van den Godde lijken oorsprong des oppergezags sluit wijders in zich, dat de Vorst, welken titel hij voeren moge, alleen regere door Gods genade, en hij derhalve zich door geene Grondwet mag laten beperken. Om alles aan de onderwerping te gewennen, moet het onderscheid der standen scherp worden in acht genomen, en de luister der titels worden gehandhaafd. De Godsdienst van den Vorst moet tevens de Godsdienst van den Staat zijn; of anders moet de Regering, dewijl zij niet ééne geloofsleer als de ware omhelzen wil, als Godverloochenend worden beschouwd. De veelheid der eerdiensten en de vrijheid der drukpers vervoeren de menigte tot twijfelzucht en oproerigheid: beiderlei vrijheid moet dus zoo veel mogelijk worden beperkt. Ja! alle ongeloof en muitzucht zouden worden voorgekomen, zoo de onderdanen verhinderd werden over Godsdienst en Staatsregt te denken: en niets is daartoe zoo dienstig, als de menigte in onwetendheid te houden; zelfs te zorgen, dat de lust tot onderzoek in de hoogere standen niet doordringe; en dus dat alle, maar vooral het lager onderwijs, zoo veel mogelijk worde belemmerd.’
In haar geheel beschouwd, zijn beide stelsels even verderfelijk. Dat der jakobijnen strekt tot omverwerping van alle maatschappelijke orde, en bij gevolg tot verwoesting van alle geluk, ontadeling van alle deugd, uitdooving van alle ware verlichting, en terugvoering van het menschdom tot den staat der wilden. Dat der

{==59==} {>>pagina-aanduiding<<}
absolutisten maakt de Vorsten tot dwingelanden, de onderdanen tot slaven; vernedert de Godsdienst tot een werktuig der staatkunde; verlamt alle geestkracht, vaderlandsliefde en vrijheidszin; verhindert den mensch in zijne verstandelijke en zedelijke ontwikkeling voor een beter leven, en belooft, tot vergoeding van dat alles, rust in den Burgerstaat, maar - eene rust als die des grafs. Intusschen vinden wij tevens in beide, even als in alle overdrevene stelsels, veel waarheid bij veel dwaling. Eenzijdige beschouwing is het grondgebrek van beide stelsels.
Vergunt mij daarom, M.H.! thans, tot besluit, zoodanige stellingen, welke mij schijnen echt liberaal te zijn, voor te dragen, met wederlegging ler jakobijnen en absolutisten, zoo dikwijls het noodig is.
De jakobijnen en absolutisten bestrijden elkander doorgaans het gelukkigste, wanneer elke partij de gronden van hare tegenpartij in al derzelver gevolgen ontwikkelt; en ieder helderdenkende besluit daaruit gereedelijk tot de valschheid van beide stelsels: want, wanneer de voorafgaande stellingen eener sluitrede goed zijn, kan ook de rigtig opgemaakte slotsom onmogelijk met de waarheid strijdig wezen. Ik durf mij vleijen, dat uit de stellingen, welker verdediging ik gerustelijk op mij neem, nimmer eene ongerijmde slotsom rigtig kan worden opgemaakt.
‘Alle menschen,’ zeggen de jakobijnen, ‘hebben gelijke behoeften, en dien ten gevolge gelijke regten.’
Deze stelling, met geheel hare gevolgtrekking, is te algemeen. Onze tegenstrevers moesten wèl in het oog houden, dat de door hen bedoelde gelijke behoeften slechts zekere algemeene behoeften der menschheid zijn, en dat de regten, welke op die algemeene behoeften zijn gegrond, zich niet verder uitstrekken, dan tot bevrediging dáárvan; terwijl juist, ómdat die behoesten algemeen zijn, de regten des eenen bepaald worden door die des anderen. Nu heest de mensch zinnelijke behoeften, tot instandhouding van leven en gezondheid, en voort-
{==60==} {>>pagina-aanduiding<<}
planting van zijn geslacht; verstandelijke behoeften, tot verrijking zijner kennis; en zedelijke behoeften, tot veredeling van zijn hart. Alle die behoeften mag hij (behoudens de zedelijke verantwoording voor zichzelven, wegens misbruik van tijd en krachten) zonder iemands tegenzeggen bevredigen, mits hij niemand anders in de uitoefening van deszelfs gelijke regten daartoe verhindere. En op deze ware gelijkheid gronden wij dan ook het regt van alle burgers op gelijke bescherming van persoon en goederen, benevens onzen eisch tot onpartijdige bedeeling en toepassing van het burgerlijk en strafregt, zonder acht te geven op geboorte, stand of gegoedheid, voor zoo verre deze eenige voorregten daardoor zouden genieten, en zonder aanmerking van iemands godsdienstige of staatkundige gevoelens. Wij stellen dus vast, dat alle burgers, zoo lang zij zich door wangedrag het burgerregt niet hebben onwaardig gemaakt, hebben of behooren te hebben gelijke civiele regten, en ook na den burgerlijken dood, zoo lang zij als menschen leven, nog steeds menschelijk moeten worden behandeld.
Wil men echter uit de waarheid, dat alle menschen zekere behoeften met elkander gemeen hebben, (want aldus moest eigenlijk de stelling wezen) afleiden, dat allen gelijk regt hebben op het staatsbestuur, d.i. gelijke politieke regten, dan maakt men eene valsche gevolgtrekking. Geen mensch heeft eenig natuurlijk regt, om over andere volwassenen te gebieden: alle regt daartoe ontstaat óf uit overdragt, óf uit den loop der omstandigheden. Alleen hebben de voornaamste, d.i. de best opgevoede, de door familieherinnering aan den geboortegrond meest gehechte, de rijkste, en de door eigen verdienste zich onderscheidende lieden, om verschillende redenen, de meeste aanspraak, (doch nimmer, op gronden van het Natunrlijk Staatsregt, een volkomen regt) om deel te nemen aan het opperbewind.
‘Welk eene dwaling!’ hernemen de jakobijnen: ‘Kan de daadzaak wel immer beslissen over het regt? - Neen! alle ongelijkheid tusschen de menschen bestaat alleen als daadzaak, niet als regt.’

{==61==} {>>pagina-aanduiding<<}

Het laatste alleen stemmen wij toe: alle ongelijkheid onder de menschen is slechts eene daadzaak, en die daadzaak is het regt zelve nog niet; maar - en dit is het punt van verschil - uit die daadzaak wordt het regt geboren.
De gronddwaling der jakobijnen is deze, dat zij in den Staat geen regt erkennen, dan uit overeenkomst. Daarom spreken zij altijd van zeker denkbeeldig maatschappelijk verdrag, hetwelk den grond van alle staatsregt, door alle tijden heen, zou behelzen; en alzoo maken zij geen onderscheid tusschen den oorsprong des gezags, bij de eerste vestiging der burgermaat chappij, en de voortduring des gezags, in reeds gevestigde Staten. Het is, alsof zij niet weten, dat er verpligtingen ontstaan, en dus ook regten geboren worden, uit den loop of den drang der omstandigheden, en dat zulke verpligtingen even verbindend, zulke regten even onschendbaar zijn, als steunden zij op eene wezenlijke overeenkomst.
Waaruit ontstaat b.v. het regt van eigendom? Uit overeenkomst? - Oorspronkelijk zeker nooit. De mensch eigent zich alles toe, wat hij vindt, indien het tot nog toe door niemand in bezit is genomen. Op deze wijze zijn er eerst eigendommen op aarde ontstaan. Dat regt van vinden en zich toeëigenen is voor allen gelijk: daarom moest men eens anders eigendom eerbiedigen, ten einde zijn eigen regt onbetwist te zien, en men was tot die wederkeerige erkentenis van elkanders regt uit den aard der zake verpligt, zonder eenige opzettelijke verbindtenis. Maar de eene vond meer, dan de andere; ook wist de eene beter gebruik van het zijne te maken, dan de andere. Aldus ontstond het wettig verschil in gegoedheid. Krachtens het regt van vrije beschikking over het toegeëigende, welk regt ieder voor zich vorderde, en dus redelijkerwijze door niemand aan een' ander kon worden betwist, droeg men zijn eigendom ook wel over door ruiling, (en alzoo ontstonden er regten uit eigenlijke overeenkomst) door schenking,

{==62==} {>>pagina-aanduiding<<}
en door erflating. Bij gevolg had er al spoedig een overgang van eigendommen plaats. Maar de oorsprong van het regt van eigendom ligt in toeëigening van het gevondene, dat nog geenen heer had, en niet in eenige overeenkomst.
Zulk eene toeëigening, als die het regt van eigendom op vaste en losse goederen geschapen had, heeft nu wel nooit den grond kunnen leggen rot het wettig bekleeden van erselijke waardigheden; maar - de rang, dien iemand van zijne voorouders erft, b.v. de Vorstelijke waardigheid, (wel te verstaan, indien zulk een rang, bij openbare of stilzwijgende toestemming des volks, of door bij het volk tot zulk eene opdragt bevoegd erkende personen, te voren erfelijk is opgedragen geworden) is in waarheid, na de verkrijging van dat regt, even zeer het eigendom des bezitters, overgaande op de daartoe geregtigden, als zijne roerende en onroerende goederen dat zijn. Het bezit van een' aanzienlijken rang is ook even wisselvallig: men kan zijne waardigheid verliezen door uitwendigen rampspoed, of door eigene schuld; doch willekeurig mag er niemand van worden beroofd. Rang en titels mogen in het oog des wijzen van weinig waarde zijn; maar dit zelfde geldt eenigermate van alle aardsche goederen, zonder dat eene eigendunkelijke berooving daardoor eenigzins gewettigd wordt.
Het onderscheid der standen, gelijk wij hier boven reeds aanmerkten, beslist nog niet dadelijk over het wettig, veel min over het dadelijk oppergezag in den Staat. Wat is derhalve de grond van onze gehoorzaamheid aan de bestaande Magten? Onze vrijwillige toestemming? - Neen! want dan b.v. zouden zij, die te weinig in de belastingen betalen om stemgeregtigden te wezen, zij derhalve, die men wel, bij het vervaardigen eener Grondwet, somwijlen zoo wat naar de oogen ziet, maar eigenlijk niet raadpleegt, geen de minste onderdanigheid verschuldigd zijn. Wachten wij ons voor zulk eene dwaling!
De oorsprong van alle gezag ligt juist niet in over-
{==63==} {>>pagina-aanduiding<<}
eenkomst. Het oudste gezag is dat des vaders over zijne kinderen, hetwelk alleen uit de daadzaak, en niet uit verdrag ontstaat. Nu kunnen wel de bevoegde oprigters van een' nieuwen Staat over de oppermagt beschikken, gelijk zij willen; maar de mensch, die in een' gevestigden Staat geboren of opgenomen wordt, die bij gevolg (te zwak zijnde, om, als Koning over zijn huisgezin, of als éénig en onafhankelijk persoon, op zichzelven te staan) in dien Staat bescherming vindt voor persoon en goederen, is even natuurlijk aan het gezag zijner beschermende oppergebieders, in den kring hunner wettige bemoeijingeu, onderworpen, als het kind aan het gezag zijner ouders, binnen de grenzen der natuurlijke zedewet.
Het is dus eene ongerijmdheid, te zeggen, dat alle gezag aan de Overheid alleen toekomt tot wederopzeggens toe; even als de magt, die iemand bekomt door eene lastgeving, welke altijd, indien er niet uitdrukkelijk anders is bepaald, kan worden ingetrokken, zoodra het den lastgever behaagt. Zoo iets zou dáár alleen gelden, waar het oppergezag op zulk eene ongerijmde voorwaarde was toebetrouwd. Maar zelfs de Voorzitter in een Gemeenebest regeert gedurende een' bepaalden tijd, vóór welks uiteinde men hem niet willekeurig mag afzetten. De volstrekt tegenmaatschappelijke woelingen der jakobijnen zijn even onbestaanbaar met een' gemeenebestgezinden, als met elken anderen regeringsvorm.
‘Maar hoe! is dan alle gezag niet oorspronkelijk voortgevloeid uit de oppermagt des volks?’
Het oppergezag wordt, bij de oprigting van een' nieuwen Staat, hetzij door aanstelling, hetzij door stilzwijgende onderwerping des volks, geschonken aan de personen, die den volke behagen, op zoodanige voorwaarden, als het volk voorschrijft of gedoogt. Doch dit geldt alleen van een' Staat, die wordt opgerigt, en uiet van een' Staat, waarin men geboren, of na deszelfs vestiging getreden is. Het genot van bescherming voor persoon en goederen legt den pligt op van getrouw-
{==64==} {>>pagina-aanduiding<<}
heid aan de bestaande orde van zaken. Wel heeft het volk altijd de magt, om het gezag van den Vorst, gelijk de Vorst, om de vrijheid des volks te vergrooten; doch van de zijde des volks, zoo wel als van die van den Vorst, mogen geene andere dan minzame, of bij de beschrevene Grondwet toegestane pogingen worden aangewend, tot uitbreiding van eigene magt. Elke gewapende opstand der menigte, tot verovering van nieuwe vrijheden, is even zoo wel oproerig en wederregtelijk, als iedere willekeurige maatregel of coup d'état van den Vorst, tot vermeerdering van zijn gezag.
‘Wij houden u bij uw woord,’ hervatten de jakobijnen: ‘Gij moet dus toestemmen, dat ieder burger, en dus ook geheel de natie, zich gewelddadig verzetten mag tegen bevelen van het uitvoerend bewind of deszelfs dienaren, die strijdig zijn met de beschreven Wet, of met het onveranderlijk Natuurregt. Om nu over de erkende onschendbaarheid van een beschreven maatschappelijk verdrag niet te spreken, zullen wij ons tot het onveranderlijk Natuurregt bepalen. Gij zoudt zelf niet gaarne uwe godsdienstige en staatkundige overtuiging aan het gezag van anderen onderwerpen, of belemmerd worden in de openbaarmaking van hetgeen gij voor waarheid houdt. Gij moet dus die zelfde regten in anderen erkennen, en met ons een voorstander zijn van de onbepaalde vrijheid der eerdiensten, de onbepaalde vrijheid der drukpers, en de onbepaalde vrijheid van het onderwijs.’
‘De jakobijnen zeggen u de waarheid,’ roepen de absolutisten: ‘Gij hebt, bij al uw tegenspreken, toch zóóveel erkend, dat gij hunne gevolgtrekkingen niet loochenen kunt. Neen! gij moet ons gelijk geven. Alle magt is uit God. Dadelijke gehoorzaamheid, of, waar deze niet kan, stilzwijgende onderwerping, ook aan willekeurige kastijding, is de pligt der onderdanen. Weg met alle vrijheid van elke soort! Hoe dommer het volk is, hoe beter men het kan besturen. De verlich-
{==65==} {>>pagina-aanduiding<<}
ting maakt de volken ongeloovig en muitzuchtig. De menigte mag niet denken.’
Mijns inziens, M.H.! geldt tegen beide partijen het zeggen van horatius: Terwijl de dwazen het eene gebrek zoeken te vermijden, vervallen zij tot de tegenovergestelde verkeerdheid.
Wij willen geen van allen jakobijnen zijn: maar zouden wij daarom absolutisten behoeven te worden? - In geenen deele!
Neen! er bestaat geen Goddelijk regt der Koningen, d.i. zij moeten niet gehoorzaamd worden alleen omdat de Voorzienigheid hun toestaat te heerschen. Want niet slechts zou, zoo doende, hetzelfde, wat den eenen dag ten voordeele van een' Koning gegolden had, den volgenden dag moeten gelden voor een' marat of roeespierre, daar dergelijke dwingelanden toch ook, onder toelating der Voorzienigheid, den meester spelen; maar ook zou daaruit volgen, dat wij ons tegen niets, hetwelk onze veiligheid, onze gezondheid of ons leven bedreigt, b.v. tegen den voortgang van besmettelijke ziekten, tegen de onstuimigheid van het weder, kortom tegen niets, wat ons van de Voorzienigheid toekomt, eenigzins zouden mogen beschermen; hetwelk eene ongerijmdheid is. Ja zelfs houde ik het daarvoor, dat, wanneer een Koning, in eene vlaag van oploopendheid, b.v. iemand overhoop wil steken, de bedreigde persoon zijn eigen leven mag verdedigen, des noods ten koste van dat des Vorstelijken aanvallers: want een Koning zou, in zulk een geval, niet handelen als Koning, maar als tot verdediging noodzakend aanvaller in een toevallig ontstaan tweegevecht.
Doch ook dan, als het openbaar Gezag willekeurig handelt, zijn er sommige gevallen, waarin men zich gewelddadig er tegen verzetten mag; andere zelfs, waarin men tot zulk eenen wederstand verpligt is.
Men is er toe verpligt, wanneer de Overheid ons wil noodzaken tot het plegen eener misdaad, of hetgeen wij, bij gemoedelijke en voor de maatschappij volstrekt onscha-
{==66==} {>>pagina-aanduiding<<}
delijke overtuiging, als zoodanig beschouwen; indien wij namelijk slechts door zulk eenen wederstand ons geweten onbezoedeld kunnen houden. Een Roomschgezinde verkeert b.v. in dat geval, wanneer men hem mogt willen noodzaken op vastendag vleesch te eten.
Men is geenszins tot gewelddadigen wederstand geregtigd, veel minder daartoe verpligt, wanneer slechts deze of gene overheidspersoon eene willekeurige daad, in weerwil onzer staatkundige of burgerlijke regten, tegen ons verrigt of ten uitvoer laat brengen: want niemand mag, om persoonlijk eigenbelang, de rust van den Staat verstoren. Neen! men is voor zichzelven verpligt tot voorloopige gehoorzaamheid, behoudens het tijdig inleveren van beklag bij de bevoegde hoogere magt.
Maar men is geregtigd, hoewel niet ten volle verpligt, om mede te werken tot gewelddadigen tegenstand, wanneer de Vorst de uitoefening van eenige eerdienst verbiedt, die geene inbreuk maakt op de openbare zedelijkheid, de wetten van den Staat, of de gelijke regten van anderen; den zuiver Monarchalen in den Despotieken regeringsvorm verandert, of openlijk de door hem bezworene Grondwet verbreekt. De natie verdedigt alsdan hetzij hare natuurlijke, hetzij hare welverkregene regten, tegen onregtmatige of trouwelooze aanranding, maar mag echter, al is het herstel van het persoonlijk gezag des Konings onmogelijk, buiten enkele gevallen van dringende noodzakelijkheid, nimmer van erfelijk stamhuis veranderen; dewijl zij, zulks ligtvaardig doende, even meineedig wordt, als de verdreven Koning.
Wederkeerig heeft een Koning, die binnen de grenzen zijner magt gebleven is, het regt, om oproerige onderdanen gewapenderhand tot onderwerping te dwingen; en hij handelt wel menschlievend, maar was er eigenlijk niet toe verpligt, wanneer hij hun iets wil toegeven, of hun een' termijn stelt tot straffelooze terugkeering.
Een Koning, die zijne bestaande regten handhaaft tegen eenen eedverbrekenden volkshoop, bevindt zich in

{==67==} {>>pagina-aanduiding<<}
het eigen geval van wettige zelfverdediging, als eene natie, die hare bestaande regten verdedigt tegen een' eedverbrekenden Koning. In beide gevallen moet er gehandeld worden naar het regt des oorlogs. Valt de Koning in handen der opstandelingen, dan is hij krijgsgevangen; maar er mag geenerlei strafvorderende regtspleging door de natie tegen hem worden ingesteld, omdat de natie alsdan regter en partij te gelijk zou wezen. Wederkeerig kan de overwinnende Koning, door het regt des oorlogs, de opstandelingen wel van hunne grondwettige vrijheden berooven, en de volksmenners verjagen of in regten laten vervolgen; maar hij mag het ontwapende volk niet uitmoorden, of, b.v. gelijk in de Middeleeuwen, van elke tien mannen één', naar het lot valt, en dus zonder regtvaardigen grond, laten ombrengen.
Wij bouwden onze theorie vooral op de heiligheid van den eed. Ten onregte noemen dus de absolutisten ieder Bestuur Godverloochenend, hetwelk niet deze of gene stelselleer voor Godsdienst van den Staat verklaart. Immers het Bestuur houdt zich alleen onzijdig, in den twist over de beste wijze, om God te vereeren; maar de erkentenis van een Opperwezen is zóó onasscheidelijk van de handhaving eener bezworene Grondwet, dat een Godverzaker nimmer, op wettige wijze, Koning, Pair, Volksvertegenwoordiger, Ambtenaar of Krijgsman kan zijn.
Het invoeren eener Godsdienst van den Staat intusschen is over het algemeen af te keuren, dewijl de uitoefening der Godsdienst vreemd moet zijn aan alle wereldsch belang, en de verklaring van deze of gene Godsdienstleer tot die van den Staat niets tot derzelver innerlijke aannemelijkheid toedoet. Waar echter ongelukkig zulk eene Godsdienst bestaat, mag men, al ware het slechts uit eerbied voor de wet, haar niet beschimpen of verguizen, maar wel bedaard wederleggen.
Voor het overige is de Godsdienst eene gewetenszaak, en de Eerdiensten zijn hare uitwendige vormen. Deze moeten vrij zijn, onder die bepaling, dat de uitoesening

{==68==} {>>pagina-aanduiding<<}
niet strijdig zij met de openbare zedelijkheid, de gelijke regten van andersdenkenden, of de verkregene regten der burgeren in 't algemeen, noch ook met de rust en onafhankelijkheid van den Staat. Want wil men eene onbepaalde vrijheid der eerdiensten, dan zou men ook b.v. moeten dulden, dat eene sekte van naaktloopers de wetten der welvoegelijkheid verbrak; dat dweepzieke priesters, op grond dat het huwelijk hun een Sakrament schijnt, waaraan geene ongeloovigen deel kunnen hebben, de kinderen, uit het huwelijk van Roomschgezinden met Protestanten geboren, voor bastaarden verklaarden; of dat de Bischoppen de bullen van den Paus lieten gelden boven of tegen de wetten van den Staat.
Voorts is de vrije mededeeling der denkbeelden onmisbaar tot bevordering van echte verlichting; maar, even min als eenige vrijheid, kan ook deze niet onbepaald worden gelaten. B.v. Indien ik mijne naasten niet met woorden mag lasteren, zonder strafbaar te worden, zoo dikwijls het behoorlijk bewijs mij ontbreekt, zoo geldt dit nog veel sterker omtrent beleedigingen door middel der drukpers. Mag ik met woorden geen oproer prediken, dan mag ik het nog minder doen door geschriften, inzonderheid door overal gelezene dagbladen.
Is het den Staat niet onverschillig, of zijne ingezetenen vaderlandsliefde en braafheid, vlijt en kunde bezitten, dan moet ook het onderwijs, vooral wanneer de Grondwet er aanleiding toe geeft, onder zoodanig toezigt staan, dat geene kwaadwillige, zedelooze, noch, tot het geven van onderrigt in het verkozene vak, onbekwame lieden, zich met de verstandelijke en zedelijke vorming der jeugd in de scholen kunnen belasten, of bij de familiën insluipen. Eene verstandige beperking der vrijheid van onderwijs is in het belang van den Staat, omdat zij den bloei van het onderwijs bevordert. Want dat alle verspreiding van smaak en kennis ongeloof en oproer zou begunstigen, is onwaar. Er is geen geloof, dat dien naam verdient, of het moet steunen op voor den belijder toereikende gronden: wie dus ver-
{==69==} {>>pagina-aanduiding<<}
verbiedt te denken, verbiedt inderdaad te gelooven. En het is er zoo verre af, dat de domste volken de getrouwste, en de verlichtste volken de oproerigste zouden zijn, dat ik slechts op de Vereenigde Nederlanden en op België heb te wijzen, tot voldoende wederlegging dier beschuldiging.
Ziet hier dan, M.H.! omtrent de voornaamste punten, de belijdenis van mijn staatkundig geloof. Indien het dat der Belgen ware geweest, zouden zij zeker tot zoo vele dwaasheden en gruwelen niet vervallen zijn, als waardoor zij zich, over het algemeen, reeds zoo bespottelijk en verachtelijk hebben gemaakt; ja! het Koningrijk der Nederlanden zou alsdan nog onverdeeld en gelukkig zijn.




Tafereelen van Rusland.

(Vervolg van bl. 33.)

Godsdienst.

De kloosters zijn zeer talrijk in Rusland, en alle, zonder eenige uitzondering, naar de orde van den H. basilius ingerigt, zoodat men aldaar wel zeer vele monniken en nonnen, doch allen van dezelfde kleeding en leefwijze vindt. Onder deze kloosters, waarvan men er over de vijfhonderd in het land telt, zijn eenige zeer groot en hebben eene talrijke bevolking. Het grootste en rijkste is het klooster Troizkol-Sergiew-Lawra in het Gouvernement Moskou. Hetzelve gelijkt eene oude vesting, en bevat, behalve de ruime verblijven der monniken, negen kerken van steen, verscheidene kweekscholen voor jonge geestelijken, eene akademie, eene afdeeling voor vrome bedevaartgangers, enz. Doch het beroemdste klooster van Rusland is te Kiew, bevattende het grootste gedeelte van de oude vesting Petscherik, en eigenlijk uit drie onderscheidene kloosters bestaande. In de zeer ruime onderaardsche zaal, of katakombe, ziet men honderden lijken, welke niet vergaan zijn, in opene doodkisten liggen. Wegens deze verzameling van Heiligen wordt Kiew zelf de heilige Stad genoemd, en als zoodanig uit de verste gewes-
{==70==} {>>pagina-aanduiding<<}
ten bezocht, dewijl men te dezer plaatse vooral bijzondere genade meent te erlangen. In de zomermaanden treft men op de straten dikwerf optogten van tien, twintig en meer geloovigen, ook enkele pelgrims aan, die van Tobolsk of Irkutsk naar Kiew eene bedevaart doen, en alzoo te voet eenen weg afleggen, welke drie of vier malen zoo lang is, als die van Berlijn naar Parijs! Deze menschen verlaten de hunnen met den aanvang der lente, en komen, daar zij zeer langzaam reizen, dikwerf eerst laat in den herfst weder te huis. Onder dezelven bevinden zich welgestelde en zelfs rijke lieden, die
echter allen te voet gaan, dewijl het rijden, uit hoofde van het gemak, de verdienste der bedevaart zou verminderen.
Het getal der kerken is nog veel grooter, dan dat der kloosters. In elk dorp bijna vindt men er eene, en in kleine steden staat dikwijls om het twintigste huis eene kerk. De Rus kent geene verdienste, die zoo onmiddellijk en zoo zeker ten hemel voert, als het bouwen van eene kerk, of, zoo dit zijn vermogen te boven gaat, tot derzelver versiering bij te dragen. In de koudste gewesten staat gewoonlijk naast de groote kerk van steen eene kleine van hout, die door eene kagchel verwarmd wordt, en waarin de geloovigen des winters vergaderen. Alle de kerken zijn rijkelijk voorzien met klokken van allerlei soort en grootte. Op seestdagen, bijzonder op paaschzondag, kan-men, wegens het menigvuldig gelui der klokken, elkander op straat naanwelijks verstaan. Op dezen zondag heeft ieder mensch, zelfs ieder knaap, de vrijheid, om den kerktoren te beklimmen, en zoo lang te luiden, als hem belieft. Vier van de kleinere klokken kunnen door één' persoon te gelijk geluid worden. Te dien einde zijn aan de klepels touwen vastgemaakt, welke tevens in verbinding zijn met het eene einde van een smal en lang stuk hout, welks ander einde aan den klokkenstoel, als een hefboom, gehecht is. De persoon, die luiden wil, plaatst zich met uitgespreide beenen op twee dezer planken, en grijpt met zijne handen de touwen der beide andere klokken. Op deze wijze luidt hij, handen en voeten in beweging brengende, alle vier klokken te gelijk. Dit werk is echter zeer vermoeijend, en kan door denzelfden persoon niet lang volgehouden worden. Bij ons ware het luiden op deze manier onmogelijk, dewijl wij gewoon zijn, de geheele klok in beweging te brengen; terwijl in Rusland zelfs

{==71==} {>>pagina-aanduiding<<}
de kleinere klokken stil blijven hangen, en alleen de klepel bewogen wordt. Doch hierom klinkt ook de toon der grootere klokken niet zoo plegtig en rolt niet zoo statig door de lucht. maar is meer een onwelluidend geklep. De grootste klok van Rusland wordt in het Kremlin te Moskou gevonden. Dezelve is op bevel van Keizerin anna gegoten, en weegt 19,200,000 Russische ponden, of 192,000 centenaars. In den jare 1737 viel deze klok bij een' zwaren brand neder, en ligt nog op dezelfde plaats, door hare zwaarte diep in den grond gezonken zijnde.
De werkzaamheid der geloovigen, en hunne eigenlijke stichting, schijnt juist niet zeer groot te zijn. De Russische godsdienst in de kerk bepaalt zich bijna eeniglijk tot de gezangen en verrigtingen der geestelijken, waaraan het volk weinig deel neemt, en weinig deel nemen kan, dewijl hetzelve de oude kerktaal dezer gezangen niet verstaat. Algemeene gezangen en gebeden, waaraan het volk zelve deel neemt, zijn niet in gebruik. Gebedenboeken en stichtelijke geschriften voor het volk heb ik slechts zeer weinige onder de oogen gehad. De geloovigen moeten dus, gedurende het lange, maar hun onverstaanbare zingen der priesters, hunne wenschen en beden in stilte en uit de diepte des harten den goedertieren' God voordragen, zoo goed zij kunnen. Bij zekere woorden en handelingen der priesters ziet men allen buigen en van tijd tot tijd het groote kruis over hoofd en borst maken, waarbij zij steeds dezelfde twee woorden mompelen: Hospodi, pomilui! (Heer, erbarm u!) Even zoo min hoort men in de Russische kerk leerredenen in de volkstaal uitspreken. Daar alzoo den gemeenen man alle middelen ontbreken, om met het wezen zijner godsdienst zich eenigermate bekend te maken, behoeft men zich over zijne diepe onkunde geenszins te verwonderen. Het houden van leerredenen in de volkstaal zou onberekenbare voordeelen aan de beschaving en zedelijkheid des volks toebrengen.
Het vasten wordt als de voornaamste onder de godsdienstpligten aangemerkt, en ook door den gemeenen man met de grootste naauwgezetheid in acht genomen. De ingestelde vastdagen zijn niet weinige in het jaar, en men heeft vasttijden, die eene geheele maand duren. Ook bestaan deze vasten niet enkel in onthouding van zekere spijzen, gelijk bij de Roomschgezinden, daar men dan op menigerlei andere wijze rijkelijk zich schadeloos kan stellen, maar in wezenlijke beperking

{==72==} {>>pagina-aanduiding<<}
tot het geringste en volstrekt noodzakelijke. Niet slechts vleesch, geen visch uitgezonderd, is verboden, maar ook alles, wat van dieren komt, als melk, boter, eijeren enz. De arme Rus, derhalve, moet, wanneer hij des avonds vermoeid van zijnen arbeid nederzinkt, met brood en kwas zich vergenoegen; daarbij gebruikt hij, des noods, raauwe uijen en knoflook, en leidt weken lang een inderdaad beklagenswaardig leven. De hoogere standen en zij, die op verlichting aanspraak maken, nemen het niet zoo naauw; maar de gemeene man lijdt veel onder dezen last.
In weerwil dezer gestrenge waarneming der uiterlijke kerkgebruiken, hebben zij echter nog vrij wat van de Heidensche gewoonten hunner voorouderen behouden. Zoo viert men op het land des donderdags vóór pinkster een volksfeest, hetwelk eertijds ter eere van de aloude Slavische Godin lada gehouden werd; een feest, waarop de meisjes, door zekere overoude bijgeloovige verrigtingen, haar toekomstig lot, ten opzigte van het huwelijk, meenen te vernemen. Met gelijk oogmerk gaan zij op zekeren dag op kruiswegen of in kelders, waar zij zich tot een' anderen God of Heilig in den gebede wenden, en zwijgende het antwoord geduldig afwachten; waarom dit feest, of deze verrigting, sluchit (het luisteren) genoemd wordt.

(Het vervolg hierna.)




Verhaal van den brand te Pera.

(Door een' Ooggetuige.)

De voorstad Pera is gelegen aan gene zijde der haven van Konstantinopel, op eenen heuvel van aanmerkelijke hoogte, tusschen den Bosphorus en de haven. De lange weg, die dwars door deze voorstad loopt, wordt de straat van Pera genoemd. Van daar gaan ter wederzijden morsige, naauwe en bogtige straatjes, die eene zoo steile afhelling hebben, dat het verboden is, zich aldaar met eenige soort van rijtuig te wagen. Evenwel ziet men er somtijds paarden, en den geheelen dag zult gij er dragers ontmoeten, die beladen zijn met zware vrachten koopwaren, welke te scheep aangevoerd werden. Deze zoo naauwe en slerk afhellende straten loo-
{==73==} {>>pagina-aanduiding<<}
pen deels naar de kwartieren van Tophana, Galata, Terranha, naar het arsenaal of naar andere belangrijke en meest bevolkte plaatsen, deels naar de haven of naar den Bosphorus. Aan een der uiteinden van het schiereiland is het kanaal van Dolma-Bactché, door hetwelk de Turken hunne schepen aanvoerden bij de belegering van Konstantinopel. Verderop zijn de plaatsen, waar lieden van allerlei landaard en godsdienst de rust des grafs gevonden hebben. Deze zeer groote begraafplaats is de landengte, die het schiereiland met het vaste land verbindt. Aan het andere einde ligt Galata binnen eenen versterkten muur, welke de naauwe stad insluit, die in een halven cirkel aan het strand der zee gebouwd is. De ruimte tusschen de begraafplaats en Galata bedraagt drie mijlen. De straat van Pera loopt er in de geheele lengte en bijna in eene regte lijn door. Van de hoogte dezer straat heeft men een uitmuntend vergezigt. Alle Franken, die in gunstige omstandigheden zijn, als ook de Ambassadeurs, zijn aldaar gaan wonen. Hier waren dus prachtige en kostbare gebouwen in grootere
menigte bij elkander, dan in eenig ander gedeelte van het Turksche rijk. Voor het overige is de stad morsig en ellendig, bestaande uit houten huizen in naauwe, sombere en stinkende straten, alwaar zich eene talrijke bevolking ophoopt. Men schat het getal der huizen van het schiereiland op dertigduizend, en de gansche bevolking op tweemaal honderdduizend zielen.
Onder de gebouwen te Pera, die uitmunteden, was buiten twijfel het paleis van den Engelschen Ambassadeur het merkwaardigste en het fraaiste. Alle omstandigheden, die er betrekking op hadden, moesten hetzelve den Engelschen dierbaar maken. Het eerste verblijf van den Ambassadeur was een slecht huis, in de nabijheid van Galata-Séraé; maar, toen Engeland het bezit van Egypte, dat de Franschen genoodzaakt waren te verlaten, aan Turkije teruggegeven had, toonden de Turken zich erkentelijk, en schonken een vorstelijk verblijf aan den vertegenwoordiger van Zijne Britsche Majesteit in de hoofdstad van hun rijk. In het hoogste gedeelte van Pera was eene ruimte van eenige uitgebreidheid, waar slechts weinige gemeene houten huizen stonden. De Turken lieten daar alles wegruimen, maakten een' stevigen ringmuur, en legden, toen Lord elgin Ambassadeur te Konstantinopel was, de grondslagen van een groot paleis. Na de muren tot zekere hoogte opgetrokken te hebben, stel-
{==74==} {>>pagina-aanduiding<<}
den zij alles in handen der Engelschen, opdat deze het werk mogten voltooijen naar zoodanig plan en bouworde, als zij zouden goedvinden. De Maatschappij van de Levant gaf er 10,000 pond sterling toe, en de Engelsche Regering, dat voorbeeld volgende, verschafte zeer groote sommen, meer dan voldoende, om het paleis op eene waardige wijze op te trekken.
Dit huis stond in het midden van eenen tuin ter grootte van omtrent vier morgens land, die door een' hoogen muur afgescheiden was van de omliggende straten. Het paleis, in het vierkant opgetrokken zijnde, had drie verdiepingen, en boven op een plat eene fraaije kioske of tent, van waar men een schoon gezigt had op den Bosphorus, op de zee van Marmora, op Konstantinopel en de velden in den omtrek. Rondom eene groote zaal in het midden van dit gebouw, waren de onderscheidene vertrekken versierd met al de pracht der kunsten; en ieder Ambassadeur maakte er zijn werk van, om bij zoo veel schoons nog telkens iets nieuws te voegen. Men zegt, dat canning, gedurende zijn verblijf te Pera, meer dan 10,000 pond sterling aan de verfraaijing van hetzelve besteedde. Ook de tuin was het voorwerp van de grootste zorgen. Lady liston liet allerlei buitenlandsche planten aanvoeren. Men bragt de zeldzaamste boomen en gewassen uit de bosschen, die de Zwarte zee omgeven. Het paleis van den Engelschen Ambassadeur werd dus niet alleen de rijkste en prachtigste woning, maar ook het aangenaamste verblijf te midden eener woelige en volkrijke stad.
Pera is, gelijk de andere steden van Turkije, dikwijls ter prooije der vlammen geweest. De brandbaarheid der bouwstoffen, die ligt vuur vatten, de achteloosheid der inwoners, hunne denkbeelden aangaande het noodlot, een zeer heet luchtgestel, hevige winden zijn de oorzaken, dat te Konstantinopel zoo veel meer, dan elders, brand ontstaat. In den tijd van tien jaren is Pera vijf malen verwoest geworden door de vlammen, die alle de huizen van het schiereiland, het eene voor, het andere na, verteerd hebben. In Lentemaand van den jare 1822 liet eene vrouw van het kwartier van Tophana, naar de Moskee gaande, haar vuur op den haard branden. Toen zij terugkwam, stond haar huis in brand; weldra waren de beide kwartieren van Tophana en Fondeckli eene prooi der vlammen, en van Galata tot Dolma-Bactché bleef niet één huis staan. In eene uitgestrektheid

{==75==} {>>pagina-aanduiding<<}
van drie mijlen, zag men in dat gedeelte der stad, hetwelk langs den Bosphorus ligt, niets dan aschhoopen. Het getal der vernielde huizen werd toen op dertienduizend begroot. Een andere brand, welke kort daarna te Galata, naar den kant van Tophana, uitbarstte, verteerde alle de huizen, welke tusschen de hoofden gelegen zijn; en een derde brand legde de weinige woningen in de asch, welke de beide vorige malen aan de vlammen ontkomen waren.
Tot nu toe was het eigenlijk zoogenoemde Pera, op het hoogste gedeelte van den heuvel gelegen, steeds gespaard geworden, en deswege heerschte aldaar in de gemoederen zekere gerustheid. Men meende, dat de steenen gebouwen het vuur wel wederstaan zouden, hetwelk de houten huizen had vernield. Maar de tijd naderde, waarin die ongegronde verbeelding zoude ophouden.
Den tweeden van Oogstmaand 1831, tegen tien ure des morgens, bemerkte een gentleman, die toevallig in den tuin van het paleis des Engelschen Ambassadeurs een' blik wierp, dat er van een uitgedroogd grasperk rook opging. Hij riep de bedienden, die met groote ontsteltenis toeschoten, om het vuur uit te maken, en hem zeiden, dat er ergens in de stad brand moest ontstaan zijn. Zij gaven hem te kennen, dat een gloeijende spijker, door het geweld des vuurs voortgedreven, dien rook had veroorzaakt, welke door hem bemerkt was. Dikwijls, namelijk, gebeurt het, dat de brand spoedig naar afgelegene plaatsen overslaat. De Turken schrijven dit toe aan gloeijende spijkers, die met hevigheid uit het brandend hout worden voortgedreven, en aan ligt vuur vattende voorwerpen den brand op zeer groote afstanden mededeelen.
De Engelschman nu ging terstond uit, om den brand te zoeken; en tot aan zekere plaats, Sakiz-Aghatz, in de diepe vallei tusschen de groote begraasplaats en het dorp St. Demetri, gekomen zijnde, zag hij de vlam uit eenige huizen slaan. Doch het was zoo verre af, en het vuur scheen zoo weinig te beduiden te hebben, dat hij niet het minste gevaar voor het overige gedeelte van de stad duchtte. Evenwel stond hij verbaasd over den grooten afstand, op welken het vuur zich had kunnen mededeelen. Het paleis van den Engelschen Ambassadeur lag boven op den heuvel, en meer dan eene halve mijl van den brand verwijderd.
De wind, die toen waaide, is die, welke in dezen tijd

{==76==} {>>pagina-aanduiding<<}
gewoonlijk waait. Dezelve komt uit het noordoosten en heeft groote hevigheid. Hij houdt ongeveer drie weken of eene maand aan, maakt alle brandbare stoffen zeer droog, en doet de vlammen met vreeselijke snelheid voortslaan. De tusschenruimte, die den brand nog scheidde van het Britsche paleis, was eene zeer steil afloopende straat, met eene menigte houten huizen, die, om zoo te spreken, een' enkelen hoop droog hout schenen uit te maken. De wind dreef de vlammen naar de huizen, en deze werden met ongeloofelijke snelheid verteerd. Eenige lieden, welke van het hoogere gedeelte der straat van Pera met ongerustheid den snellen voortgang des brands beschouwden, en dien naar het midden der stad, waar zij woonden, zagen overslaan, haasteden zich, om daarheen te loopen; maar die naauwe straten waren zoo vol van de menigte menschen, die het kostbaarste van hunne bezittingen nog poogden te bergen, dat zij in hunnen loop werden opgehouden. In de straat van Pera komende, bemerkten zij, dat de brand even zoo schielijk was voortgegaan, als zij zelve. De vlammen omringden reeds de muren van het paleis des Engelschen Ambassadeurs.
Algemeen onderstelde men, dat dit paleis, tusschen hetwelk en de overige gebouwen eene zoo groote tusschenruimte was, niet bereikt zoude kunnen worden door de verschrikkelijke hoofdstof. Maar alle de huizen in den omtrek stonden in brand. Dikke kolommen rook en vlammen werden door den wind gedreven naar den ringmuur van den tuin. Velen der inwoners hadden hunne kostbaarste goederen derwaarts, als in eene veilige plaats, gebragt; maar de lucht werd ondragelijk heet, en voerde brandende stoffen aan, die het vuur aan alle voorwerpen mededeelden. Toen sloeg de vlam in de boomen, en de wind, die in hevigheid ongemeen was toegenomen, bragt dezelve weldra tot de verlatene gebouwen over. Als in een oogenblik stond het geheele paleis in brand, en na verloop van twintig minuten stortte het dak in. Daar bleef van dat prachtig verblijf niets over, dan geblakerde muren en rookende asch!
Van daar verspreidde zich verder het vuur met ongeloofelijke snelheid in de rigting van de straat van Pera, en verteerde alles, wat het op zijnen weg ontmoette. De steenen gebouwen wederstonden hetzelve even min, als de houten huizen. Alle de verblijven der Ambassadeurs van Frankrijk, Denemarken, Sardinië, Rusland, Pruissen, gelijk ook de

{==77==} {>>pagina-aanduiding<<}
handelshuizen, werden eene prooi der vlammen; en in den tijd van zes uren waren alle de paleizen der Europesche Gezantschappen vernietigd, uitgezonderd die van Oostenrijk en Zweden, welke gelukkig niet op den weg staan, welken de brand nam. Het paleis van den Zweedschen Ambassadeur was vóór niet langen tijd door het vuur verteerd geworden; dat van Oostenrijkhad eertijds aan den Venetiaanschen Gezant behoord, en men zoude bijkans zeggen, dat hetzelve op eene wonderbare wijze tot nu toe bewaard bleef. Immers dit gebouw dagteekent reeds van den tijd der Kruistogten, en bij elken brand namen de vlammen zoodanige wending, dat hetzelve niet beschadigd werd, terwijl alles in den omtrek verteerde.
Deze laatste brand nu nam meer en meer toe, drong vooral door in Casim-Pacha, en rigtede aldaar verschrikkelijke verwoestingen aan, tot acht of negen ure des avonds, wanneer de wind stilde en de woede der vernielende hoofdstof ophield, na eene uitgestrektheid van drie mijlen in het rond door de vlammen verteerd, en dat gedeelte des schiereilands, hetwelk bij dergelijke rampen in vorige jaren gespaard was geworden, in asch gelegd te hebben.
De morgen van den volgenden dag leverde het verschrikkelijkste schouwspel op. De inwoners, van huizen beroofd, hadden geene andere toevlugt, dan de boven gemelde zeer uitgebreide begraafplaats. Men zag er duizenden van die ongelukkigen in wonderlijke verwarring onder elkander op den grond uitgestrekt liggen. Zij hadden geen ander deksel, dan het gewelf des hemels, en graven waren hunne legersteden! De Sultan gaf onmiddellijk bevel, dat er ten eerste barakken en andere gebouwen in gereedheid gebragt, en aan deze arme lieden, welke bij den brand alles verloren hadden, aangewezen zouden worden. Bovendien deed hij honderdduizend plasters onder hen uitdeelen. Het aantal dier ongelukkigen werd begroot op tachtigduizend. Daar de bevolking talrijk is en op acht personen voor elk huis gesteld mag worden, rekent men, dat er ongeveer tienduizend huizen vernield zijn door de vlammen.
Maar deze brand onderscheidt zich van vroegere vooral ook hierdoor, dat er zoo vele goederen bij verloren zijn. De hecht gebouwde huizen van steen waren er bij dergelijke rampen tot nu toe zeer wel afgekomen, en ieder bewoner van een steenen gebouw meende aldaar in veiligheid te zijn.

{==78==} {>>pagina-aanduiding<<}
Zoo dikwerf er brand was geweest in de stad, had niemand er aan gedacht, om zijne beste have naar elders te brengen. Bovendien, ieder huis was voorzien van een' gewelfden kelder, welke, diep in den grond, voor alle gevaar veilig scheen. Bij het naderen van den brand bragt ieder het kostbaarste, dat hij had, in dezen kelder. Maar thans nam de hitte dermate toe, dat muren van ijzer, even als die van steen, nutteloos waren, en alle daar geborgene goederen eene prooi der vlammen werden. De Heer calars, een der drogmans of tolken van den Engelschen Ambassadeur, had zoodanigen kelder, waarin men nederging met een' steenen trap van zeventien treden. Alle zijne goederen van waarde, en ook die van verscheidene andere drogmans, waren er, zoo men meende, in veiligheid gebragt. Daags na den brand vond men de ijzeren valdeur van den kelder gesmolten, en alle koopwaren en kostbaarheden tot eenen hoop asch verteerd. De Ambassadeurs met hunne huisgezinnen bevonden zich juist te Therapia of te Buyukdere, alwaar zij gewoonlijk den winter doorbrengen. Niemand hunner was te huis, toen daar alles werd verwoest.
Het éénige gebouw, dat den brand wederstond, was de Engelsche kanselarij. De muren waren half van tigchelsteen en half van gehouwen steen opgetrokken. De ambtenaren hadden hetzelve met slijk doen bestrijken, alvorens het te verlaten. Men bevond den volgenden morgen, dat het staande was gebleven. Daar echter de muren nog brandend heet waren, vreesde men, dat alle de papieren verkoold zouden zijn, even als de in Herculanum gevondene handschriften. Men dursde ook gedurende eenige dagen de deuren van dit gebouw niet openen, uit vreeze, dat het indringen der buitenlucht, gelijk in vele gevallen is gebeurd, de vlam zoude doen uitbarsten in de aldaar bewaard wordende papieren. Doch alles werd onbeschadigd bevonden. Naast de kanselarij stond een groot en hecht huis, hetwelk de vrome stichter had gesteld onder eene bescherming, die hij beter oordeelde, dan ijzeren en steenen gewelven. Boven de deur, namelijk, was op een' marmeren steen het volgende opschrift gep aatst: mariae et josepho protectoribus hanc domum et omnia sua credidit fredericus chiricho, A.D. 1708. (*) In

{==79==} {>>pagina-aanduiding<<}
weerwil van deze godsdienstige voorzorg, werd het huis eene prooi der vlammen, en er bleef niets over, dan de muur, waarop men het opschrist vond.
Misschien zal iemand vragen, of er dan geene spuiten en spuitgasten zijn in eene stad, alwaar zoo dikwijls brand ontstaat. Er is eene talrijke menigte van trombadgis, de werkzaamste en bekwaamste spuitgasten van de wereld. Naakt zijnde tot aan den gordel, hebben zij slechts eene soort van koperen helm tot deksel op het hoofd. Men ziet hen met onverschrokkenheid het vuur naderen. Met verwonderlijke vaardigheid en kracht doen zij hunne spuiten werken. Indien nu dit gezelschap spuitgasten onder het gezag en bestuur der Regering stond, zoude hetzelve van onberekenbaar veel nut kunnen zijn; maar deze lieden erkennen geene andere wet, dan eigene luim en hebzucht. Men ziet hen, in onverschillige houding, op hunne dikwijls met bloemen versierde brandspuiten zitten, terwijl zij hunne armen kruiselings over de borst geslagen hebben, zelfs in het gezigt der brandende huizen; en als hun geen geld wordt aangeboden, blijven zij werkeloos, hoe hevig de vlammen ook woeden. Ik hoorde eens eenen man, wiens huis in brand stond, de trombadgis smeeken, om hem te hulp te komen; maar niemand sloeg acht op zijne dringende beden. Ondertusschen fluisterde een dier lieden dezen man eenige woorden in het oor; en zoodra hij een teeken van toestemming had gegeven, voerden zij oogenblikkelijk met verbazende vaardigheid hunne spuiten aan. In weinig tijds was de brand gebluscht. De eigenaar van het huis had 10,000 piasters beloofd. Indien dergelijke aanbiedingen door de onderscheidene Gezanten aan de trombadgis gedaan waren, welligt hadden hunne paleizen gered kunnen worden. Maar geen ambtenaar te Pera deed het, en de trombadgis zijn de lieden niet, om, alleen uit goedwilligheid of pligtbesef, een' enkelen droppel waters te vergieten. Bovendien, men weet, dat de Turken zich verheugden over het verlies van den eigendom der Franken. Zij deden niet de minste poging, om den
brand te blusschen. Men zag den Seraskier en Effendi van Galata in onverschillige houding rondom de brandende huizen wandelen. Zij kwamen in den tuin van het paleis des Engelschen Ambassadeurs, bleven eenige oogenblikken zien naar den snellen voortgang der vlammen, en gingen heen, zonder eenig bevel te geven. Zij traden vervolgens in huizen van Franken in de straat van Pera, rookten hunne

{==80==} {>>pagina-aanduiding<<}
pijp en dronken koffiij. De dringendste beden konden deze mannen niet bewegen, om de trombadgis te bevelen, dat zij naar den brand zouden toesnellen.
Het is opmerkelijk, dat de branden in Turkije meest bij dag plaats hebben. Men moet dit toeschrijven aan hunne onvoorzigtigheid, daar zij er zich weinig om bekommeren, waar zij de nog brandende tabak uit hunne pijpen heenwerpen. Daar komen derhalve bij die rampen gewoonlijk zeer weinig menschen om. Bij den laatsten brand, die in Pera de woningen van tachtigduizend menschen vernielde, hebben er slechts twaalf personen het leven verloren, en de meesten derzelven zijn nog onder de instortende muren verpletterd. Maar het heldere daglicht kan den eigendom niet beveiligen. Te Pera vindt men eene groote menigte Grieken en Ioniërs, (Aziatische Grieken, uit Ionië in Klein-Azië afkomstig) die, klepten (*) of vrijbuiters zijnde, in den oorlog ten tijde van den opstand, in dit land hetzelfde bedrijf zijn komen uitoefenen. Gedurende en na den brand is er ongemeen veel gestolen. In Turkije bestaat eene wet, die elken dief, welke bij brand op de daad betrapt wordt, veroordeelt, om in de vlammen geworpen te worden van dat huis, hetwelk hij bestolen heeft. En deze harde wet is dikwijls toegepast geworden; maar bij den laatsten brand wisten de dieven dezelve te ontduiken. Onder voorwendsel, dat zij dragers waren, namen zij de goederen der brandende huizen weg, zoo het heette om die op eene veilige plaats te bergen. Men zag bij deze gelegenheid zoo vele lieden van allerlei soort
het werk van dragers verrigten, dat er den volgenden morgen bevel moest gegeven worden, om elken persoon, die op straat beladen mogt aangetroffen worden, aan te houden en naar een der huizen te brengen, die tot bergplaatsen bestemd waren. Een mijner vrienden had zijn valies verloren. Gehoord hebbende, dat er te Tersana zoodanige bergplaats was, begaf hij zich derwaarts, vond er wel vijf- of zeshonderd reiskoffers, valiezen, mantelzakken enz., en had het

{==81==} {>>pagina-aanduiding<<}
geluk, daar weder te vinden hetgene hem ontstolen was. Een ander mijner vrienden had in handen van eenen drager een' koffer overgegeven, waarin edele gesteenten, geld en andere kostbaarheden waren. Eensklaps verdween de drager. Vruchteloos deed hij nasporingen, en rekende dus zijn' koffer voor altoos verloren. Doch na verloop van eenige dagen werd hij op straat aangesproken door eenen Turk, die hem in huis verzocht en den koffer teruggaf, zich verontschuldigende, dat hij door het gedrang van hem afgeraakt was.
Het is onmogelijk, zich een denkbeeld te vormen van het treurig aanzien van Pera, dat vóór weinig tijds nog zoo prachtig en vrolijk was. De Turken zijn ondertusschen reeds begonnen houten huizen te bouwen, en de straten zullen zelfs naauwer worden, dan ze voorheen waren. Maar niemand denkt er aan, om steenen gebouwen op te trekken. Welligt zal Pera vervolgens niets, dan houten huizen en puinhoopen, aan het oog des beschouwers vertoonen.




Een bezoek bij Bilderdijk, in den zomer van 1831.

De dag is dan eindelijk gekomen, dien bilderdijk zelf reeds vóór twintig en meer jaren, maar destijds als zeer kort op handen, bij herhaling, in dicht en ondicht, openlijk aankondigde, - de dag van zijnen dood; en op dien dag heeft het Vaderland en het thans levende geslacht zijnen grootsten Dichter verloren!
Niemand, onder onze kunstlievende of kunstbeoefenende Landgenooten, zal dezen titel den man betwisten, die, even gelijk weleer homerus, virgilius, horatius e.a., door zijne dichterlijke voortbrengselen, zijnen naam - door zijn veelomvattend genie zijnen roem vereeuwigd heeft, en die, in het verbazend aantal zijner geschriften en zangen, eene zeldzame mate van kennis en geleerdheid heeft aan den dag gelegd, welke schaars in één' en denzelfden persoon vereenigd worden gevonden.
Maar ook bilderdijk bezat een geheel eigendommelijk karakter, en zijne hartstogten droegen de kleur van hetgeen in hem en zijnen arbeid bewondering, maar tevens niet zelden de uiterste bevreemding wekte. Was hij, met de daad, de zonderlinge man, dien wij vaak, op een geheel eigen

{==82==} {>>pagina-aanduiding<<}
pad als alleen staande, aantroffen; of meende hij welligt, dat zijne erkende verdiensten ook nog dien roep van vermaardheid behoefden? Ik beslis het niet; maar zeker is het, dat hetgeen wij, ook in den Geleerde, beminnelijk noemen, hoogstzeldzaam in de voortbrengselen van zijnen geest, vooral in die zijner laatste levensjaren, werd aangetroffen. Geenszins anderen aantrekkende, werden ook slechts weinigen genoopt, zich met hem te verbinden; en welhaast stond de gelauwerde grijsaard schier alleen op den levensweg, niet begeerende de bloemen te plukken, die ook dáár nog voor den ouderdom zijn in te zamelen, en waarmede de erkentenis zoo hartelijk wenschte, den avond van zijn leven te vervrolijken.
Dan, ik wilde iets aangaande bilderdijk mededeelen, geenszins den grooten man beoordeelen, en kom derhalve ter zake:
Gedurende den zomer doorgaans in den omtrek van Haarlem vertoevende, werd niet zelden de lust bij mij opgewekt, den verdienstelijken man te ontmoeten; dan, steeds afkeerig, mij bij beroemde mannen, als ware het, op te dringen, hield ik het voor onvoegzaam, den Heere bilderdijk welligt met een bezoek van mij lastig te zijn, en mijne begeerte bleef onvoldaan, tot dat eene toevallige omstandigheid dezelve, in den zomer van dit jaar, bevredigde.
Met een' der vrienden van den Nestor onzer Poëzij bekend geworden, en door dezen onderrigt zijnde, dat een bezoek van mij den vermaarden grijsaard niet onwelkom zoude wezen, werd dag en uur, onder goedvinden van den Heer bilderdijk, bepaald, en nevens mijn' vriend betrad ik zijne woning, aan de groote Markt, te Haarlem.
In het binnenvertrek ontvangen zijnde, kwam de zoon des grijsaards ons verzoeken, bij zijnen vader in de zijkamer te verschijnen. Bij het inkomen rees de oude man op van zijn' leunstoel, en verwelkomde mij heuschelijk. Ik had hem, sedert hij Amsterdam met der woon verliet, niet gezien, en vond hem zeer verouderd, alschoon geene merkbare teekens van groot verval aan hem bespeurende. Zijne bruingele kleur vertoonde een sterk contrast met zijne zware, vergrijsde wenkbraauwen; zijne oogen stonden levendig, en de toon zijner stem was nog vast genoeg, om indruk te wekken.
Met 's mans denkwijze omtrent een en ander onderwerp genoegzaam bekend, had ik mij stellig voorgenomen, niet

{==83==} {>>pagina-aanduiding<<}
één der punten aan te roeren, waaruit onderling verschil van begrip zou kunnen ontstaan. Trouwens, mijn oogmerk was, Vader bilderdijk vriendschappelijk te bezoeken, geenszins om met den vermaarden Mr. willem bilderdijk te twisten; gesteld ook, dat ik mijzelven tot zulk eene taak in staat gekeurd had.
Al spoedig bemerkte ik, dat geene gaven van kennis of geleerdheid ons voor de gebreken des ouderdoms kunnen behoeden. Ons, vooraf besproken, bezoek was den ouden man ontgaan; jà zelfs scheen het hem vergeten, dat mijn vriend hem nog dien eigen morgen onze komst had doen herinneren, en hij vroeg aan zijn' zoon: of dit werkelijk had plaats gehad? Op diens toestemmend antwoord volgde eene luide klagt over de ontzettende vermindering van zijn geheugen. Ging hij ter kerke, dan was hem de rede des Leeraats ontgaan, bij het eindigen van de Godsdienst. Las hij iets, dan was de indruk van het gelezene spoedig verloren; en stonden de beelden van het lang verledene alleen nog, nu en dan, duidelijk voor den geest. Hij schreef die vermindering van het herinneringsvermogen voornamelijk toe aan den diepen en treurigen indruk, dien het verlies zijner laatste echtgenoote op zijn geheel aanzijn, op ligchaam en geest, gemaakt had. Op mijne vraag: of hij niet nog, nu en dan, iets opstelde? gaf hij ten antwoord: ‘Neen, mijn goede Heer! - ik kan geen periode meer tot een geheel brengen; aan het slot ben ik het begin vergeten. Ik heb uitgeleefd, en de eene dag gaat na den anderen voorbij in bedroevende eenzelvigheid. Kon ik slechts mijne rampen en kwellingen vergeten!’....
Hierop weidde hij, met zeldzaam vuur, breedelijk uit over het lijden, dat hem, van de wieg af aan, was beschoren geweest; zoodat ik mijn' vriend zijdelings aanzag, en beducht werd, dat het gesprek den grijsaard nadeelig zou worden. Ik was nu op eene afleiding bedacht, en, een oogenblik van verpoozing aangrijpende, vroeg ik hem, bij mangel van beteren inval: hoe zijne woning hem beviel? Dan, het antwoord deed mij al ras bespeuren, dat de beweging in zijn binnenste verre was van bedaard te zijn. Met een' glimlach mij aanziende, was zijne taal: ‘Ik woon! en dit is immers genoeg? Och, mijn goede Heer! als men zoo veel rampen en verguizingen, zoo veel ondragelijk zielelijden op de wereld ondergaan heeft, dan is ons verblijf ons tamelijk

{==84==} {>>pagina-aanduiding<<}
onverschillig. Zoo als ik zeide, ik woon - zoo als alle menschen wonen; meer behoef ik niet, en vraag ik ook niet.’ - En ook nu weder kwamen zijne wederwaardigheden ter sprake, en de verliezen, in zijne liefste betrekkingen ondervonden.
Ik verlangde 's mans sombere aandoeningen en treurige gewaarwordingen al wederom op iets anders te leiden, en zocht te dien einde het gesprek bij een godsdienstig onderwerp te bepalen. Dus begon ik: ‘Het is, voorzeker, op uwen leeftijd weinig opbeurende, terug te zien op een leven, door zoo vele en zoo velerlei verdrietelijkheden en onheilen gekenmerkt; dan, welk eene rijke bron van vertroosting biedt niet de Godsdienst van Jezus Christus den lijder aan! Hij weet het toch, dat, als het aardsche huis dezes tabernakels verbroken wordt, wij een gebouw bij God hebben; een huis, niet met handen gemaakt, maar eeuwig in de hemelen. Mij dunkt, zulke bemoedigende denkbeelden zijn niet weinig geschikt, om ons met ons lijden hier beneden te verzoenen, en hetzelve althans dragelijk te maken.’
Bilderdijk liet mij bedaard uitspreken; maar, aan het zamentrekken van zijn gelaat tot een' zonderlingen lach, bespeurde ik al spoedig, dat hij zich op een antwoord bereidde. Hij ving aan: ‘Dat zijn zeer troostrijke woorden, mijn goede Heer! zij zijn ook zeer stichtelijk en godsdienstig, en zeer goed voor menschen, die er hunn' troost in kunnen vinden; nu, dit behoeven ze dan ook wel, om onder de fatale calamiteiten van dezen tijd staande te blijven. Ik wil thans niet treden in een theologisch onderzoek, wie wij hier door die wij behooren te verstaan; maar berusten niet alle onze intellectuéle begrippen, aangaande hetgeen wij het toekomstige noemen, op louter bespiegeling, gissing en vermoedens, en niets meer?’
Ik hernam, dat het uitleggen en verklaren der H.S., bij gebrek van kennis aan de taal der geleerden, in geen opzigt mijne zaak was; maar dat ik de aangehaalde woorden liefst in derzelver eenvoudige en natuurlijke opvatting wilde verstaan hebben; - dat de beteekenis van het woord wij, mijns inziens, en behoudens beter gevoelen, zag op den Briefschrijver en hen, aan wie hij schreef, en alzoo, in het algemeen, op de Christenen van dien tijd en op allen, die het Evangelie zouden aannemen van Hem, die het leven en de onsterfelijkheid had aan het licht gebragt; - dat ik, voor het

{==85==} {>>pagina-aanduiding<<}
overige, de bekrompenheid onzer kennis, ten aanzien van onzen toekomenden staat, levendig beseste; maar dat ik, ofschoon niets begeerende te beslissen aangaande den aard en het wezen onzer toekomstige bestemming, mij gaarne, door een kinderlijk geloof, met de uitspraak des Bijbels vereenigde, dat (de wijze hoe daarlatende) den Christen eenmaal een gansch zeer uitnemend gewigt van eeuwige heerlijkheid zou te beurt vallen; - eindelijk, dat, naar mijn eenvoudig begrip, dat vooruitzigt wel in staat was, ons, onder de rampen en moeiten van dit leven, te bemoedigen en te troosten.’
Vader bilderdijk liet mij weder geheel uitspreken, en vatte toen het woord op: ‘Ja, mijn goede Heer! dat is zeer vroom en stichtelijk gesproken; en de groote hoop behoeft zoo iets, om er zich aan vast te houden. Maar laat ons de begrippen van toekomstig genot, in verband met dit leven, eens analiseren! Dat verband is niet denkbaar, zonder zelfbewustheid en herinnering aan onzen vorigen toestand. (Hier sprak hij eenig Latijn, dat ik, dier tale niet magtig, niet verstond.) Maar wat baat mij nu dat toekomstig geluk, bij de herinnering aan al de namelooze folteringen van dit leven, die mij hebben getroffen? Om toekomstig gelukkig te zijn, zou ik mijne geheele individualiteit moeten verliezen, ten einde de jammeren van dit leven te vergeten. De hoogste zaligheid moet ongestoord zijn, en - geene eeuwigheid is in staat, mij al de rampen en smarten van deze wereld te vergoeden!’ - Dit laatste werd op een toon uitgesproken, die mij onwillekeurig ontzette. Het werd mij om het hart, als had ik de taal der wanhoop gehoord.
Ik had kunnen antwoorden, dat wij, in de toekomende wereld, door hooger licht geleid, de dingen van dit leven, en al onze rampen en wederwaardigheden, uit een gansch ander oogpunt zouden bezien, en dat wij in zeer veel, dat ons, hier beneden, stof tot droefheid opleverde, aanleiding zouden vinden, om de vaderwijsheid en vaderliefde van den Oneindige te erkennen en te eerbiedigen; - dan, zeker gevoel van kieschheid, en de zucht, om de ontwaakte hartstogten van den vermaarden grijsaard, ware het mogelijk, tot bedaren te brengen, in plaatse van dezelve, door verdere wederspraak, in beweging te houden, deed mij besluiten, onze redewisseling over het opgegeven onderwerp af te breken. Mijn vriend bemerkte insgelijks al spoedig mijne bedoeling; hij gaf, door een' vernuftigen inval, eene andere, onverschil-
{==86==} {>>pagina-aanduiding<<}
lige wending aan onze volgende gesprekken, en de ziel van bilderdijk bleef doorgaans in eene schijnbaar kalmer stemming.
Ik was bevorens onderrigt geworden, dat een bezoek van eenigen langen duur den Heere bilderdijk hinderlijk was; er was, onder het vermelde en menig ander, meer onverschillig gesprek, een groot uur verloopen, en ik maakte mij tot het afscheid gereed. Met groote heuschheid dankte de grijsaard mij voor mijn bezoek - verzocht mij, hetzelve eens, bij gelegenheid, te hervatten, onder betuiging, dat hem dit bijzonder aangenaam zoude zijn. Voorts, mij de beide handen, als ware het, krampachtig drukkende, wenschte hij mij, met vertoon van groote hartelijkheid, Gods besten zegen, en deed mij, ondanks mijne tegenbetuiging, uitgeleide tot aan de deur zijner woning.
In den avond van dien dag wandelde ik eenzaam van Haarlem naar Overveon terug, mijne ontmoeting en gesprekken herdenkende. De schatting van uitstekende gaven en verdiensten, die ons eenmaal aan den rand des grafs ontvallen, verminderde allengskens meer en meer in mijn oog; maar in des te hooger waarde rees bij mij het Evangelie, dat ons niet slechts alleen tot aan, maar ook tot over het graf geleidt. Mijn bezoek bij bilderdijk deed mij aan andere groote en verdienstelijke mannen denken; toen dacht ik ook aan onzen feith, gelijk ik dezen aan den avondstond van zijn leven gekend had, en ik ging aan het vergelijken. De schoone Natuur kwam mijne bespiegelingen te hulp. Ik zag de zon eerst achter ligte nevelwolken ondergaan, en, terwijl haar vroeger schoon slechts flaauw door de wolkgordijn bespeurd werd, achter eene donkere bank van wolken, in het westen zamengehoopt, in de noorderbaren wegzinken. ‘Zóó gaat de levenszon van bilderdijk onder!’ dacht ik, ‘maar neveiig en omwolkt.’ En mij daarop herinnerende, hoe ik, weinige dagen bevorens, het beeld der volle maan, geheel wolkeloos, aan de kim had zien verdwijnen, riep ik uit: ‘Zoo is feith heengegaan, in de zachte maar zekere bewustheid, dat het hem hier namaals wél en beter dan hier op aarde zijn zoude!’ - Nu dacht ik weêr aan onzen bilderdijk, aan zijne gevoelens en gesprekken, en vroeg mijzelven af: ‘Kan zulk een man waarlijk groot heeten?’ Het antwoord was ontkennende, en mijn medelijden met den armen grijsaard vermeerderde, naar

{==87==} {>>pagina-aanduiding<<}
mate ik zijne talenten en verdiensten meer bewonderen moest. - Deze dag had mijne mensch. en karakterkennis met eene schatbare bijdrage verrijkt, en thans deel ik dezelve aan mijne Landgenooten mede. Welligt is dezelve hunner opmerkinge niet geheel onwaard'.
Sedert heb ik den Heer bilderdijk niet weder ontmoet.





Nationale kleederdragt.

In No. XV der Letteroefeningen van het vorige jaar heb ik, gelijk de Lezer zich zal herinneren, mijne denkbeelden omtrent dit onderwerp rondborstig medegedeeld; en een aantal, sedert bij mij ontvangene, geteekende en ongeteekende brieven, zoo wel uit deze stad als van elders, heeft mijne overtuiging bevestigd, dat zeer vele mijner vrouwelijke Landgenooten volgaarne wenschen mede te werken, om zichzelve van eene verachtelijke cijnsbaarheid aan vreemdelingen te ontslaan.
De Schrijfsters, die mij, door het mededeelen van derzelver namen, met derzelver vertrouwen hebben gelieven te vereeren, zijn door mij, gelijk haar bekend is, dadelijk in de gelegenheid gesteld, met mijne wijze van beschouwing nader bekend te worden. Ten aanzien van die brieven, die, welligt uit zedige schroomvalligheid, van geene naamteekening waren voorzien, zij alleen hier openlijk gemeld, dat ik mij aan de geëerde Inzendsters, voor derzelver welmeenende bedoeling en blijkbare zucht tot bevordering der zaak zelve, verpligt gevoele.
Intusschen heeft er zich bereids, volgens de aankondigingen in sommige nieuwspapieren, eene vrouwelijke Vereeniging gevormd, en wordt et, sedert den eersten dezer, bij de Boekhandelaars, Gebr. Diederichs alhier, een Tijdschrift voor de Nationale Kleederdragt, onder den titel van Euphrosyne, uitgegeven; en het is uit dien hoofde, dat ik de vrijheid neem, de Lezeressen van dit Maandwerk te verzoeken, de aanbieding mijner medehulp, waar men dezelve van mij zoude hebben kunnen en mogen vorderen, thans als vervallen te beschouwen.
Intusschen verheug ik mij hartelijk over de daarstelling eener Vereeniging, die mijne voorzeker altoos gebrekkige bemoeijingen alsnu overbodig gemaakt heeft; en opregtelijk wensch ik, dat de vaderlandlievende onderneming dier ver-
{==88==} {>>pagina-aanduiding<<}
dienstelijke Vrouwen met den gelukkigsten uitslag mag bekroond worden.
Ik kan echter het verlangen niet onderdrukken, dat de nu gevestigde Vereeniging, op het spoor, dat zij gaat betreden, zoo veel mogelijk op de bevordering en den voorstand van Hollandsche nijverheid moge bedacht wezen. Vreemdelingen - aan welke wij doorgaans zoo weinig verpligting hebben - bezoeken maar al te veel onze vaderlandsche steden en doorkruisen onze straten, beladen met de voortbrengselen van hun eigen land, ten einde dezelve hier, welligt met aanzienlijke winsten, aan den man te brengen; terwijl de arbeidzame volksklasse onder onze Land- en Stadgenooten, en dikwerf teregt, over gebrek aan aanmoediging en bestendige werkzaamheid zich beklaagt.
De Regering kan, het is waar, bij de thans bestaande wetten, dien indrang van vreemden wel niet regtstreeks te keer gaan; dit zij zoo! maar eene zelfstandige natie - en dat zijn wij, dank zij het gunstig bestuur der Goddelijke Voorzienigheid en den betoonden heldenmoed onzer dapperen! - kan, indien zij slechts ernstig wil, den nijveren Landgenoot, boven den baatzuchtigen, vaak laaghartigen en bedriegelijken vreemdeling, voorstaan en begunstigen. (*)
Maar dan ook behoorde de nijvere volksklasse, van hare zij-
{==89==} {>>pagina-aanduiding<<}
de, alles aan te wenden, om dien voorstand en die begunstiging, door het aanwenden van alle middelen, die in derzelver magt staan, meer algemeen te verwerven. Gehechtheid aan oude gewoonten, bestaande en verjaarde vooroordeelen, traagheid in het bewandelen van een ongebaand spoor, en wat ik hier nog al meer zou kunnen opnoemen, verhinderen niet zelden, hier en daar, het daarstellen van inrigtingen van nijverheid, die elders, buiten ons Vaderland, tot stand komen en gedijen. Gaarne erken ik ook het goede, dat, in dit opzigt, nu en dan, hier te lande werd opgemerkt; maar even gaarne wenschte ik, dat men zich meer algemeen over eene meer blijkbare belangstelling mogt verheugen. Dáár immers, waar eigene industrie blijkbaar te kort schiet, moet men zich, ook zijns ondanks, tot den vreemdeling wenden.
Mogten deze mijne welmeenende wenschen eenmaal en langs zoo meer verwezenlijkt worden! Hoe veel, dat thans kwijnt, zou dan niet opgebeurd - hoe veel, dat thans vervallen is, weder hersteld worden, en het lieve Vaderland daarvan de zegenrijkste vruchten inoogsten!

Amsterdam, Jan. 1832.
w.h. warnsinck, bz.

Menschenhoofden, een nieuw handelsartikel.

Door Depping.

Menschenhoofden zijn thans werkelijk eene koopwaar, welke men in die Parijssche en Londensche winkels kan bekomen, waar men reeds lang oude, verdroogde Egyptenaren onder den naam van Mumiën kan koopen. Bij een' koopman in voorwerpen der Natuurlijke Historie op de kaai de la Vallée, te Parijs, zag ik onlangs, nevens de uitgestalde merkwaardigheden van opgemelden aard, een aankondigingsbiljet met deze woorden: kop van een' wilde te koop. Ik vroeg, om dezen wildenkop te zien, en vond in denzelven een exemplaar, hoedanig ik reeds meerdere door natuuronderzoekers en zeevarenden, die met Fransche schepen de reis rondom de wereld gedaan hadden, uit Nieuw-Zeeland had medegebragt gezien. Over 't algemeen bezoeken tegenwoordig weinig zeevarenden Nieuw-Zeeland, zonder eenige hoosden in te koopen en mede te nemen. Een aantal derzelven komt in Engeland binnen (*).

{==90==} {>>pagina-aanduiding<<}

Gelijk bekend is, zijn Nieuw-Zeelands wilde eilandbewoners gedurig met elkander in oorlog, en zijn gewoon, bij hunnen togt huiswaarts, als zegeteekens, de hoofden der verslagene of gewonde vijanden mede te nemen. Hoe meer koppen, des te grootere roem. Deze bloedige en afschuwelijke krijgstrofeën worden te dien einde op eene bijzondere wijze toebereid. Men hooit dezelve, namelijk, geheel uit, zoodat niets dan het uitwendige overblijft; alsdan worden zij in eenen oven gebakken, waardoor de huid geheel uitdroogt en, als 't ware, in parkement verkeert. De kop weegt dan maar weinig looden, verliest veel van het afzigtelijke, en kan zeer lang bewaard worden. Voor ons Europeërs is en blijft echter zulk een bruingeel, van boven en van achteren met dik, borstelig haar bedekt hoofd eens voormaligen menscheneters, met zijne breede wangbeenderen, platten neus, hagelwitte tanden, gespierden mond, altijd een afkeerwekkend gezigt. Het medelijden, dat men bij den eersten opslag met dusdanig slagtoffer van ruwe barbaarschheid ontwaart, wordt evenwel spoedig door de gedachte verzacht, dat de wilde, wien deze kop eens toebehoorde, het veelligt met twintig zijner medemenschen niet beter heeft gemaakt, en dat hij dus ten laatste het loon zijner wreedheid ontving. Maar dat een zoo akelig krijgsgedenkstuk eens in den winkel eens Parijsschen of Londenschen koopmans zou prijken, zal wel nooit in de hersens van een' dezer wilden zijn opgekomen!
Waarschijnlijk zal zich, wanneer deze misselijke koopwaar aftrek vindt, in 't vervolg hetzelfde bedrog in dezen handel mengen, en men op soortgelijke wijze Nieuw-Zeelandsche koppen namaken, als de Arabieren in Egypte Mumiën fabriceren, en elders Meerminnen en andere fabelmonsters worden zamengesteld, welke den onkundigen of ligtgeloovigen voor echte waar worden in de hand gestopt.
***
De jongste nieuwspapieren uit de Engelsche volkplantingen behelzen eenige verdere narigten wegens het bovenstaande onderwerp. - In den Sidney Herald van den 2 Mei l.l. leest men als volgt: ‘De laatst binnengekomene schepen hebben een aanmerkelijk getal menschenkoppen, welke in Straat Cook zijn toebereid, voor de markt te Sidney medegebragt. Het

{==91==} {>>pagina-aanduiding<<}
zijn de hoofden der ongelukkigen, die den 15 Sept. des vorigen jaars op Banks schiereiland vermoord werden. Men bereidt thans, op gelijke wijze, ook handen en armen; een nieuwe handelstak, waartoe de hoogbeschaafde blanken hunne barbaarsche natuurgenooten hebben aangespoord, De hand eens omgebragten bevelhebbers der Nieuw-Zeelanders, alsmede een deel zijner ingewanden, in een' kruidhoren herschapen, is reeds in bezit van een' bewoner van Sidney.’ - In een volgend No van hetzelfde Australische nieuwspapier staat: ‘Naardien een schip uit Nieuw-Zeeland hier eenige koppen, zoo men meent 12 in getal, heeft aangebragt, en aldaar ernstige onlusten zijn uitgebroken, in welke de Europeërs, naar men wil, min of meer betrokken waren, is hier een verbod uitgevaardigd tegen het voortaan invoeren van dit afschuwelijk handelsartikel. Meer vermag, helaas! de Regering niet: want, dewijl Nieuw-Zeeland noch eene kolonie, noch van de kroon afhankelijk is, maar te onregt als een onafhankelijke Staat wordt erkend, heeft de Britsche Regering luttel invloeds, om misdaden op gezegde eilanden te beletten. Den invoer dier menschenleden kunnen wij dus bij ons wel verbieden, maar geenszins den uitvoer uit Nieuw-Zeeland. Men verontschuldige dien afschuwelijken handel niet dáármede, dat het gebruik, om menschenhoofden toe te bereiden, op Nieuw-Zeeland een oud inlandsch gebruik is, en steeds zal blijven. Dit kan zijn; maar, zoo de handel naar buiten wordt geduld, zullen de wilden, bij mangel van vijandelijke koppen, veelligt die hunner vrienden daartoe gebruiken, en alzoo tot de afgrijselijkste misdaden worden aangespoord. Wij hebben, helaas! den wilden, door den aanvoer van schietgeweer, van brandewijn en van Europesche
kwalen, reeds onheils genoeg aangebragt. Wachten wij ons zorgvuldig, hen op te wekken, om gebakken menschenhoofden aan ons te verkoopen. Wie weet, of zij zich anders geen koppen van blanken zullen pogen aan te schaffen, en deze, op hunne wijze vervormd, in den oven schuiven!’

Talleyrand, volgens Ludwig Börne.

Men heeft talleyrand verweten, dat hij vóór en na alle partijen, alle Regeringen hebbe verraden. Het is waar, hij

{==92==} {>>pagina-aanduiding<<}
ging van lodewijk XVI over tot de Republiek; van deze tot het Directoire, van dit tot het Konsulaat, van dat tot napoleon, van dien tot de bourbons, van dezen tot orleans over; en het kon nog wel gebeuren, vóór hij sterft, dat hij weder van lodewijk philips tot de Republiek overging. Verraden, echter, heeft hij geen van allen; hij verliet ze slechts, toen zij dood waren. Hij zat aan het krankbed van elken tijd, van elke Regering, hield bestendig den vinger op den pols, en merkte het dus 't eerst, wanneer het hart ophield te kloppen. Dan haastte hij zlch van den doode naar de erfgenamen; terwijl de anderen nog eene wijl de lijkdienst waarnamen. Is dat nu verraad? Is talleyrand dáárom slecht, wijl hij slimmer is dan anderen, meer vastheid van geest bezit, en zich aan de noodzakelijkheid onderwerpt? De getrouwheid dier anderen duurde ook niet langer; alleen hunne dwaling hield wat langer aan. Naar de stem van talleyrand heb ik altijd geluisterd, als naar de beslissing des Noodlots. Nog herinner ik mij, hoe ik schrikte, toen talleyrand, na den terugkeer van napoleon van Elba, lodewijk XVIII getrouw bleef. Dat verkondigde mij napoleon's oudergang. Ik verblijdde mij, dat hij zich voor orleans verklaarde; want ik zag daaruit, dat het met de bourbons gedaan was. Ik wenschte, dat ik den man in mijne woonkamer had. Dan zou ik hem, als een barometer, aan den wand hangen, en, zonder ééne Courant te lezen, zonder zelfs het raam op te schuiven, zou ik elken dag weten, wat weêr het in de wereld was.





Afscheidgroet aan mijnen neef Willem Hendrik Warnsinck, Jz. bij het eindigen van zijnen verloftijd, weder naar het leger te velde vertrekkende, den 15 dec. 1831.


Gij gaat dan weêr de grens bewaken, 
Met onverzwakte trouw en moed; 
Wat vijand Neêrlands grond moog' naken, 
Betaal' die schennis met zijn bloed! 
Wij blijven - gaat ge ons weêr begeven - 
En smaken elk genot van 't leven, 

{==93==} {>>pagina-aanduiding<<}

Daar gij soms menschlijk voedsel derft; (*) 
Maar, wat ons ook ten deel moog' vallen, 
Ik derf, en met mij derven we allen, 
Den roem der helden, die nooit sterft. 
 
Als gij, bij nacht, de legervuren 
Des vijands donker glinstren ziet, 
Verkort u dan de slepende uren 
Door 't zingen van 't Wilhelmuslied! 
Denk dan: Dat vuur zou dáár niet smóken, 
Had Frankrijk niet dien brand ontstoken, 
En 't Britsche goud de vlam gevoed; 
Stond niet der Belgen haat en woede 
En 't laagst verraad in schut en hoede 
Van Don en Spree en Donauvloed! (†) 
 
Maar, slaat ge uw oog van 't nachtlijk duister, 
Waarin uw arm de grens bewaakt, 
Naar d' ongelijkbren gloed en luister, 
Waarmeê de vaste poolstar blaakt; 
Denk dan: De Heerscher aan die transen, 
De Schepper van dien gloed en' glansen 
Is Hij, wiens hand de heemlen meet; 
Hij, die, wat vijand ons moog' haten, 
Der Vadren erf niet zal verlaten, 
    En 't Oude Neêrland nooit vergeet! (‡) 
 
Ga voort gemak en rust te derven; 
Troost u ontbering, moeite en strijd; 
En blijve, in leven of in sterven, 
Aan 't Vaderland uw arm gewijd! 
Het eind' zal eens den strijder loonen, 
Wie trouw volhardt met eer bekroonen; 
Zijn loon en kroon is zielsgenot: 
Geen wereld kan iets hoogers geven; 
Want zielsrust is de ziel van 't leven: 
Bedenk dit steeds, en - ga met God! 
 
Ja, ga met God! - Zijn Alvermogen 
Brenge u eens veilig tot ons weêr! 
Hij waakt voor u; geen vaderoogen 
Bewaken ooit het kind zoo teêr. 

{==94==} {>>pagina-aanduiding<<}

En keert ge eenmaal in Gijsbrecht's wallen, 
Dan heffen wij, dan heffen allen, 
Met dankbre vreugd, u 't loflied aan; 
Dan voelt ge 't diep in hart en adren: 
Ik heb voor 't heilig erf der Vadren, 
Voor Volk en Vorst mijn' pligt gedaan. 

w.h. warnsinck, bz.




Feestdronk.


Het Volk - verschriklijk woord, waar alles oproer dondert, 
Waar de ongetemde hoop vernielt, verwoest en plondert, 
Of 't Koninklijk gezag met hoon en smaad begroet, 
En de aangeschonnen wet vertrapt met ijzren voet. 
 
Het Volk - verruklijk woord, als, vast vereend, verbonden, 
De Godlijke Eendragt heerscht op onbedwongen gronden, 
Waar de ongekreukte trouw der burgren borst doorgloeit, 
En 't welig lagchend land met welvaart oversproeit. 

{==95==} {>>pagina-aanduiding<<}

Het Volk - bedrieglijk woord, als 't opgehitste knapen, 
Een opgeruid gemeen het Godonteerend wapen 
In dolle handen geeft; als 't heilig, hemelsch woord, 
De Vrijheid, leuze wordt tot roof en broedermoord. 
 
Het Volk - verachtlijk woord, wanneer de burgers kruipen, 
Voor 't oog des Dwingelands gedwee, gebogen sluipen, 
En krimpen, waar hij dreigt, of siddren, waar hij spreekt, 
Terwijl één forsche ruk de zwakke boei verbreekt. 
 
Het Volk - ellendig woord, waar weelde en zedeloosheid 
De rijke bronaêr wordt van duizenderlei boosheid, 
Den kanker van 't verderf van ouder teelt op kind, 
En 't zenuwloos geheel voor hooger doel verblindt. 
 
Het Volk - bezielend woord, wanneer we op neêrland staren, 
Die onbewogen rots in 't buldren van de baren, - 
Dat Volk, Europa's roem, slechts groot door deugd en kracht, - 
Dat Volk het gloeijendst lied, de volle schaal gebragt! 

Purmerende.
B.T.L.W.

Lied voor niet gedecoreerde schutters, die hunnen pligt hebben gedaan.

Zangwijze: Het Volksiied van tollens.

Wien Neêrlandsch bloed in de adren vloeit, 
Wie Deugd en Eer bemint, 
Wiens hart voor Land en Koning gloeit, 
Haakt naar geen Ordeslint. 
Hij strijdt voor 't regt, voor haard en huis, 
Met onverzwakten moed; 
Maar bedelt om geen Ridderkruis, 
En lacht om hem, die 't doet. 
 
Geen Riddrendos dekt ons de borst, 
Maar vurig klinkt ons lied; 
Maar 't hart slaat warm voor Land en Vorst; 
Naar deksel haakt het niet; 
En menigeen gaf kruis en lint, 
(Die ware kinderschat!) 
Indien hij 't vuur, dat ons verbindt, 
In 't ijskoud hart bezat. 

{==96==} {>>pagina-aanduiding<<}

Wij dragen Kruis noch Ridderband; 
Maar hoe! - wat deert dit ons? 
Wij vreesden, voor ons Vadetland, 
Noch staal noch loodgegons. 
Maar hij, die pligt en eer vergat, 
Die ons, in nood, verliet, 
Die, als een kind, te schreijen zat, 
Is onze makker niet. 
 
Vrij toon' hij thans zijn Ridderlint 
Aan Schouwburgzaal en Bal, 
Als waar' hij naauw met de Eer bevrind; 
Dit schaadt ons niet met al! 
Ons klopt de boezem ruim en ligt, 
En vrij klinkt stem en snaar; 
Geen lafheid kleurt ons aangezigt; 
Geen Kruis drukt ons te zwaar. 
 
Wij haalden brood, noch drank, noch hout (*), 
Toen 't voorwaarts! voorwaarts! klonk; 
Maar stonden pal en streden stout, 
Waar 't Belgisch moordvuur blonk. 
Wij gaven, wakker, vonk en vuur, 
In bosch, moeras en veld; 
Maar zochten nooit, in huis of schuur, 
De glorie van den held. 
 
Elk onzer, wiens geveld geweer 
Het roofgespuis verjoeg, 
Haakt naar geen schim van Riddereer; 
Zijn deugd is hem genoeg. 
Hij strijdt voor 't regt, voor haard en huis, 
En wat hij dierbaarst heeft, 
Ook zonder Lint of Ridderkruis, 
En - zegepraalt, of - sneeft. 


Aan de Franschen.


Wie zich geen onderdaan huns Konings willen schrijven, 
Het zijn mauvais sujets, die u tot oproer drijven. 

IJ.


{==97==} {>>pagina-aanduiding<<}

Mengelwerk.




Verhandeling, over het voorregt van een vaderland te hebben, rijk in herinneringen.

Door Mr. C. Backer. (*)

Onder die gevoelens, welke zich bij den mensch zoo vroeg ontwikkelen, dat men dezelve beschouwen kan, als door de natuur hem ingeplant, behoort ook de liefde tot den grond, op welken wij geboren zijn. Zij wordt gevoeld vóór dat wij al het goede kunnen waarderen, dat het vaderland ons oplevert. Zij bestaat, onafhankelijk van alle gewaarwordingen van dien aard. Ja, wie uit overtuiging zoude moeten erkennen, dat een vreemd land in natuurlijke schoonheid of maatschappelijke voorregten zijn vaderland overtrof, hij kan zulk een land meer bewonderen, maar meer beminnen kan hij het niet. Bij de ruwste volken, wier zedelijke toestand aan het dierlijke schijnt te grenzen, is deze gehechtheid het geringste niet. Zij versmachten van heimwee in het land der vreemdelingschap, en te midden van rijkdom en weelde verlangen zij niets meer terug, dan hunne armoede op den vaderlandschen bodem. Een beroemd reiziger in de binnenlanden van Afrika werd gastvrij verzorgd in de hut eens Indiaanschen volksstams, alwaar de vrouwen, in een aandoenlijk gezang, het bewijs gaven van 't geen zij voor het ongelukkigst hielden: ‘Hij heeft geene moeder meer; hij heeft geen vaderland!’ dus zongen zij. Zoo krachtig, zoo algemeen is dat gevoel in aller harten.
Bij de beschaafde volken der oudheid was vaderlandsliefde eene der hoofddeugden, Deze werd zoo ver gedreven, dat verachting van alwat vreemd was daaruit

{==98==} {>>pagina-aanduiding<<}
voortvloeide, en dat vreemden te overwinnen en aan het vaderland cijnsbaar te maken voor eene eerste vaderlandsche verpligting werd gehouden. Bij ons heeft eene welbegrepen vaderlandsliefde zulke gevolgen niet. Wij hebben, dank zij de lessen onzer Godsdienst! geleerd, dat alle redelijke schepselen menschen en onze broeders zijn; dat afkeer en haat plaats moeten maken voor eene algemeene liefde; dat ieder mensch, hetzijmedeburger of vreemdeling, dat ieder volk zijne regten heeft, en dat het onze verpligting is, die regten te eerbiedigen. Maar daarom heeft de les der Godsdienst dat gevoel van vaderlandsliefde niet willen uitwisschen. Neen, M.H.! zij heeft dezelve gezuiverd van die onedele gevolgen, welke de bekrompene inzigten der Ouden daaraan verbonden hadden, namelijk den haat en afkeer tegen vreemden. Zij heeft haar eenen grondslag aangewezen, welke voor alle afdwaling behoedt, namelijk dien der dankbaarheid. En welke liefde is zóó edel, zóó zuiver als die, welke op dankbaarheid is berustende? Zoo is onze liefde tot het vaderland eenswezig met de liefde, welke wij onzen ouderen toedragen. Zoo vereenigt zij zich met onze teederste belangen en gewaarwordingen. Zoo eischt zij van ons dezelfde verpligtingen, en maakt derzelver vervulling dierbaar aan ons hart.
Dankbaarheid is dan de grond onzer vaderlandsliefde, en deze moet toenemen, naarmate zich de overtuiging bij ons meer doet gevoelen van de groote voorregten, welke het vaderland ons aanbiedt. In de tegenwoordige dagen vooral, waarin de liefde tot den grond onzer geboorte door vele en velerlei opofferingen zoo zeer wordt aan den dag gelegd, is het misschien niet ongepast, hierover met elkander te spreken. Het is om deze reden, dat ik u en mijzelven wilde onderhouden over het voorregt van een Vaderland te hebben, rijk in herinneringen.
Denkt echter niet, M.H., dat ik hier ben opgetreden, om uwen nationalen hoogmoed te streelen, door een tafereel op te hangen van uwer vaderen grootheid

{==99==} {>>pagina-aanduiding<<}
en roem. De schat onzer herinneringen bestaat niet alleen uit deze, maar omvat ook de zoodanige, welker aandenken minder welgevallig, maar daarom niet minder leerzaam is. Wij herinneren ons dagen van voorspoed en roem, maar ook van onheil en schande. De bladen onzer geschiedenis vermelden edele en groote bedrijven, maar zwijgen ook niet van misdaden, van onderdrukking, ja moord van onschuldigen. Zij getuigen van eendragt en volharding, maar ook van tweespalt en partijschap. Wij gaven niet alleen een voorbeeld van burgerlijke vrijheid en godsdienstige verdraagzaamheid, maar ook van blinde vervolging en godsdiensthaat. Wij bewonderen dikwijls de welberadenheid onzer staatkundigen, maar zien ook somwijlen hunnen republikeinschen hoogmoed den val voorafgaan. Wij doen hulde aan de wijsheid onzer vaderen in ons binnenlandsch bestuur, maar ontmoeten tevens niet zelden de bewijzen van baatzucht en kleingeestigheid. Wij erkennen alles, wat zij voor het vaderland gedaan hebben, maar verliezen ook het aandeel niet uit het oog, hetwelk de omstandigheden, onafhankelijk van alle menschelijke berekeningen, aan het vaderlandsch volksbestaan gehad hebben. Onze letterkundige geschiedenis getuigt van onze vroege beschaving, van de geleerdheid onzer oudheidkundigen, van de schoonheid en oorspronkelijkheid onzer historieschrijvers en dichters; maar op de keerzijde dier roemvolle bladen vinden wij ook de vermelding van twist- en lasterschriften, van naäperij en rijmelzucht.
Daarin bestaat de schat onzer herinneringen, dat zij niet alleen tot voorbeelden ter navolging, maar ook ter waarschuwing verstrekken; dat zij ons troosten, opbeuren, aanmoedigen; dat zij ons afschrikken en terughouden; dat zij ons standvastigheid en volharding leeren; dat zij ons versterken tegen twijfelmoedigheid en wanhoop, en ons bewaren voor een te groot zelfvertrouwen en voor ijdelheid; dat zij, eindelijk, dienen tot beantwoording van elke vraag, welke met onze staatkunde en welvaart in verband staat, en altijd verdienen het eerst geraadpleegd te

{==100==} {>>pagina-aanduiding<<}
worden. Wat het lot ook zijn moge, M.H., hetwelk ons dierbaar vaderland wacht, in dien rijkdom van herinneringen vinden wij voor onze verpligtingen als burgers, en onze staatsmannen voor hunne besluiten en ondernemingen, altijd de zekerste leidsvrouw. De lessen der ondervinding hebben altijd zeer veel vooruit boven die, welke men uit bloote vooronderstellingen heeft afgeleid. Men moge met al de scherpzinnigheid, welke den mensch gegeven is, eene zaak beschouwen en tot derzelver uitslag besluiten, hoe dikwijls heeft men niet eene of andere schijnbare kleinigheid vergeten, welke op die uitkomst den grootsten invloed oefent, en dezelve geheel buiten verwachting doet uitvallen! Alle mogelijke belangen en derzelver wederkeerigen invloed te overzien, alle menschelijke hartstogten, overdrijvingen en verzuimen naar eisch te schatten, alle kansen van 't geen wij toeval noemen, en alles, wat van den menschelijken wil zoo geheel onafhankelijk is, te berekenen, gaat boven ons vermogen. Maar de ondervinding levert ons resultaten op, waarin al die kansen zijn opgenomen. Hare uitspraak heeft dus een' veel hoogeren graad van zekerheid. Vandaar, dat wij de ondervinding de beste leermeesteres noemen, en niet ten opregte. Verre is het echter van mij, te willen beweren, dat de ondervinding onfeilbaar is in dien zin, dat dezelfde zaak altijd dezelfde gevolgen zoude hebben. Neen, M.H.! Vele redenen kunnen eene vroegere onderneming hebben verijdeld, welke bij eene tweede beproeving gelukkiger uitslag beloven zoude. Maar wijst ons dan ook de ondervinding niet alle die gebreken en misslagen aan, welke te voren zijn over het hoofd gezien? O ja, M.H.! de ondervinding is de beste leermeesteres, en onze vaderlandsche herinneringen, zoo rijk in verscheidenheid, zijn dus gewis een onwaardeerbare schat voor den bezitter.
Wij noemden dit bezit een voorregt, omdat wij het als een geluk beschouwen, ons door Gods goedheid te beurt gevallen. Gewis, M.H., laat ons ons niet verbeelden,

{==101==} {>>pagina-aanduiding<<}
dat de lessen, uit de geschiedenis van andere volken getrokken, voor ons even afdoende en nuttig zijn als die, welke uit onze vaderlandsche ondervinding zijn afgeleid. Er heerscht in de zeden en de belangen van ieder volk zulk eene verscheidenheid en eigenaardigheid, dat men overal bijzondere gevaren te vermijden, eigene belangen te ontzien en bepaalde rigtingen te volgen heeft. Gelijk ieder mensch zijne bijzondere eigenschappen, zijn karakter heeft, waarin zich deugden, gebreken en neigingen op eene eigenaardige en van andere menschen verschillende wijze afwisselen, zoo vindt dit ook plaats bij een volk. En gelijk nu elk, naarmate van zijn bijzonder karakter, ook bijzondere gevaren te ontzien, en lessen te volgen heeft, welke eigene ondervinding hem het best doet kennen, zoo vindt ook een volk in de geschiedenis van zijn eigen leven de beste lessen voor toekomstige welvaart en geluk.
Doch ook nog om andere redenen noemen wij het een voorregt, hetwelk weinige of misschien geene andere volken in die mate kunnen genieten. Niet zoo zeer, M.H., om den roem, welke van der vaderen deugden op ons afstraalt, als om het nut, dat wij uit die lessen kunnen trekken. Gewis ieder volk heeft, als wij, zijne geschiedenis, zijne herinneringen. Maar waar is eene geschiedenis, zoo vol verscheidenheid als de onze? waar is eene geschiedenis, zoo rijk in practische lessen voor staatkunde en staatswelvaart? Doorleest, M.H., en overdenkt de geschiedenis der Europesche Staten gedurende de drie laatste eeuwen; zoekt voorbeelden van nationale grootheid, vrijheid en welvaart: nergens zult gij dezelve schooner vinden, dan in die van ons vaderland. Zoekt bewijzen van nationaal verval en deszelfs aanleidende oorzaken: ook daarin, helaas! is de geschiedenis van het vaderland rijk en overvloedig. Maar welk gevoel dezelve ook mogen opwekken, als overleveringen onzer nationale ondervindingen hebben dezelve eene onschatbare waarde. Dit is, M.H., ons voorregt, en vooral omdat die lessen ook thans eene volkomene toepassing

{==102==} {>>pagina-aanduiding<<}
kunnen vinden. Immers, na eene afscheiding van gewesten, welke in zeden en gewoonten met ons schier in geenerlei opzigt overeenstemden, bezitten wij weder, in de meeste opzigten, het oude vaderland. Belangen, welke met de onze strijdende geoordeeld werden, hebben grootendeels opgehouden. Met dezelve mogen wij ons dan ook vleijen, wetten en maatregelen te zien vervallen, welke berekend waren, om aan die strijdende belangen te voldoen, maar aan onze welvaart althans niet bevorderlijk waren. Tijdsomstandigheden mogen ook onder ons veel veranderd hebben; maar de hoofdtrekken van ons nationaal karakter, van onze nationale belangen zijn dezelfde gebleven. In derzelver toepassing hebben dus de lessen, uit de ondervinding van zooveel eeuwen vergaderd, niets verloren door veranderingen van het vaderland zelve. Ons grondgebied is geenszins uit zulke ongelijkslachtige deelen meer zamengesteld, als dat van andere Staten. Wij hebben geene heilige banden, die volk aan Vorst verbonden, verbroken. De vorderingen der werktuigkunde en de meer algemeen ontwikkelde nijverheid, welke in fabrijkmatige landen aan zooveel handen werk en verdiensten ontnomen hebben, hebben bij ons zoo grooten invloed niet als elders. Wij zijn of worden, behoudens de wijzigingen, door tijdsverloop aangebragt, weder het oude volk. Nog dreigen ons dezelfde gevaren uit binnenlandsche belangen, als weleer, en deze behooren wij af te keeren. De ondervinding wijst ons weder den vrijen handel en handeltrafijken aan als onze beste bronnen van bestaan. Laat ons dus trachten deze weder te doen vloeijen. In honderd bijzonderheden wijzen onze herinneringen ons den zekersten weg aan, om tot staatswelvaart en burgergeluk te geraken. Ik vraag Ul., M.H., is dit geen voorregt, ons boven vele volken beschoren?
Gaarne zoude ik voortgaan, om voor Ul. de groote waarde te betoogen, welke te dien opzigte onze vaderlandsche herinneringen voor ons hebben; doch men zal, naar ik vertrouwe, het belang van dezelve, vooral in de

{==103==} {>>pagina-aanduiding<<}
tegenwoordige omstandigheden, genoegzaam inzien en gevoelen. Het is hier de tijd noch de gelegenheid, om ons in deze te verdiepen, en uit hetgeen door mij in het algemeen is gezegd, geloof ik, dat genoegzaam de waarde en het nut onzer vaderlandsche ondervinding is gebleken. In onze dagen echter, zwanger van zooveel hoop en vrees, moeten, ik herhaal het, inzonderheid de herinneringen van het verledene onze overdenkingen geleiden. Immers de gebeurtenissen der wereld, hoezeer, gelijk wij eerbiedig vertrouwen, ook reeds hier op aarde tot zeker doel geleidende, geven, in gedurige afwisseling, toch altijd dezelfde gevolgen uit dezelfde oorzaken weder. Wij mogen derhalve ons overtuigd houden, dat de gevolgen, welke de gebeurtenissen onzer dagen op ons vaderland zullen hebben, grootendeels afhangen van den invloed, welken wij zelve op die gebeurtenissen zullen uitoefenen.
Ten einde derhalve aan Ul. overdenkingen eenig voedfel te geven uit vaderlandsche herinneringen, zal ik aan dezelve een drietal opmerkingen aanbevelen, en daarmede mijne rede besluiten.
De eerste aanmerking is deze, dat moed en volharding ons in vroeger dagen de grootste gevaren hebben doen te boven komen, en dat de naaste oorzaak onzer grootste rampen in eigene tweespalt gelegen was.
De geschiedenis van ons vaderland, vooral in vele tijdvakken van den tachtigjarigen oorlog met Spanje, is daar, om deze waarheid te bewijzen. Jaren waren er, M.H., dat alleen Noordholland (en nog wel met uitzondering van Amsterdam) benevens eenige Zeeuwsche steden aan de geduchte magt van Spanje weêrstand boden. Moed en volharding, door Goddelijken zegen bekroond, reddeden toen het vaderland. Later was de nood zoo hoog gestegen, dat men er werkelijk aan dacht, om zich met have en goed in te schepen en een ander vaderland op te zoeken. Maar moed en volharding voorkwamen zulk een wanhopig besluit, en reddeden, met Gods hulp, het dierbare vaderland. In 1670 scheen de

{==104==} {>>pagina-aanduiding<<}
dag aan te breken van eenen zekeren ondergang. Frankrijk en Engeland spanden hiertoe vereenigde krachten in. Tweedragt in den Staat bevorderde hunne pogingen. Reeds waren Utrecht, Naarden en Amersfoord in 's vijands handen. Maar met moed en volharding rekende men niet te vergeefs op den Goddelijken bijstand, en het vaderland werd gered. Ziet daar, M.H., wat moed en volharding vermogen! Eerst dán alleen mag men aan redding twijfelen, als tweedragt alle middelen van verdediging verlamt. Getuige die noodlottige tijden, toen inwendige twisten den Staat verscheurden, en aan den Franschman den weg baanden, om met zijne hersenschimmen van vrijheid in het vaderland te dringen; toen onze toestand van erger tot erger werd, en wij eindelijk.....Maar, gij weet het allen. Wij hebben duur geboet; maar door onze herinneringen zijn wij wijzer geworden, en deze zullen ons bewaren.
Eene tweede opmerking, uit onze vaderlandsche ondervinding afgeleid, is deze: dat de grootste gebreken en onvolmaaktheden in staatsregelingen zich niet zelden oplossen in de persoonlijke bekwaamheden en regtschapenheid der staatslieden en bestuurders; terwijl de schoonste staatsvormen vaak door de eerzucht en hartstogten der menschen den gewenschten invloed missen.
Heeft immer een Staat de waarheid van deze stelling bewezen, dan is het zeker de onze. Wie in het afgetrokkene de staatsinstellingen onzer oude Republiek beschouwt, moet verbaasd staan, hoe zulk een onzamenhangend geheel, ik zeg niet eenig goeds kon opleveren, maar zelfs kon blijven bestaan. En wie kent niet de grootheid onzer magt en voorspoed, onder dezelve genoten? Maar, M.H., edele en regtschapene staatsmannen bezielden die vormen; hunne bekwaamheden, eerlijkheid en vaderlandsliefde vergoedden de bestaande gebreken. En zoo bloeiden onder de gebrekkigste staatsinrigtingen burgerlijke vrijheid en welvaart op den vaderlandschen grond. - In later dagen werden nieuwe staatsregelingen ontworpen, welke, op zichzelve beschouwd, zeker vol-
{==105==} {>>pagina-aanduiding<<}
maakter waren; aan burgerlijke vrijheid werden meer waarborgen gegeven; vele goede staatsinrigtingen werden daargesteld, de wetgeving verbeterd, en de regterlijke magt doelmatiger ingerigt. Doch alle die vormen hebben de rust en welvaart niet kunnen verzekeren. Hoe dikwijls zijn dezelve niet, hier zoo wel als elders, bezweken onder het gewoel der hartstogten! Vormen zijn ledig, M.H., hoe volmaakt ook uitgedacht - de mensch moet dezelve bezielen. De wetten, hoe volmaakt, hebben door zichzelve geen invloed - de mensch moet dezelve toepassen. Op den mensch komt dus alles aan.
Vleijen wij ons dethalve nimmer met denkbeeldige volmaaktheid in het staatsbestuur; want het gebrekkige is onafscheidelijk van ons allen. Doch laat ons bovenal bij hen, die geroepen zijn, om onze staatsvormen te bezielen en onze wetten toe te passen, bij de noodige bekwaamheden, persoonlijke deugd op den hoogsten prijs stellen.
Een Fransch geleerde van grooten invloed heeft beweerd, dat voor de magtigste drijfveer in het vervullen van staatspligten in Koningrijken de zucht naar eer moet gehouden worden, terwijl dit in Republieken de deugd is. Laat ons, M.H., hoezeer opregte Koningsgezinden, door onze herinneringen geleerd, dat Republikeinsche denkbeeld in onze Monarchij bewaren en overbrengen. Die zucht naar eer, zoo dikwijls met zedeloosheid verbonden, heeft kwaads genoeg berokkend. Laat ons eere geven aan wien eere toekomt, dat is aan hem, die dezelve niet najaagt uit zucht naar eer alleen. Laat ons bekwaamheden op prijs stellen, vooral in hen, die geroepen zijn, om ons te regeren. Maar, M.H., onze eerste hulde zij altijd der deugd gewijd!
Eene derde en laatste opmerking, uit onze herinneringen afgeleid, is, dat de bloei en welvaart van ons vaderland verbonden is aan het behoud van ons Vorstenhuis.
Wanneer een oude van jaren, hoofd van een talrijk geslacht, sterft, dan ondervinden dikwijls de leden van hetzelve, dat de gemeenschappelijke band verbroken is. De punten van vriendschappelijke aanraking verminderen;

{==106==} {>>pagina-aanduiding<<}
verschillende belangen doen zich meer gevoelen; misverstand, verwijdering of twist, vroeger gemakkelijk voorgekomen of beslecht, worden menigvuldiger en gevaarlijker. Hetzelfde, M.H., heeft het vaderland dikwijls ondervonden, wanneer, in Stadhouderlooze tijden, de band verbroken was, die oranje aan Nederland verbindt. Maar niettegenstaande eeuwige Edicten, of den invloed en de pogingen der schranderste staatslieden, niettegenstaande gezworene eeden van uitsluiting, heeft de ondervinding bewezen, dat de troon onzer Vorsten, zoo vast op dankbaarheid en liefde gebouwd, eene behoefte is voor ons volksgeluk. Gelukkig, dat deze waarheid, als een der artikelen van ons staatkundig geloof, geen betoog behoeft. Gaarne zeggen wij dan ook, ten besluite, den Dichter peith, wiens veranderde denkwijze te dezen de vrucht was zijner vaderlandsche ondervinding, het volgende na:

Door eeuwen, trotsch op roem en heil in 's lands historie, 
Door bitt're ervaring, duur voor ramp en schand' gekocht, 
Heeft de Almagt zelf beslist, dat Neêrlands bloei en glorie 
Voor eeuwig aan 't bezit van Nassau is verknocht. 


Iets, over de inzameling en bewerking van het stroo voor de Florentijnsche dames-hoeden.

Wanneer onze Dames lezen, met welk eenen omslag het stroo voor de Florentijnsche hoeden gewonnen wordt, zullen zij zich over den hoogen prijs harer fijne hoeden niet meer verwonderen, doch tevens de wensch bij haar ontstaan, dat dezelve door eenig vaderlandsch produkt mogen vervangen worden.
Het zaad, 't welk het stroo oplevert, waarvan de zoogenaamde Florentijnsche hoeden vervaardigd worden, is het grano Marzuolo, (Maartkoren). Er zijn drie soorten, welke alle in de omstreken van Florence verbouwd en tot fabricering gebruikt worden.
In den ligtsten, steenachtigsten, ja magersten grond gedijt deze plant het best, wanneer namelijk het stroo tot

{==107==} {>>pagina-aanduiding<<}
vlechten bestemd is. Men kiest daartoe altijd velden, die hoog en geheel voor de lucht blootliggen, dus inzonderheid heuvelachtige gronden. Is de bodem mager, dan zaait men twee derden of drie vierden meer zaad uit, dan men bedoelt te winnen; is hij daarentegen vet en vast, dan neemt men het zesvoudige.
Wanneer het gezaaid is, moet men hier en daar voren trekken, om het regenwater te doen afloopen, daar het stroo alleen op drooge plaatsen, waar de vochtigheid slechts voorbijgaande is, zoo fijn uitvalt, dat men het tot hoedenvlechten kan gebruiken. De beste zaaitijd in den omtrek van Florence is tegen het einde van December; men kan zulks evenwel ook tot Maart verschuiven. In onvruchtbaren grond zaait men niet diep, maar bedekt het zaad slechts even; twee vingerhoog aarde is toereikend, om het te doen kiemen. Heeft men met een' vetten of vooral met een' lageren grond te doen, dan dekt men het meer.
Gemeenlijk oogst men in het laatst van Mei, of in het begin van Junij, en wel bij droog weder. Op vetten grond zamelt men het wat vroeger in, dewijl het anders te sterk wordt en daardoor in deugdelijkheid verliest. Het stroo moet uit den grond getrokken worden: wilde men het snijden, men liep gevaar, het bovenste deel van den halm bij den knoop (en dit alleen gebruikt men tot het vlechten) te verliezen.
De hoofdzaak is, zoo men welgevoed en toch fijn stroo zal erlangen, dat men het inzamelt, wanneer de aren slechts half ontwikkeld zijn, en het zaad zich begint te vormen. De stengel is dan vol sappen, die later verdwijnen, tot dat de halm ledig blijft en dan bros wordt. Men trekt het stroo met den wortel uit, even als het vlas. Men maakt kieine schoven, die men met de hand kan omspannen, spreidt ze op de plaats zelve in de zon uit, en laat ze droogen, tot dat het stroo niet meer uitwasemen en dus niet rotten kan, wanneer men het in het magazijn ter bewaring brengt.
De hoofdbereiding, waarna het stroo kan verwerkt

{==108==} {>>pagina-aanduiding<<}
worden, bestaat daarin, dat men het, in kleine schoven, op eene drooge plaats, aan zon en dauw blootstelt, waardoor het gebleekt wordt. Dit geschiedt in 4 à 5 dagen, ja eerder, wanneer het sterk dauwt. Dit bleeken kan alleen bij zeer mooi weêr plaats vinden; want bij elke andere vochtigheid, buiten den dauw, erlangt het stroo vlekken: men verrigt alzoo deze bewerking in Mei, Junij en Julij. In Toskanen bleekt men het stroo eerst dán, wanneer men dat gedeelte, 't welk bijzonder ter hoedenfabricering dient, daarvan wil afzonderen. Zoodra nu het stroo op de bleek den vereischten trap van witheid heeft verkregen, plukt men van elken halm het deel tusschen de aar en den eersten knoop af; dit alleen wordt tot hoeden gevlochten. De dus afgezonderde bovenste stukken der halmen worden nu gezwaveld; men maakt er kleine bundels van, doopt ze in water, laat ze uitdruipen, en spreidt ze in een vertrek in 't ronde uit, steekt vervolgens midden in het vertrek zwavel aan, en sluit dezelve digt. Dit zwavelen heeft ten doel, het stroo nog witter te maken, het zelfstandigheid te geven, en de insekten te dooden, welke zich daarin nog mogten bevinden.
Na het zwavelen worden de halmen naar derzelver dikte of breedte verlezen, en in 30 à 40 soorten verdeeld. Naar deze soorten regelen zich de fijnheid en prijs der daaruit vervaardigde hoeden. Bij het vlechten wordt gemeenlijk het stroo drievoudig genomen, en dit valt natuurlijk, naar dat het stroo meer- of minder fijn is, smaller of breeder uit. De fraaiheid en fijnheid der hoeden hangt ook daarvan af, of de vlechten, waaruit zij bestaan, meer- of minder bogten maken.




Iets, over Reinier Claesz. van Amsterdam, vice-admiraal van Holland.

Het roemrijk bedrijf van onzen tijdgenoot van speyk heeft den heldendood van reinier claesz., dien

{==109==} {>>pagina-aanduiding<<}
hij zich ten voorbeeld gesteld had, algemeen bekend gemaakt en doen bewonderen. Wie noemt van speyk, en denkt niet te gelijk aan claesz., of, zoo als hij thans, op voorgang van helmers, algemeen genoemd wordt, aan claasens?
Veel is er reeds te werk gesteld en bijeenverzameld, om alles in helder daglicht voor te stellen, wat tot van speyk en zijne heldendaad betrekking heeft. Zijne grootmoedige zelfopoffering is door een groot aantal dichters bezongen, door geschiedschrijvers geboekt, en meer dan één gedenkteeken, met de meeste bereidvaardigheid door zijne tijd- en landgenooten bekostigd, wordt gesticht ter huldiging en vereeuwiging van zijn kloek bestaan. Er is gepaste zorg gedragen, dat ook de late nakomelingschap met dezen jeugdigen held en zijn roemrijk bedrijf volledig kunne bekend worden en beide in gezegend aandenken blijven.
Onze voorvaderen waren, in dit opzigt, koelbloediger. Wel wisten zij heldenroem naar waarde te schatten; maar zij bekommerden zich minder, om de nakomelingschap met al die bijzonderheden bekend te maken, welke wij zoo gaarne van groote mannen weten. Deze opmerking vindt vooral hare bevestiging in reinier claesz., wiens onverschrokken moed en zeldzame dapperheid hem aanspraak heeft verworven op de bewondering van tijdgenoot en nakomeling. Van dezen moeijelijk te overtreffen held, voor wien nergens eenig welverdiend gedenkteeken verrees, zijn de geschiedkundige berigten zoo uiterst schraal, dat wij, behalve zijn roemrijk bedrijf en kloekmoedige zelfopoffering, bijna niets met eenige zekerheid van hem kunnen te weten krijgen (1). Zelfs heeft onze voornaamste historieschrijver, de anders zoo naauwkeurige wagenaar, omtrent reinier claesz. en zijne zeldzame heldendaad een hoogst onnaauwkeurig berigt te boek gesteld, en daardoor aanleiding gegeven tot misverstand en dwaling. Het gevolg hiervan is, dat men thans, over het algemeen, niet alleen over zijnen persoon, maar ook over den strijd,

{==110==} {>>pagina-aanduiding<<}
die in zijnen vrijwilligen dood eindigde, onnaauwkeurige denkbeelden koestert. Het doel dezer geschiedkundige bijdrage is de aanwijzing dezer dwaling, welke mij in het oog viel, bij de verzameling van bouwstof voor eene vergelijkende beschouwing der heldendaden van claesz. en van speyk.
Volgens wagenaar (2) was reinier klaaszoon Onder-Admiraal van Zeeland. Hierop afgaande, noemt de beroemde zanger der Hollandsche Natie, helmers (3), hem een' Zeeuw:

‘Wie durft dien dappren Zeeuw bestrijden? wie zal 't wagen? 
't Is de overmagt alleen, die schriklijk op komt dagen.’ 

Andere dichters volgden dit voorbeeld (4); en kan het dan wel anders, of men houdt claesz., over het algemeen, voor een' Zeeuw? Ik misgun aan Zeeland deze eer niet; maar dit gewest kan zich met regt op zoo vele en groote zeehelden beroemen, dat het zich met den roem, die aan eenig ander gewest toebehoort, niet behoeft te omkransen.
Volgens van meteren (5), de bron, waaruit toch ook wagenaar geput heeft, en die een tijdgenoot (6) van reinier claesz. was, was deze geen Onder-Admiraal van Zeeland, maar van Holland; terwijl hij hem vervolgens, in hetzelfde verhaal, uitdrukkelijk noemt: De Vice-Admiraal reinier claesz. van Amsterdam. Uit het berigt van van meteren kunnen wij dus met grond opmaken, dat reinier claesz. als Vice-Admiraal, wegens Holland, met een smaldeel, of eenige schepen, was afgezonden ter versterking der Zeeuwsche vloot onder den Luitenant-Admiraal willem de zoete, Heer van Hautain, ten einde de vereenigde Spanjaarden en Portugezen alle mogelijke afbreuk te doen, en hunne rijke retourvloot te veroveren; - dat hij geen Zeeuw, maar een Hollander, en, even als van speyk, hoogstwaarschijnlijk een Amsterdammer was; althans dit schijnt mij in de uitdrukking: ‘De Vice-Admiraal reinier claesz. van Amsterdam,’ te liggen opgesloten. (7)

{==111==} {>>pagina-aanduiding<<}

Ook met betrekking tot het gevecht zelve is het verhaal van wagenaar onnaauwkeurig. Hij verwart blijkbaar, en ook hierin is hem helmers nagevolgd, twee verschillende ontmoetingen met elkander. Terwijl hij de Spaansche vloot uit slechts acht galjoenen doet bestaan, begroot hij de vloot van hautain op achttien schepen, zoodat de overmagt aan onze zijde zou geweest zijn. Hij merkt voorts aan, dat hautain onverwacht door den Spanjaard werd overvallen; alsmede, dat de schrik der onzen voor de verbazende grootte der Spaansche galjoenen veroorzaakt had, dat men zich grootendeels buiten gevecht had gehouden. Wie kan eene zoo lafhartige kleinmoedigheid in Nederlandsche zeehelden vooronderstellen, die zeker nu niet voor het eerst deze Spaansche zeekasteelen zagen? Hoe veel natuurlijker is het verhaal van den tijdgenoot van meteren! Volgens hem, boezemden de acht op de Portugesche kust ontmoete groote galjoenen den onzen niet den minsten schrik in. Niet de Nederlanders, maar de Spanjaarden werden overvallen; twee galjoenen op strand gejaagd en verbrijzeld; één ontzeilde het dreigend gevaar; terwijl het aan de vijf overigen gelukte, zich, door in de rivier van Lissabon binnen te vallen, te redden.
De sterkte der Armada onder Don louis faisardo, waarmede men vervolgens te doen kreeg, bestond niet uit acht, maar uit achttien galjoenen, negen galeijen en eenige ligte schepen. Onze vloot bestond niet uit achttien, maar slechts uit dertien schepen: want zes der best bezeilde schepen waren van de vloot afgeraakt; terwijl een jagt was afgezonden, om deze weder op te zoeken en tot de vloot terug te brengen. Er was dus van onze zijde tegen eenen geheel overmagtigen vijand te strijden, die zich daarenboven met het voordeel des winds begunstigd zag. De dappere hautain schijnt desniettemin tot eenen zeeslag met deze verbazende overmagt besloten te hebben, indien het hem mogt gelukken, op de Spanjaarden het voordeel van den wind te ver-
{==112==} {>>pagina-aanduiding<<}
krijgen. Doch de pogingen, hiertoe aangewend, slagen slechts voor een gedeelte. Drie slecht bezeilde schepen kunnen dit doel niet bereiken, geraken van de vloot, en loopen gevaar, om weldra de prooi der vijandelijke overmagt te worden. Ter redding dezer drie bedreigde schepen snellen beide, Admiraal en Vice-Admiraal, ter hulpe toe. Een Spaansch galjoen zeilt claesz. aan boord. Intusschen wendt hautain, met de drie schepen, ter wier redding nij zich van het overige gedeelte der vloot verwijderd had, en hij bereikt in zoo verre zijn doel, als het hem gelukt, de drie reeds afgesnedene schepen te behouden. De dappere Vice-Admiraal claesz. wordt hiervan echter het slagtoffer. Wel gelukt het hem, zich van den lastigen gast, die hem op zijde lag, te ontslaan; maar middelerwijl zag hij zich door een groot gedeelte der Armada omringd. Het afgewezen galjoen zeilt hem op nieuw aan boord, en wel op eene zoo onzachte wijze, dat, door den schok, zijn groote mast over boord valt. Deze ramp maakt hem het ontkomen onmogelijk. Met dat al verliest claesz., in
dezen wanhopigen strijd, den moed niet. De avond was gevallen, de Zeeuwsch-Hollandsche vloot nog in het gezigt, die echter werkelooze aanschouwster bleef van den ongelijken strijd. En dit kan ons niet bevreemden, wanneer wij in aanmerking nemen, dat zich acht schepen, zonder Admiraal of Vice-Admiraal, op eenen verren afstand boven den wind bevonden; dat de Admiraal, met drie slecht bezeilde schepen, van hen gescheiden was, zoodat er geene eenheid of magt bestond, om de redding van claesz., met eenige hoop op goed gevolg, te beproeven.
Hierbij kwam nog, dat hautain, die gedurende den voornacht nog hevig had hooren schieten, des morgens niets vernam, noch van de Spaansche vloot en claesz., noch van dat gedeelte zijner vloot, dat, boven den wind, den strijd werkeloos aanschouwd had. Het gelukt hem echter, tegen den middag, zich weder met dit gedeelte zijner vloot te vereenigen; behalve den

{==113==} {>>pagina-aanduiding<<}
Onder-Admiraal, wordt nog één schip vermist. Zonder naar claeszoon's lot verder te onderzoeken, begeeft zich hautain, alsof er niets gebeurd ware, weder op zijnen post, om namelijk, overeenkomstig zijnen last, op de hoogte van 37 graden, te kruisen. Nadat nog twee schepen, door storm, van de vloot afgeraakt waren, keert hautain, met het geringe overschot der vloot, zonder iets van belang verrigt te hebben, naar het vaderland terug, waar hij alle afgedwaalde schepen in behouden haven wedervindt, met uitzondering alleen van den Vice-Admiraal van Holland, reinier claesz., van Amsterdam.
Naderhand vernam men, dat hij, zoo als van meteren het uitdrukt, nog twee dagen lag en dreef, bijna in den grond geschoten. Geen der Spaansche galjoenen durfde hem meer aan boord komen, uit vreeze dat hij den brand in het buskruid zou steken; hetgeen hij dan ook ten laatste deed. Twee zijner manschappen werden, door de Spanjaarden, nog levend, hoewel deerlijk misvormd, opgevischt. Ofschoon deze na verloop van twee uren den geest gaven, had men echter van hen vernomen: dat, bij het springen van het schip, zich daarop nog zestig personen bevonden, die evenwel meest allen gewond waren; dat deze, ziende dat het schip weldra zou te gronde gaan, uit vrees van den Spanjaard levend in handen te vallen, op voorstel van claesz., eenparig hadden besloten, om zich, door het laten springen van het wrak, van eenen gewissen dood to verzekeren (8); dat zij hierin niet roekeloos waren te werk gegaan, maar God vooraf om vergeving gebeden en zich zijner ontferminge aanbevolen hadden.
Ook kwam men naderhand nog van Nederlanders, die zich destijds op de Spaansche vloot bevonden, en dus van ooggetuigen, te weten, dat claesz. dikwijls ter overgave aangezocht was, maar dat hij dit altijd manmoedig had geweigerd; terwijl drie zwaar beschadigde schepen van faisardo's vloot, die te Lissabon binnenkwamen, de sterkst sprekende kenmerken

{==114==} {>>pagina-aanduiding<<}
droegen van de dapperheid, waarmede claesz. den trotschen Spanjaard bevochten had.
Hierop komt hoofdzakelijk het uitvoerig verhaal van van meteren neêr, welks mededeeling mij niet als doelloos of overtollig voorkwam, deels wegens het groot verschil met wagenaar, die thans meestal geraadpleegd wordt, en in wiens berigten men berust; deels ook omdat velen, door gemis van van meteren, bij eene eenvoudige verwijzing naar zijn verhaal, buiten de gelegenheid zijn, om hem te raadplegen, en dus met de ware toedragt dezer hoogstroemrijke daad bekend te worden.
Meer, voorzeker, zouden wij gaarne van dezen zeldzamen held weten; doch, bij mijne beperkte hulpbronnen, is het mij niet gelukt, iets anders dan het medegedeelde van hem te vernemen. Ware hij, gelijk van speyk, onze tijdgenoot geweest, dan gewis zou zijn lof evenzeer bezongen en zijne gcheele levensgeschiedenis te boek gesteld zijn; terwijl ook voor hem geen gedenkzuil zou ontbreken, om het nageslaeht te toonen, dat men verdiensten weet te huldigen, en den heldengeest levendig te houden, door zigtbare en gedurige herinnering aan de groote daden van dappere voorvaderen.

w. van gendt de leeuw, Predikant te Hardinxveld.

Aanteekeningen.

(1) Het bevreemdt, dat pieter de lange, in zijn boek, getiteld: De Batavische Romein, uitgegeven 1661, ten doel hebbende eene beknopte vermelding van alle heldendaden, door Nederlanders verrigt, van reinier claesz. niet de minste melding maakt; ofschoon hij van meteren op den voet volgt, en niet weinig mededeelt, wat met den heldenmoed, door claesz. en zijne manschap betoond, in geene vergelijking kan worden gebragt. Hield hij mogelijk deze daad voor ongeoorloofd, gelijk thans nog enkele personen de zelfopoffering van van speyk als ongeoorloofd en

{==115==} {>>pagina-aanduiding<<}
strijdig met ware heldengrootheid beschouwen (*)? Ik weet hiervoor geene andere reden op te geven.
(2) Zie zijne Vaderl. Historie, IXde D. XXXIVste Boek, bl. 222.
(3) Zie zijne Hollandsche Natie, 3de Zang.
(4) Ook in het Amsterdamsche Zondagsblad, de Atlas, van 22 Mei 1831, No. 16, komt een naamvers op van speyk voor, waarin claesz. niet alleen een Zeeuw genoemd wordt, maar dat, niet minder tegen alle geschiedkundige waarheid aan, ook de Spanjaards met claesz. in de zee hun graf doet vinden!
(5) Zie zijne Nederlandsche Historie, op het jaar 1606, het XXVIIste Boek, waar, bij de opgave der Vlootbevelbebbers, na vermelding der Zeeuwsche, staat: Uit Holland was reinier claesz. als Vice-Admiraal, met meer anderen.
(6) Van meteren stierf 1612; de daad van reinier claesz. viel voor in het najaar van 1606.
(7) Het is bekend, dat destijds weinig familiën in het bezit waren van geslachtsnamen. In dit geval bevond zich ook onze held, die, naar algemeen gebruik, zich eenvoudig schreef, naar den doopnaam zijns vaders, reinier claesz. of claeszoon. Het gevolg dezer gewoonte was, dat een verbazend groot aantal denzelfden naam voerde. Ter onderscheiding werd de geboorteplaats gebezigd en achter den naam gevoegd; waaraan het is toe te schrijven, dat de meeste geslachtsnamen van steden, dorpen en gehuchten ontleend zijn. Dat van meteren om deze reden den Vice-Admiraal van Holland reinier claesz. van Amsterdam noemt, komt mij hoogstwaarschijnlijk voor, vermits, als tijdgenoot van onzen reinier, nog een andere Vice-Admiraal van Holland voorkomt, die insgelijks niet alleen den naam van claesz. voerde, maar die ook, zeker naar zijne geboorteplaats, jacob claesz. van Ilpendam genoemd wordt. Zie over dezen claesz. en zijn verschrikkelijk lot n.g. van kampen's Geschiedenis der Nederlanders buiten Europa, Iste Do bl. 95-97.
(8) De wijze van oorlogen, die men destijds volgde, moet onze verwondering verminderen over een besluit als dit, een-
{==116==} {>>pagina-aanduiding<<}
parig door 60 personen genomen. De verbittering tusschen Spanjaarden en Hollanders was zoo groot, dat men zeldzaam kwartier gaf, maar koelbloedig elken vijand om het leven bragt, die het ongeluk had van overwonnen te worden. In het voorgaande jaar had hautain, ingevolge zijnen last, bij het overwinnen der Spaansche vloot, die met landingstroepen naar de Nederlanden stevende, de Spanjaarden, rug aan rug gebonden, bij honderden in zee laten werpen! - De Spaansche Admiraal faisardo, met wien claesz. thans streed, was gewoon, de manschap van Hollandsche schepen, die hem in handen viel, op te hangen of te verbranden! - Deze omstandigheid verheft, in mijn oog, de daad van van speyk boven die van claesz., daar hij, ofschoon door laaghartige muiters overmand, echter zulk een verschrikkelijk lot, als claesz. voor oogen had, niet behoefde te duchten.




Tafereelen van Rusland.

(Vervolg van bl. 72.)

Volksvermaken. - Huwelijk. - Doop.

De natuurlijke vrolijkheid der Russen openbaart zich vooral door zucht voor zang- en toonkunst. Gelijk de meeste volken van Slavonischen oorsprong, zingen zij gaarne. Volslagen gebrek aan muzikaal gehoor, dat men onder de Duitschers zelfs meermalen aantreft, is bij hen zeer zeldzaam. Ik werd bijzonder opmerkzaam op deze kenmerkende eigenschap der Russen, toen ik in December 1809 aan de toenmalige grenzen te Tarnopol aankwam, welke stad met het omliggende land eerst onlangs door Oostenrijk aan Rusland afgestaan was geworden. De oorlog had sedert korten tijd opgehouden te woeden, en algemeene treurigheid over verijdelde hoop en over verschrikkelijke verliezen scheen de bewoners van Gallicië - scheen zelfs de verwoeste en eenzame streken van dit uiterste einde des Oostenrijkschen staats bevangen te hebben. Maar hoe veranderde het tooneel, zoodra ik des avonds laat de nieuwe grenzen bereikte! De nacht, die reeds ingevallen was, werd door ontelbare wachtvuren der Russen verlicht, en van alle kanten klonken mij muzijk en vrolijke liederen tegen, waarmede zich de Russische soldaten bij hunne vuren

{==117==} {>>pagina-aanduiding<<}
tot aan middernacht vermaakten. In het vervolg van mijne reize zag ik gewoonlijk op zon- en feestdagen des avonds de landjeugd van beide geslachten zich vereenigen in zanggezelschappen, en veelstemmige liederen van soms moeijelijke zamenstelling uitvoeren met eene naauwkeurigheid en een gevoel, zoo als men bij ons eerst na langdurige oefening in de school, en dan nog niet altijd, verkrijgt. Wanneer de voerman, nadat de paarden gewisseld zijn, zich op het voo hem bestemde bankje van de slede zet en afrijdt, begint hij ook te zingen, en wel met eene heldere stem en regt van harte te zingen, zich niet bekommerende om de duisternis, die hem omgeeft, noch om de felle koude, noch om de sneeuwvlokken, die hem in den mond vliegen, en hals en bloote borst met eene ijskorst soms overdekken. Het is opmerkelijk, dat de liederen en zangwijzen, die hij aanheft, op weinige uitzonderingen na, overal in het uitgestrekte Russische rijk dezelfden zijn, voor zoo verre het namelijk door lieden van Slavonischen oorsprong bewoond wordt. Van Archangel tot Astrakan en van Kiew tot Ochotsk hoort men dezelfde liederen, dezelfde zangwijzen, gelijk ook dezelfde spraak. De eigenlijke Russische taal heeft slechts twee tongvallen; en deze verschillen zoo weinig van elkander en van de gewone schrijf- of boekentaal, dat men elkander gemakkelijk verstaan kan. De muzijkinstrumenten van het Russische volk zijn eenvoudig en meerendeels nog zeer onvolkomen. De balalaika is eene soort van citer, met twee, soms met drie snaren bespannen. Op de dorpen bestaat dit speeltuig dikwijls slechts uit een krom stuk hout, ter lengte van een' halven of ook wel geheelen voet, zonder holte en zangboom; en bijna ieder boer weet daarop een vrolijk liedje of een' lustigen dans te spelen. Onder de voorname Russen, die met onze
nieuwere muzijkinstrumenten zeer wel bekend zijn, is het hoornblazen vooral in den smaak; ofschoon men in de laatste tijden, wegens de moeijelijkheid der uitvoering, er niet zoo veel werk meer van maakt. Deze muzijk levert een treffend bewijs van den bijzonderen aanleg der Russen, daar men misschien bezwaarlijk onder eenig ander volk hetzelfde zou kunnen doen. Er worden wel eens zestig van de huisbedienden afgerigt, om ieder op een regten, aan eene spreektrompet gelijkenden, koperen hoorn te blazen, die slechts één' bepaalden toon geeft. De voor de diepere toonen bestemde hoornen zijn dikwijls bij de zeven voet lang,

{==118==} {>>pagina-aanduiding<<}
terwijl de kleinste, waarvan er ook wel twee door één' persoon bespeeld worden, naauwelijks de lengte van één' voet hebben. Ieder lid van het gezelschap moet den eenigen toon van zijnen hoorn met vereischten nadruk juist op dat oogenblik laten hooren, wanneer de beurt aan hem is, zoodat het hier vooral op kunstgevoel aankomt. Ofschoon nu, zoo als gezegd is, ieder doorgaans op zijnen hoorn slechts één' toon blaast, zoo worden nogtans op deze wijze de zwaarste stukken dikwijls met groote naauwkeurigheid uitgevoerd. Ik houd het inderdaad voor onmogelijk, eenig ander volk tot dezelfde muzijk af te rigten. Aan het oor des kenners ontgaat zeker niet het uit deze zonderlinge schikking ontstaande gebrek aan uitdrukking en zamensmelting der toonen; maar desniettegenstaande moet hij bekennen, dat deze muzijk, vooral in de vrije lucht en bij nacht, op het water en op eenigen afstand, de heerlijkste uitwerking doet.
Met de muzijk des volks is ook de dans te naauw verwant, om dezen hier geheel met stilzwijgen voorbij te gaan. De nationale dans der Russen heeft iets geheel eigenaardigs, en wordt gewoonlijk slechts door twee personen van verschillende sekse uitgevoerd, waarop dan telkens weder een ander paar volgt. Even als de fandango der Spanjaarden, stelt dezelve bijna altijd de smarten en genoegens der liefde voor, wel niet zoo levendig en vrolijk, maar toch met niet minder uitdrukking. De eerste ontmoeting der minnenden, des mans streven naar toenadering, het weigerend terugwijken der vrouw, droefheid over verijdelde verwachting en het ontstaan van nieuwe hoop, liefdeverklaring en afwijzing, smachtende blikken en hartstogtelijke beden wisselen af, en doorloopen met snellen spoed de gansche toonladder der liefde, tot dat eindelijk gelukkige verhooring de pogingen van den minnaar bekroont, hetgeen door eene hartelijke omarming en door een' luiden kus, waarmede de gansche voorstelling eindigt, wordt aangeduid. Onze onbeduidende, niets uitdrukkende dansen zijn onder het eigenlijke Russische volk onbekend; doch onder de hoogere standen wordt het Duitsche walsen bijzonder bemind. Voorts bestaat de muzijk der Russen, gelijk ook hun gezang, enkel uit moltoonen; hetgeen daaraan een geheel eigen, kinderlijk weemoedig karakter geeft. Volksliederen zijn er in menigte, en vele derzelven munten uit in edele eenvoudigheid en dichterlijke waarde. Fraai is b.v. het door geheel Rusland bekende liedje van den Kozak, die ten strijde trekt. Hetzelve vangt aldus aan:

{==119==} {>>pagina-aanduiding<<}


Chotjel Kasak su Dunaï; 
Skasal djebitzi: proschtaï! enz. 
 
Kozak trekt over den Donau; 
Hij zegt tot zijn liefste: vaarwel! enz. 

Andere volksvermaken bestaan in onderscheidene bewegingen, waarbij echter de voeten bijzonder gespaard worden, daar de Rus, gelijk reeds aangemerkt werd, naar echt Oostersche wijze, geen vriend van wandelen is. Maar schopstoel en (Russische) schommel, waarop men hoog in de lucht bewogen, of opgevoerd en bij afwisseling nedergelaten wordt, vindt men bijna in elk dorp; en meer gegoede lieden houden ze, tot eigen gebruik, in of bij huis. Zeer geliefd zijn de glijbanen, die ook in andere landen opgang beginnen te maken. Men vormt van sneeuw, van aarde, of van eene houten stellaadje, eene schuinsche vlakte, die dikwijls zes en meer vademen hoog en tien of vijftien lang is, en door begieten met water, hetwelk des winters oogenblikkelijk bevriest, tot eene spiegelgladde ijsbaan wordt. Met eene kleine slede aan de hand gaat men ter zijde bij trappen tot boven op de vlakte, plaatst zich daar op de slede, en glijdt dan met verbazende snelheid naar beneden. Kinderen en vrouwen, ja dikwijls zelfs grijsaards, nemen met innig genoegen deel aan dit vermaak, dat niet geheel zonder gevaar is, dewijl men hierbij ligt een' arm of been breken kan, hetgeen echter, bij de bekende vaardigheid der Russen, slechts zelden gebeurt. De week vóór de groote vaste, die tot aan Paschen duurt, is inzonderheid aan openbare vermakelijkheden gewijd. Ieder brengt deze week zoo vrolijk en lustig door, als hij maar kan, om zich eenigermate, zoo het schijnt, bij voorraad schadeloos te stellen voor de ontberingen der lange vaste. Dan smult ieder, en ook de armste doet zijn best, om een ruim tafelgenot te hebben; men houdt des avonds gezelschap, danst, heeft maskeraden, enz. Bovendien zijn de straten der steden vol wagens en paarden uit naburige dorpen. Volgens eene zeer oude gewoonte, komen in deze week vooral de Tartaren, Tschuwaschen en Tscheremisen met hunne kleine sleden in de stad, om de inwoners
rond te voeren. Voor eene halve zilver-roebel kan men met deze lieden een' ganschen dag slederijden, en wel pijlsnel.
Niet minder vrolijk wordt het einde der groote vaste, of

{==120==} {>>pagina-aanduiding<<}
de Paaschweek, doorgebragt, wanneer het weder gewoonlijk niet meer zoo guur is. Des zaturdags vóór Paschen worden in alle huizen toebereidselen tot het feest van den volgenden morgen gemaakt. Tegen den avond neemt de levendigheid op de straten toe, en tegen middernacht gaat ieder te kerk, om de Opstanding te vieren. Op het oogenblik, dat de priester met luide stem drie malen roept: Christos wokres (Christus is opgestaan), zegt ieder op blijden toon tot zijnen naasten: Christos wokres, en alle klokken van den kerktoren beginnen eensklaps te luiden. Weldra hoort men, de gansche stad door, klokkengelui, en de middernacht wordt zoo helder als de dag, daar men elke deur met eene menigte van lampen verlicht. Den volgenden morgen nemen de bezoeken en gelukwenschingen eenen aanvang. Ieder gaat naar zijne nabestaanden, vrienden, of naar die genen, van welke hij meer of min afhankelijk is. Bij het binnentreden zegt men: Christos wokres, en deze groet wordt met: Istinni wokres (Hij is waarlijk opgestaan) beantwoord. Dan schenkt men elkander over en weder rood gekleurde paascheijeren, en het geheele bedrijf wordt eindelijk met een' hartelijken kus besloten. Deze kus wordt ook tusschen de beide geslachten gewisseld. Wanneer de ambtenaren van minderen rang, soms wel ten getale van dertig of meer personen, bij hun opperhoofd komen, vordert het landsgebruik, dat de genadige heer, de graaf, de vorst, of de eerste staatsdienaar, ieder zijner onderhoorigen naar de rij af kust. Is deze plegtige opwachting afgeloopen, dan wordt de deur der vrouw geopend, die insgelijks alle de gelukwenschenden moet kussen.
Deze vertrouwelijkheid tusschen beide geslachten wekt ligt bij den vreemdeling het vermoeden, dat de omgang tusschen beide seksen vrijer zal zijn, dan in andere landen. Dit vermoeden wordt ook, althans bij den grooten hoop, weldra bevestigd. Bij lieden van den geringsten stand is deze vrijheid des omgangs zoo geheel ontaard, dat dezelve hoogst nadeelig voor de zedelijkheid wordt, en zelfs de bevolking dreigt te ondermijnen, welke men in een land, dat nog zoo schaars bewoond is, veeleer op alle wijze moet bevorderen.
De gemeene man trouwt gewoonlijk zeer vroeg; hetgeen echter mede voor de bevolking niet gunstig is. Voorheen heerschte in het binnenland de gewoonte, dat de zonen der boeren reeds in hun achtste of negende jaar uitgehuwelijkt werden aan meisjes van veertien tot achttien jaren. Deze

{==121==} {>>pagina-aanduiding<<}
verkeerdheid is, door de bemoeijingen der regering, grootendeels afgeschaft. Niet zoo ligt zal eene andere, door het gansche rijk verspreide, gewoonte te bestrijden zijn; ik bedoel het blanketten. Elk boerenmeisje, dat eenige inbeelding heeft, moet geblanket zijn. Daarom ziet men nergens onder de meisjes zoo vele roode aangezigten, als hier. Deze gewoonte is als tot eene tweede natuur geworden, en schijnt zelfs op de taal der Russen invloed gehad te hebben, voor zoo verre zij, van het andere geslacht sprekende, het woord rood steeds in den zin van schoon gebruiken. Krasna litza is letterlijk rood aangezigt en beteekent schoon aangezigt, terwijl krasabitza (roodheid) in den zin van schoonheid wordt genomen. Wanneer men nu toch blanketten wil, zou ik onzer jufferschap raden, het blanketsel der Russische boeren meisjes te gebruiken, dewijl zij daardoor ten minste de huid niet bederven, en het gelaat niet vóór den ouderdom leelijk maken. Het Russische blanketsel bestaat namelijk meestal uit plantensappen, voornamelijk uit dat van de jalappe, waardoor het vel van het aangezigt niet heeft te lijden. Wanneer het Russisch meisje op zondagmorgen gereed is, om in haar eenvoudig gewaad naar de kerk te gaan, loopt zij eerst in den tuin, plukt eenige bloemen van de jalappe, en wrijft die op de wangen, waarbij zij noch kamenier, noch spiegel noodig heeft. Een weinig water neemt des avonds de heerlijke kleur weder weg, en wanneer eenmaal de lange avond des levens komt, ziet men niet het minste spoor van de jeugdige ijdelheid.
Bij eene huwelijksverbindtenis hebben onder de Russen bijzondere plegtigheden plaats. Eenige dagen vóór de voltrekking geschiedt de kerkelijke verloving voor den priester, en wordt reeds voor onverbrekelijk gehouden. Den tijd tusschen de verloving en de voltrekking des huwelijks brengt de bruid in gezelschap harer speelnooten vrolijk met spel en dans door. De trouwplegtigheid in de kerk begint in de steden, wanneer het een welbemiddeld paar is, met gezang van de priesters en derzelver helpers, waarbij dan gewoonlijk al het nieuwsgierige volk der stad zamenloopt. Wanneer kort daarop de verloofden binnentreden, gaat een geestelijke in het volle ambtsgewaad hun te gemoet tot aan de hoofddeur der kerk, en geleidt hen, hun eene brandende waskaars gevende, naar het voornaamste gedeelte des heiligdoms, nadat hij het voorhoofd van bruid en bruidegom met een drievoudig teeken des

{==122==} {>>pagina-aanduiding<<}
kruises ingezegend heeft. Dan plaatsen zij zich voor eene kleine tasel, waarop de trouwringen liggen, en de priester spreekt over hen, na een voorafgaand kort gezang, het volgende gebed uit: ‘o God! Gij, die de verstrooide hoofdstoffen der wereld verzameld en tot één geheel verbonden hebt - die isaak en rebekka gezegend en tot erven uwer beloften gemaakt hebt, geef ook aan dit paar uwen zegen, en leidt het tot alles goeds!’ Na dit gebed wordt den verloofden het beeld van eenen Heilig voorgedragen en der bruid een krans, den bruidegom eene soort van kroon opgezet. De priester geeft hun de ringen over, doet de inzegening, en laat beiden uit éénen beker drinken. Daarop verheft hij zijne stem, en zegt, of zingt veeleer, drie malen de woorden: ‘Gij zijt verbonden voor altijd en eeuwig!’ Dan neemt de priester de ringen, maakt daarmede een kruis voor de voorhoofden der echtgenooten, en steekt die voorts het jonge paar aan de vingeren. Na deze plegtigheden neemt hij beiden bij de hand, en leidt hen nader tot het altaar op een over den grond uitgespreid tapijt. Het algemeene volksgevoelen is, dat die, welke het eerst op dit tapijt treedt, de heerschappij in huis zal voeren. Deswege dringt de menigte op dit oogenblik toe, ten einde den toekomstigen heerscher of heerscheres te zien. Hier nu wordt weder uit den gemeenschappelijken beker geproefd, en het paar nog eens ingezegend, dat voorts na een kort gebed zich verwijdert. Daarop stroomen nabestaanden en vrienden toe, om de gehuwden geluk te wenschen. - Te huis zijn intusschen toebereidselen tot een seestmaal gemaakt geworden. Wanneer het jonge paar aan tafel komt, biedt de vader des huizes den echtgenooten brood en zout aan, met den wensch, dat het hun nooit aan deze eerste behoeften des levens ontbreken moge. Het bruiloftsmaal duurt dikwijls laat in den nacht, en aan gezondheden voor bruidegom en bruid laat men het niet
ontbreken. Is het feestelijk onthaal geëindigd, zoo rijst de geleidster der bruid op, en voert haar bij de hand in het slaapvertrek, waar reeds vrouwen op haar wachten, om haar van het feestgewaad te ontdoen. Weldra verwijderen zich laatstgenoemden, en de bruidegom, door zijnen begeleider vergezeld, komt in het vertrek. Dan wordt de deur geopend, en alle gasten dringen binnen, om de jonggehuwden nogmaals geluk te wenschen. Ieder ledigt op hunne gezondheid een' vollen beker en neemt dan afscheid,

{==123==} {>>pagina-aanduiding<<}
terwijl hij den bruidegom het aangezigt en de bruid de hand kust, welke tot dank een' kus op de wang van den afscheidnemenden drukt. De deuren worden nu gesloten, en de gasten keeren gewoonlijk weder tot de tafel terug.
Bij gelegenheid van het huwelijk zal het niet ongepast zijn, ook iets van den doop te zeggen. Daar ik echter geen oogmerk had, een der behandelde onderwerpen uit te putten, maar slechts wilde aanduiden, wat meer of min van onze gewoonten afwijkt, zij het ook hier genoeg, aan te merken, dat bij den doop de kinders drie malen in het water geheel ondergedompeld worden, dewijl men het besprengen of begieten geenszins voor voldoende houdt. Opdat nu het kind bij dit onderdompelen niet moge stikken, gebruikt de priester eene bijzondere voorzorg. Hij houdt namelijk de einden der beide uiterste vingers van zijne hand voor de ooren, de naastvolgende vingers voor de oogen, en de holte der hand voor neus en mond van het kind, en verrigt alzoo de drie malen herhaalde onderdompeling, welke, in weerwil van voorzigtigheidsmaatregelen, evenwel dikwijls nog schadelijk wordt, omdat men gewoonlijk water, dat niet gewarmd is, tot het doopen meent te moeten gebruiken. - Vol wassene personen worden op eene andere wijze in de gemeente opgenomen. In de aan Azië grenzende, en bijzonder in de zuidelijke Gouvernementen, vindt men nog vele Mahomedanen en zelfs Heidenen. Zoo zijn de Tscheremisen en Tschuwaschen, welke de afgelegene dorpen rondom Kasan bewonen, Heidenen, en bijna de helft der bewoners van dit Gouvernement Mahomedanen. De regering is zoo verdraagzaam, dat dezelve niemand der onderdanen om zijn geloof moeite veroorzaakt. Om echter vooral Heidenen den overgang tot het Christendom bekoorlijker te maken, geeft men hun, wanneer zij zich doopen laten, den voorraad voor den eerstvolgenden winter om niet. Zoo gebehrt het dan dikwijls, dat, na een jaar van slecht gewas, gansche troepen van zoodanige lieden naar de stad komen, en aan de kerkelijke overheid hun verlangen te kennen geven, om in den schoot
der alleen zaligmakende kerk (hier de Grieksche) opgenomen te worden. Men drijft hen dan aan den oever van de naaste rivier, waar zij zich ontkleeden en tot aan de middel in het water gaan. Dus worden zij allen op eenmaal, zonder verdere omstandigheden, gedoopt, en daarop laat men hen met hunnen wintervoorraad naar hunne dorpen terugkeeren. Heeft er op

{==124==} {>>pagina-aanduiding<<}
nieuw een misgewas plaats, zoo ziet men deze goede lieden ook wel eens wederkomen, en, ter bevestiging van hun geloof, om een' tweeden doop verzoeken; maar dan worden zij gewoonlijk zeer onzacht afgewezen.

(Het vervolg hierna.)




De pest in Egypte.

Montesquieu en volney hebben beweerd, dat de pest in Beneden-Egypte niet van buiten wordt aangebragt, maar ontstaat uit de ontbinding van dierlijke zelfstandigheden, ten gevolge van de overstrooming des Nijls en van de groote hitte. De Heer pariset, een Fransch Geleerde, die aan het hoofd van een geneeskundig gezelschap derwaarts is gereisd, om op de plaats zelve waarnemingen aangaande die verschrikkelijke plaag te doen, is mede van dit gevoelen, en tracht door daadzaken te bewijzen, dat de pest in Egypte eerst sedert den tijd heerscht, toen het balsemen der lijken opgehouden heeft. Naar zijne gedachten was zoodanige behandeling van het stoffelijk overblijfsel der overledenen een godsdienstig gebruik en tevens een gezondheidsmaatregel. Hij beschouwt het jaarlijksch wederkeeren der pest als geheel plaatselijk, en afhangende van omstandigheden, die in zekere oorden de verrotting van dierlijke stoffen bevorderen. Het eenige middel dus, om de pest uit te roeijen, zoude zijn, dat men de tegenwoordige wijze van begraven in Egypte veranderde. De redenen, door den onderzoeker voor zijn gevoelen bijgebragt, komen hoofdzakelijk op het volgende neder.
In Egypte worden de lijken doorgaans slechts zeer weinig onder de aarde begraven. In de meeste dorpen maakt men de begraafplaatsen, gelijk met den grond, uit gebakken steen of andere kleine steenen, die met een weinig kalk of leem zaamgevoegd worden. Dezelve hebben de gedaante van lange bakovens, en de lijken worden daarin naast elkander bijkans naakt nedergelegd. In eenige dorpen graaft men echter diepe kuilen, niettegenstaande er gevaar is, dat ze verscheidene maanden in het jaar onder water kunnen staan. Ook zijn er streken, waar men boven de zoo even vermelde langwerpige begraafplaatsen op den grond eene tweede, en

{==125==} {>>pagina-aanduiding<<}
boven deze eene derde, eene vierde en verder voortbouwt, zoodat het geheel eindelijk eene piramide vormt, die boven de naburige huizen zich verheft. Elk zoodanig grafgewelf heeft een' open' ingang, veelal naar het oosten. - Te Alexandrië en Cairo gaat men een weinig anders te werk.
Wat is nu het gevolg van deze handelwijze? De wind, de dauw, de regen, ja ook de droogte, beschadigen deze zwakke gebouwen en sloopen ze weldra. Hieruit nu stijgen schadelijke dampen op. Gansche zwermen insekten zoeken hier voediel, en brengen de onreinheid over op levensmiddelen, kleederen, hennep, vlas, boomwol. Door vergiftige beten deelen zij de smetstof ook onmiddellijk mede aan het aangezigt, de handen en alle ontbloote ligchaamsdeelen. Het is bewezen, dat kwaadaardige pestbnilen op zoodanige inenting volgden. In weerwil van de bedorvene lucht in zoodanige oorden, liggen vrouwen, liggen moeders uren lang op die half opene graven te bidden, en des nachts krabben hyena's, jakhalzen en honden zand en steenen weg, en verscheuren de lijken. Eindelijk bereikt de Nijl, bij zijne jaarlijksche overstroomingen, dikwerf de begraafplaatsen der dorpen, dringt door het slechte muurwerk, doet het instorten, en voert de lijken mede.
Getal en grootheid dier begraafplaatsen verschillen natuurlijk naar mate van de bevolking. In een kwartier van Cairo, dat uit driehonderd, door Kopten bewoonde, huizen bestaat, heeft elk huis, het eene meer, het andere minder, zijne grafgewelven. In het huis van de beroemde Koptische familie galli vond pariset er acht. In elk gewelf liggen tachtig tot negentig lijken. Om de twee of drie maanden opent men nu het eene, dan het andere, ten einde er op nieuw dooden bij te zetten. Deze grafgewelven zijn op eene opene plaats onder den blooten hemel. Boven twee derzelven, waarin misschien dertig ligchamen lagen, woonde echter een huisgezin, en was slechts door een' houten vloer daarvan afgescheiden. Onder den trap van vijf of zes treden, die naar deze woning leidt, had men elf lijken van kinders geplaatst.
Hoe schadelijk nu ook de gevolgen daarvan in het algemeen zijn mogen, zoo is toch de uitwerking niet overal even gevaarlijk. In Opper-Egypte, b.v., en bijzonder in Nubië boven de Watervallen, is het (hoe slecht het ook met de begraafplaatsen gesteld zijn moge, hoe ongeregeld de inwoners leven, en hoezeer van regeringswege geene gezondheids-
{==126==} {>>pagina-aanduiding<<}
maatregelen genomen worden) naauwelijks mogelijk, dat de pest van zelve ontstaat, of althans, zoo dit nog in een enkel geval mogt plaats hebben, dat dezelve door aansteking zich verspreide. Alle die nadeelen worden rijkelijk opgewogen door de voortreffelijkheid van den grond, door den spoedigen afloop des waters, door de dun gezaaide bevolking, en door de sterke luchtstroomen, welke, nu eens in deze, dan in die rigting, door het groote Nijl-dal reinigend waaijen. Maar in de Delta, te Cairo is het geheel anders. Geen jaar, geen jaargetijde, geene maand, ja geene week en zelfs geen dag bijna gaat voorbij, dat de pest niet in enkele gevallen, en wel in alle graden en in allerlei gedaanten, zich vertoont. Iemand, dien men kent, geniet eene bloeijende gezondheid, en weinige uren nadat men hem nog gezien heeft, midden in den nacht, krijgt hij hoofdpijn, brakingen, zwarte vlekken op de huid, begint te ijlen, en sterst. Bij een' anderen ontstaat plotseling hoest; hij geeft bloed op; pestbuilen breken uit - na verloop van drie dagen is hij een lijk. Wat men ook moge zeggen, men moet wel gelooven, wat in Egypte reeds tot een spreekwoord is geworden, namelijk: Te Cairo wordt ieder, zelfs in het gunstigste jaargetijde, hetzij man, vrouw of kind, inboorling of vreemdeling, van welken landaard, hoedanig zijne buidkleur, zijn gestel of zijn bedrijf ook wezen mogen, eenmaal, vroeg of laat, door de pest aangetast, ofschoon soms in geringere mate. Niets kan daarvoor beveiligen. Een te
Cairo gevestigde Frank ontgaat dezelve bijkans nooit.
De Regering draagt kennis van deze pestziekten, welke niet van buiten aangebragt worden, maar in het land zelve ontstaan; maar zij zwijgt, en schijnt er geen acht op te slaan. Dat men het wel weet, blijkt uit het antwoord, door eenen staatsdienaar des Onderkonings aan pariset in Opper Egypte gegeven: Zoekt gij de pest? Die kunt ge in Cairo vinden; daar is ze altijd. Wat die staatsdienaar van Cairo zeide, geldt van geheel de Delta, en bijzonder van derzelver lagere deelen. Wij moeten dus met de geneeskundigen, die de krijgsonderneming van buonaparte in Egypte vergezelden, desgenettes, larrey enz., erkennen, dat de pest in Egypte inheemsch is, als van zelve ontstaat, en uit dezelfde bijzondere oorzaken zich ontwikkelen zoude, al ware ook de overige wereld niet aanwezig. Deze kwaal, ofschoon aan het land eigen, en gewoonlijk hevig in het uitbreken, wordt

{==127==} {>>pagina-aanduiding<<}
echter gewijzigd door blijvende en toevallige omstandigheden, door jaargetijde, plaatselijke gesteldheid, als ook door maatregelen der Regering.
Eene der voornaamste oorzaken is de overstrooming des Nijls. Men heeft de pest op twee zeer verschillende waterstanden, op eenen zoogenaamden grooten en kleinen Nijl, zien volgen. Na een' kleinen Nijl valt de oogst slecht uit; het gestel der inboorlingen lijdt daardoor, en zij worden meer vatbaar voor de ziekte. Dit gebeurde in het jaar 1718. Verbitterd door de onmenschelijke behandeling van de grooten des lands, smeekte het volk in de minarets om de pest; en de wensch werd maar al te wel vervuld. Die ziekte doodde toen plotselijk, en rukte in vijftig dagen tweemaal honderdduizend menschen weg. Het jaar daarna was dezelve in geheei Syrië, en het volgende te Marseille. - Daarentegen komt de pest ook vrij regelmatig na een' grooten Nijl, omdat de vloed dan de begraafplaatsen bedekt, deze ophoopingen van dierlijke zelfstandigheden omwoelt, en bij het zakken des waters bloot laat liggen. Zoo ging het in de jaren 1800 en 1818. Onder alle de medewerkende oorzaken moet voornamelijk de invloed des regens in aanmerking komen, die gedurende het vierendeel jaars, dat er slecht weder heerscht, namelijk in November, December en Januarij, in Beneden-Egyte en ook in de hoofdstad valt. Men begrijpt ligt, dat dit vochtige weder nadeelig is voor de gezondheid; en men kan vooraf wel berekenen, dat, indien de pest ten gevolge van dezen winterregen zich ontwikkelt, de eerste kranken in Februarij, iets vroeger of later, moeten voorkomen. En dit is ook werkelijk het geval. Nu neemt de pest schielijk toe, en bereikt hare hoogte in Maart en April, houdt stand of vermindert iets in Mei, neemt af en verdwijnt met het einde van Junij. Daaruit mag men tweederlei besluit afleiden; vooreerst namelijk, dat deze zoo regelmatige gang het denkbeeld van invoering van buiten, waarbij geene regelmatigheid plaats heeft, geheel
wederspreekt, en voorts, dat de kamsin niet, gelijk vele artsen gelooven, tot het ontstaan der pest bijdraagt, daar deze wind alleen tusschen de lente-nachtevening en den zomer-zonnestand waait.
Om klaar te bewijzen, hoe sterk de invloed van plaatselijke omstandigheden werkt, en dat de pest in Egypte werkelijk van zelve ontstaat, brengt pariset de volgende daadzaak bij, welke hem door ooggetuigen is verhaald ge-
{==128==} {>>pagina-aanduiding<<}
worden, en zijn gevoelen allezins bevestigt. In den winter van 1823-24 liet de Pacha te Keliub, eene kleine stad, twee uren van Cairo, eene boomwolfabrijk oprigten. De fondamenten van het gebouw liepen door oude en nieuwe graven. Op zekeren dag, omtrent den middag, klaagt een steenhouwer over hoofdpijn - men brengt hem naar huis, en ten vier ure is hij dood. Men onderzocht hem niet; maar acht personen, waaruit zijn gezin bestond, stierven nog dien zelfden avond met pestbuilen. Weldra was de gansche stad besmet. Van de vijfduizend inwoners werden er tweeduizend door den dood weggerukt. De pest sloeg over naar Oud-Cairo, naar Gisels, naar Bular, en eindelijk naar Cairo, alwaar 60,000 personen aan dezelve stierven. In dit jaar had men eene groote overstrooming en zwaren regen gehad. Hierbij is nog op te merken, dat te dien tijde nergens in den omtrek de pest heerschte, en dat zeker te Keliub niets van buiten, noch van Cairo, noch van Alexandrië, en veel minder nog van Konstantinopel, ingevoerd was geworden.
De pest is sedert haren oorsprong niet van aard veranderd, maar nog heden ten dage, wat zij was ten tijde van procopius en justinianus. Van waar ook zoude verandering komen? Dezelfde oorzaken blijven voortduren. Deze oorzaken, door blinden ijver ontstaan, werden door geestdrijverij en onwetendheid voortgeplant - eeuwen lang niet erkend, en door een slecht Bestuur zelfs bevorderd. Wie zoude het gelooven? Eer mehemet-ali het land regeerde, was elke zware pest eene goudmijn voor de inhalige Pacha's. Stierf de eigenaar van een dorp, zoo verviel het dorp aan den Pacha, die hetzelve dan weder tegen eene goede som gelds aan een' anderen kooper afstond. Daar zijn dorpen, die op deze wijze vier-, ja vijfmaal in ééne week verkocht werden; en er waren pestziekten, welke aan de Pacha's in weinige maanden millioenen opgebragt hebben. Kon men van hen verwachten, dat zij eene, voor hunne beurs zoo voordeelige, landplaag zouden uitroeijen?
Overziet men nu alle, door pariset opgegevene, oorzaken der pest, zoo zal men moeten bekennen, dat dezelve in Egypte, en ook algemeen in de wereld, ligt uit te roeijen ware, indien Egypte tot zijne oude gebruiken terugkeerde, of, hetgeen op hetzelsde nederkomt, indien met de lijken wierd gehandeld, gelijk het burgerlijk bestuur in Europa zou voorschrijven. Men moest, namelijk, weder balsemen, of in

{==129==} {>>pagina-aanduiding<<}
het binnenste des lands algemeene, welingerigte begraafplaatsen aanleggen. Voor oorden, die aan de woestijn grenzen, zou het in de woestijn zelve kunnen geschieden; maar in beide gevallen behoorden de lijken met lagen soda, die de Nijl jaarlijks in groote hoeveelheid oplevert, bedekt te worden.
Het zoude voor Egypte, en gedeeltelijk ook voor Europa, eene onschatbare weldaad zijn, indien men de pest geheel kon uitroeijen, en dit land weder aan de beschaving teruggeven. Doch hiertoe zijn goede verordeningen noodig. Daar zal misschien nog veel moeten gebeuren, eer het mogelijk wordt, Egypte van dien geesel te verlossen.





Ode aan Napoleon Buonaparte.

Expende Annibalem: - quot libras in duce summo Invenies?

juvenal. Sat X.
‘Keizer nepos was erkend door den Raad, door de Italianen en de inwoners van Gallië. Zijne dengden en bekwaamheid in het voeren van den krijg werden luid geprezen, en zij, die eenig bijzonder voordeel door zijne regering genoten, verkondigden, in profetische verrukking, de herstelling der gulden eeuw.’



‘Door dezen schandelijken afstand verlengde hij zijn leven weinige jaren, in eenen zeer dubbelzinnigen toestand, half Keizer, half balling, tot.....’



gibbon, Ondergang en Val, enz. Vlde D.

't Is uit - nog gist'ren waart ge een Koning; 
Gij grijpt het zwaard, de wereld beeft! 
Gij valt, waar is uw moedbetooning? 
Gij zijt verworpen en gij leeft! 
Zijt gij 't, die rijk bij rijk verdeeldet, 
Die legers schiept, met legers speeldet, 
En nu gij valt niet moedig sneeft? 
Sinds Satan viel uit de Eng'lenrij, 
Zonk niemand nog zoo diep als gij! 

{==130==} {>>pagina-aanduiding<<}

o, Waarom deedt ge een knielende aarde 
Door geeselslagen 't juk ontvliên? 
Uw oog, dat op uw grootheid staarde, 
Werd blind, en leerde uw' vijand zien. 
Uw hand, die onbepaald regeerde, 
Schonk boei en dood wie haar vereerde, 
Haar als aan God wou hulde biên. 
Geen sterv'ling dacht nog vóór gij vielt, 
Dat de eerzucht als de lafheid knielt! 
 
Dank voor die les - ze is oorlogszonen 
Van later tijd, zoo ooit hun 't staal 
Op nieuw een' weg ten troon mogt toonen, 
Meer waard, dan 's wijsgeers ijd'le taal! 
Ze is heen, en nimmer zal zij keeren, 
De tooverkracht, die 't zwaard deed eeren, 
Een' God aanbidden van metaal, 
Met koopren hoofd en kleiën voet, 
Wiens zetel druipt van menschenbloed! 
 
De lauw'ren, die gij mogt behalen - 
De tweedragtskreet, het lied der hel - 
En 't aardrijkschokkend zegepralen, 
U levensadem, vreugd en spel - 
Het zwaard, de schepter en 't vermogen, 
Waarvoor wat ademt lag gebogen - 
De saam, die vloog op uw bevel.... 
Dat alles heen! - Onzaalge Geest! 
't Geheugen foltert wis u 't meest! 
 
Vernield wie alles kon vernielen! 
Geknield wie de aarde wetten gaf! 
De held, voor wien de troonen vielen, 
Verwonnen en in d' onspoed laf! 
Is 't nog een Keizerlijk vertrouwen, 
Dat u het leven doet behouên, 
Of is het enkel vrees voor 't graf? 
Neen, slaaf zijn of eens Konings dood - 
Uw keus is wel onedel groot! 
 
De Griek (*), die d' eik vaneen wou splijten, 
Zijn' meester in zijn offer vond, 

{==131==} {>>pagina-aanduiding<<}

En vruchtloos zich zocht los te rijten, 
Wat dacht hij, toen de tronk hem bond? 
Gij, in uw dol, vermetel wagen, 
Waart even stout in later dagen, 
Maar droever is uw avondstond; 
Hij werd verscheurd door 's leeuwen klaauw, 
Uw schedel wordt met schande graauw! 
 
Hij (*), die 't Romeinsche bloed deed stroomen, 
Wierp zwaard en staf vermetel neêr, 
En keerde, zonder wraak te schromen, 
In 't burgerlijke leven weêr; 
Hij durfde 't volk verachtlijk heeten, 
Dat zich gevlijd had in zijn keten - 
En toch, geen vonnis trof hem meer. 
Het negeslacht schreef op zijn graf: 
Hij stond vrijwillig alles af! 
 
De Spanjaard (†), moê, van 't schepterdragen, 
Verkoos een bidcel voor een' troon, 
En greep, in d' avond zijner dagen, 
Een' rozekrans voor wereldkroon; 
Getrouw in 't monnikskralen tellen, 
Scheen 's ketters dwaalbegrip te vellen, 
Scheen eerbied voor gebeent' hem schoon! 
Eens dwing'lands staf, eens dweepers end' - 
Ach! had hij beide nooit gekend! 
 
Maar gij, op 's bliksems schicht verwaten, 
Die m' aan uw ving'ren heeft ontrukt, 
Gij hebt te laat den troon verlaten, 
Wiens glans uwe oogen had verrukt. 
o Geest des kwaads, die alles tartte! 
De boezem krimpt ineen van smarte, 
Nu gij het hoofd geduldig bukt; 
Het aaklig denkbeeld grieft te fel - 
Gods wereld was uw voetschabel! 
 
En de aarde liet haar kroost ontzielen 
Voor wie zijn eigen bloed nu spaart, 
En Vorsten gingen voor hem knielen; 
Een troon was hun een' voetval waard! 

{==132==} {>>pagina-aanduiding<<}

o Vrijheid! wie zou u niet roemen, 
Als zij, die door hun magt u doemen, 
Door vrees zoo schriklijk zijn ontaard? 
Och! liet geen dwing'land beter' naam, 
Ten ramp der menschheid, aan de faam! 
 
Vergeefs beschreef geschied'nisveder 
Uw kwade daden niet met bloed: 
De zon uws roems rijst nimmer weder; 
Haar schrift behoudt zijn' rooden gloed! 
Hadt ge u het staal door 't hart gedreven, 
Ligt zag u 't nageslacht herleven 
En lekte op nieuw des dwing'lands voet! 
Maar nu - wie vliegt ter zonnebaan, 
Om, u gelijk, in 't niet te gaan? 
 
Wat in de groeve neêr moog dalen, 
De dood waardeert naar schimp noch lof; 
Hij werpt en weegt in de eigen schalen 
Der helden asch, der slaven stof. 
Toch moest, wie de aarde in boei kon klinken, 
Bij 't vallen rijk en schitt'rend blinken, 
Als 't zonlicht in der heemlen hof! 
Wie had verachtings woest geschal 
Verwacht bij des veroovraars val? 
 
En zij, de lust, in beter dagen, 
Van Oostenrijk, die droeve bloem, 
Wil ze als uw gade 't leed verdragen, 
Mint ze u, al vlugten kroon en roem? 
Verzacht haar liefde, deelt haar trouwe 
Uw wanhoop en uw late rouwe, 
Schoon de aarde u menschenmoorder noem'? 
Dan juich - gij hebt een' schat gespaard, 
En diadeem en schepter waard! 
 
Vlieg dan met vlugge hertenvoeten 
Naar 't schaduwbeeld van uw gebied; 
Laat daar uw' blik de zee begroeten - 
Zij voelde uw' reuzenschepter niet! 
Of schrijf in 't zand met de eigen ving'ren, 
Die vroeger bliksems mogten sling'ren, 
Dat vrijheids zon de kim ontschiet, 

{==133==} {>>pagina-aanduiding<<}

En dat Corinthes schoolvos nu 
Zichzelv' herleven ziet in u! 
 
o Timour (*)! eens de schrik der grooten, 
Wat denkbeeld foltert u het meest, 
Nu ge in de kooi u ziet gesloten? 
Is 't niet: ‘'k Ben 's werelds Heer geweest!’ 
Zoo niet als hem, wien Babel duchtte, 
U met uw' staf de rede ontvlugtte, 
Dan torscht de lijf niet lang den geest, 
Die voortvloog met zoo stout een vaart, 
Zoo lang vereerd, zoo luttel waard! 
 
Of zoudt ge, als wie, in vroeger dagen (†), 
Des hemels vuur op de aarde bragt, 
Den schok, de rots, den gier verdragen, 
En wars zijn van verwijfde klagt? 
Gestraft door God, vervloekt door de aarde, 
Vertrapt gij wat uw hand aanvaardde, 
Terwijl nu Satan om u lacht; 
Hij zou, nog trotsch in 's afgronds pijn, 
Als mensch een God gestorven zijn! 

Naar het Engelsch van Lord byron.

e.j. potgieter.




Openbare slaapzalen in Londen.

De openbare slaapzalen, die te Londen voor armen, welke geen heenkomen hebben, ingerigt zijn, strekken ten blijk, hoe diepe ellende thans onder de geringere volksklasse in deze groote stad heerscht. In de beide zalen, waarvan de eene in Gullstreet, de andere in Hondurasstreet, Wapping, is, worden elken avond eene menigte personen opgenomen, welke hier een nachtverblijf zoeken. Tegen zeven ure des avonds, veelal na zonsondergang, komen de armen, en gewoonlijk in zoodanig aantal, dat die huizen hen naauwelijks bevatten kunnen. Men legt hen op frisch stroo. Die eerst komen,

{==134==} {>>pagina-aanduiding<<}
bezetten de afdeelingen langs de wanden; en het duurt niet lang, of deze zijn vol. Om meer voorwerpen te kunnen bergen, pakt men hen digt opeen, als koopwaren in een pakhuis. Men laat de volwassenen dus eerst liggen, en dan plaatst men aan derzelver voeten, van het eene einde der zaal tot het andere, de kleinen naast elkander. Midden in de zaal blijft nu een ledig vak, dat vervolgens ook met stroo belegd en met gasten bezet wordt, tot dat de geheele zaal vol is.
In den strengen winter van 1819 werd aan ieder, die zich aanmeldde, soep uitgedeeld. Men bemerkte echter spoedig, dat de geldmiddelen van deze weldadige inrigting op verre na niet toereikende waren, om aan de ontzettende aanvraag te voldoen. Bovendien bleek, dat de smakelijke kost eene menigte lieden lokte, welke geenszins tot die klasse behoorden, wier verzorging men bedoelde - zoodanige behoefrigen namelijk, die zonder brood en dak waren. Men deelt derhalve thans alleen brood en water uit. Die zich aanmeldt, krijgt des avonds en des morgens een half pond brood; doch, volgens de verordeningen van het huis, moet ieder zich vooraf het aangezigt en de handen wasschen - men doet dit ter bevordering van de gezondheid dier lieden - en tot dit einde zijn water, zeep en handdoeken in genoegzamen voorraad te vinden op eene opene binnenplaats van het gebouw. Maar velen dier ongelukkigen hebben zoodanigen afkeer van het frissche water (onzindelijkheid is bijkans altoos de onafscheidbare medgezellin van ellende), dat het veel moeite kost, om deze huiswet te doen opvolgen. Ja, het gebeurt wel eens, dat iemand, hoe hongerig hij ook zijn mag, liever, zonder gegeten te hebben, gaat slapen, dan dat hij besluiten zoude, om zich te wasschen. Het stroo wordt dagelijks vernieuwd - de zaal door groote kagchels verwarmd en behoorlijk gelucht. Men doet soms berookingen, en wendt alles aan, om de schadelijke gevolgen van zoodanige opeenpakking van menschen te voorkomen. De personen, welke hier toevlugt nemen, homen meest van het platte land, en zijn werklieden, die in de hoofdstad iets hopen te verdienen.
Ook is er eene andere klasse van behoeftigen, bestaande uit dezulken, die eene zekere mate van welvaart gehad hebben, doch thans, ten gevolge van de stremming des handels, nadat zij hunnen spaarpenning verteerd hebben, geheel in de

{==135==} {>>pagina-aanduiding<<}
laagte geraakt zijn. Voor deze lieden inzonderheid is de inrigting zeer weldadig,
Behalve de beschrevene zaal, waarin mannen opgenomen worden, is er afzonderlijk eene voor vrouwen. Deze staat onder het opzigt van eene vrouw. Maar gelukkiglijk zijn onder de menigte, welke in zoodanige huizen een heenkomen zoekt, op verre na niet zoo vele vrouwen als mannen.
Om te voorkomen, dat zich zulk eene armoede niet tot in het oneindige uitbreide, is geen ander middel voorhanden, dan beter onderrigt der behoeftige volksklassen. Openbare en bijzondere ondersteuning werken alleen als verzachtings-, geenszins als geneesmiddelen, en zijn dikwijls gevaarlijker dan de kwaal zelve, welke men moest genezen.

Cholera-anekdote.

Cholera-Anekdoten! Er moge dan, naar de uitspraak des wijzen Mans, niets nieuws onder de zon zijn, aan Cholera-Anekdoten heeft hij toch wel niet gedacht! - Een schrijven uit Berlijn van October berigt ons het navolgende: ‘De Cholera-kwinkslagen en Anekdoten groeijen hier thans op weligen bodem. Angst en schrik, de dood zelfs is niet vermogend, die te weren. De Boekhandelaar cosmer geeft ze bij heele bandjes in druk. Ik wil evenwel daarbij niet lang verwijlen, maar u alleen ééne welgestaafde Anekdote mededeelen. In de Lazaretten wordt elke ingebragte patiënt, wanneer hij nog spreken kan, aan een kort verhoor onderworpen, rakende zijnen naam, beroep, woonplaats enz., waarna voor zijne legerstede een papier wordt opgehangen, waarop dit een en ander vermeld staat. Nuncius freimund, een stevige drinkebroêr, werd in een' Cholera-aardigen toestand op straat gevonden, in de mand gelegd en naar het Lazaret gebragt. Gelijktijdig kwam daar binnen een werkman, met name gottfried. De oppasser verwisselt, door een misverstand, het geschrift voor hunne legersteden, zoodat de naam freimund dien van gottfried, en omgekeerd, vervangt. De regte gottfried sterft, schier onmiddellijk na zijne aankomst; en de dood van freimund wordt, dien ten gevolge, aan zijne weduw en verdere verwanten aangekondigd. Intusschen ontwaakt de ech-
{==136==} {>>pagina-aanduiding<<}
te freimund, na een' diepen slaap, uit zijnen roes, rigt zich in zijn Cholera-bed eensklaps op, verklaart volmaakt gezond te zijn, en wil naar huis. Men bevindt den gewaanden gottfried ook werkelijk zoo; maar, eenmaal in een Cholera-huis gebragt zijnde, moet hij er de gestelde vijf dagen blijven. Op den zesden dag verschijnt hij, als uit de dooden verrezen, eensklaps, onvoorbereid en dus onaangemeld, aan zijne
weduw, van welke men niet weet, of zij toen ter tijd, dan wel nu eerst, ontroostbaar zij geweest!’

Iets over de kweeking der dalia's.

De dalia is inderdaad eene der fraaiste planten in de schepping, met betrekking tot de levendigheid en verscheidenheid van kleur harer bloem, den langen duur van haren bloei, en de bevalligheid harer stengels. En hoewel de wijze van kweeking en vermenigvuldiging zeer gemakkelijk is, heeft echter die van den Heer harrisson hem exemplaren opgeleverd, welke de algemeene bewondering der liefhebbers hebben weggedragen. Ziehier dezelve, met 's mans eigene woorden: ‘Men verkrijgt nieuwe verscheidenheden uit de kweekerijen. Om dezelve nog te verfraaijen, bedien ik mij van kunstmatige bevruchting, bewerkstelligd door middel van een fijn, puntig penseel, waarmede ik het stuifmeel (pollen) eener bloem op eene andere overbreng. Heb ik eene schoone dubbele bloem, welker kleur of vorm ik nog wil verhoogen of verfraaijen, zoo neem ik de toevlugt tot het stuifmeel eener andere, welke de verscheidenheid of den vorm bezit, die ik verlang; en het valt gemakkelijk te berekenen, wat van de vermenging der beide soorten het gevolg zal zijn. Ik draag zorg, met een zakje van dun gaas, de bloem te dekken, welke ik wil bevruchten, een of twee dagen vóór de uitspreiding der bloembladeren. Wanneer de eerste en tweede rij dier bladeren open zijn, bevrucht ik dezelve, en ik laat het gaas er acht dagen over. Vervolgens, zorg dragende, de bloem, welke ik aldus bewerkt heb, te merken, neem ik, bij het verzamelen van het zaad, in den herfst, alleen dat der beide rijen, welke ik heb bevrucht. Het zaad der buitenste rijen is altijd het beste en meest rijpe. Het bezigen van het gaas dient, om de bloem te behoeden voor de aanraking der bijen, vlin-
{==137==} {>>pagina-aanduiding<<}
ders en andere infekten. Ik zaai het zaad in 't begin van Februarij, in den warmen grond van eene broeikas. Wanneer de planten sterk genoeg zijn om verplant te worden, zet ik ze, elk afzonderlijk, in een' kleinen pot, en plaats dien in eene trekkas. Op het einde van Mei
worden ze geplant in een' vetten en diepen grond, waar zij tegen tet einde van Julij welig bloeijen.’




Karakteristiek der Engelschen.

(Visite à Holyrood, par M. léonde buzonnière. Paris, 1832.)

Verdeelen om te heerschen; eerzuchtige ontwerpen te verbergen onder den sluijer der grootmoedigheid; den zwakken te beschermen, om hem den magtigen tegen te stellen, en hem te verlaten in het oogenblik, dat een goed gevolg zijne pogingen zal bekroonen, - deze waren bestendig, en bovenal gedurende de laatste halve eeuw, de grondbeginselen, door het Britsche kabinet aangenomen en gevolgd! Dikwijls zagen wij het, met een gevoel van edelmoedigheid, door den verderen loop der gebeurtenissen geenszins bekrachtigd, doorluchtige schipbreukelingen opnemen, welke revolutionaire stormen op zijne oevers had geworpen. Dus oefende het dezer dagen, in zijne welberekende menschlievendheid, wederom zijne herbergzaamheid uit jegens drie geslachten van Koningen, (karel den X en zijne familie) welke zich zijner genade kwamen overgeven. De Tijd alleen kan ons te dezen openbaren, wat nog in het verborgene ligt!

Anekdote van de Lavillatte.

(Visite à Holyrood, par M. léon de buzonnière. Paris, 1832.)

Een der dienaren van den verbannen Franschen Koning, karel den X, heeft zijnen eigen' vader hooren veroordeelen door het Revolutionair Geregtshof, ten tijde van het Schrikbewind. Des morgens vóór den dag, dat het vonnis stond te worden uitgevoerd, gelukte het hem, den kerker binnen te dringen, denzelven te doen ontsnappen, en hij bleef in deszelfs plaats. Des anderen daags kwam de beul zijn slagtoffer halen, en vond er niet dan een slapend kind. Hij greep

{==138==} {>>pagina-aanduiding<<}
hetzelve, en sleepte het naar het schavot; maar het volk, getroffen door zulk eene zelfopoffering, geraakte in beweging, en ontrukte den jongen lavillatte aan het mes der moordenaren. - Bij het verlaten van Frankrijk door karel den X, was de jonge Prins zijnen geleiders eenige stappen vooruitgegaan, toen een monster, met name desrousseaux, (zijn naam zij hier der openbare verachting prijs gegeven) toeschoot, hem nederwierp, de eene hand hem op den mond zette, om zijn schreeuwen te verstikken, en de andere ophief, om hem te vermoorden; maar ten zelfden oogenblikke viel hij zelf, en de dood liet hem den tijd niet, om het misdrijf te volbrengen. De beweging des moordenaars te zien, hem te grijpen, hem in het stof te doen bijten, was voor den braven en getrouwen lavillatte het werk eens oogenbliks.

De jongeling, man en grijsaard.


Wanneer het vuur der jeugd ontgloeit 
En 's jonglings borst doet zwellen, 
Dan schept hij zich een beeldteins, - 
Een beeld, dat alwat lieflijk is 
Zijn' zinnen voor kan stellen, 
Hij jaagt dat beeld met onrust na. 
Verkrijgt hij 't eens, zoo wordt hem, ja, 
Een Hemel wis ontsloten! 
Maar ach! 't is of 't hem steeds ontviugt; 
Hij bouwt kasteelen in de lucht, 
Die de adem om kan stooten. 
Wat is 't, dat hem zoo dringt en plaagt? 
't Is liefde, liesde, die hem jaagt. 
 
Den man viel reeds die schat ten deel, 
Het doel van 's jonglings streven; 
En 't geen eertijds hem Hemel scheen, 
Was, als de dingen hier beneên, 
Met goed en kwaad doorweven. 
Maar nu, eene andre drift ontwaakt, 
Die in zijn' boezem brandt en blaakt, 
Hem werken doet en waken. 
Hij haakt naar aanzien, eer en magt; 
De roem is 't, die hem tegenlacht; 
Deez' zal zijn heil volmaken! 

{==139==} {>>pagina-aanduiding<<}

Heeft hem de liefde eertijds geplaagd, 
Nu is het de eerzucht, die hem jaagt. 
 
Maar als in 't laatste levensperk 
Het bloed niet bruist, maar kruipt door de aadren, 
Dan schijnt ook 't beeld des roems, hoe schoon, 
Niets meer dan ijdel praalvertoon. 
Hij wil een' andren schat vergaadren. 
Hij zag verdiensten vaak verneêrd, 
Zag dom gekraai soms hoog vereerd, 
Maar rijkdom altijd hulde rapen; 
't Geld was de leus, de groote spil, 
En 't koel verstand wenkt hem, om stil 
Zijn schijven t'zaam te schrapen. 
Nu is 't de geldzucht, die hem plaagt, 
En vaak hem angst in 't harte jaagt. 
 
Zoo doet in iedren levenstijd 
Een spel ons zwoegen, zweeten. 
De mensch blijft steeds gelijk het kind, 
Dat telkens ander speelgoed vindt, 
Als 't oude is weggesmeten. 
Welzalig, die, aan 't eind der baan, 
Bedaard zijn spel mag gadeslaan 
En 't doen kan zonder blozen! 
Welzalig, die, bij 't eind van 't spel, 
Kan zeggen: ‘Vader! 't is mij wél; 
'k Vond, onder doornen, rozen; 
'k Heb wijsheid in dat spel vergaard, 
En dus den besten schat gespaard.’ 

p. mabé, jr.




Dronk bij den maaltijd der oude studenten, ter gelegenheid van het tweede eeuwfeest van de doorluchtige school te Amsterdam.


Iö vivat! 
o Amstelslad! 
Verhef uw Kapitool! 
Bekrans uw slapen, bruid van 't IJ! 
Twee roemrijke eeuwen zijn voorbij, 

{==140==} {>>pagina-aanduiding<<}

Sinds de eerste gloor 
Brak schittrend door 
Van uw Doorluchte School. 
 
Vorstin der Zee! 
Wij juichen meê, 
Met weêr verjongden geest. 
Het licht, dat uit uw wallen straalt, 
Is ook op onze jeugd gedaald. 
Van heinde en veer 
Zien wij ons weêr, 
En jublen op uw feest. 
 
o Zoete tijd 
Van vreugd en vlijt, 
In Amstels School besteed! 
Wij smaken weêr, wat ge aan mogt biên, 
Nu wij die School vereeuwen zien. 
Tref schande en smart, 
Wie, snood van hart, 
Zijn voedster ooit vergeet! 
 
Iö vivat! 
Blijve, Amstelstad, 
Uw School altijd in glans! 
Als eens, driehonderd jaar besneeuwd, 
Haar bouw ten derden maal vereeuwt, 
Zie 't nageslacht 
Haar nog in kracht, 
Haar nog in bloei als thans! 

12 Jan. 1832.




Toast, toegebragt aan mijne geachte wapenbroeders, ter gelegenheld van eenen feestdisch op den verjaardag van onzen geliefden koning, 24 augustus, 1831. (*)


Gij, broeders mij zoo waard, 
Die, met een dankbaar hart om dezen disch geschaard, 

{==141==} {>>pagina-aanduiding<<}

Het jaarfeest vieren wilt van Hollands dierb'ren Koning; 
Hoe zoet is 't mij in nwen kring, 
Waar gulle blijdschap naast onschatb're zelf belooning 
De bangste smart verving! 
 
Ik zing uit vrije borst 
Een dankbaar zegelied voor Vaderland en Vorst. 
Gedenken wij dien tijd, toen wij den dood braveerden. 
Ja, broeders! looft met hart en mond 
Gods vaderlijke hulp, daar we als verwinnaars keerden 
Op Hollands dierb'ren grond. 
 
Lang was de Leeuw getergd; 
Veel was van zijn geduld en fieren aard gevergd; 
Op eens verhief hij zich en schudde forsch zijn manen; 
Met de oogen vonk'lende in den kop 
Ging hij vol waardigheid zichzelv' de zege banen 
En zocht zijn' vijand op. 
 
Hij was geheel alleen, 
En spreidde een' doodschen schrik door bosch en velden heen. 
Met donderend geluid deed hij zijn' vijand hooren: 
‘Hier ben ik, wien gij hebt veracht. 
Vereenigt u ten strijde! Eer ga het all' verloren, 
Dan de eer van mijn geslacht!’ 
 
God lof, de Leeuw verwon! 
Ik zie mijn Vaderland omschenen door een zon 
Van heilvoorspellend licht. Ja, dierb're kameraden! 
Oud-Holland zal, gelijk voorheen, 
Zich in een' stroom van licht en milden voorspoed baden; 
De donk're nacht verdween. 
 
Oranje ziet met vreugd, 
Dat nog dezelfde moed, dat nog de aloude deugd 
Het hart zijns volks beheerscht. Hij ziet de ontrouwe Belgen 
Verwonnen door het brave Noord. 
Hoe dankbaar viert Hij wis, te midden van zijn Telgen, 
Deez' dag van zijn geboort'! 
 
Ja, broeders mij zoo waard, 
Gevoelvol zie ik u om dezen disch geschaard. 
De vrede voere ons dra naar onze vrije woning! 

{==142==} {>>pagina-aanduiding<<}

Komt, schenkt met mij de bekers in, 
En drinkt op 't welzijn van uw Vaderland, uw' Koning 
En 't Koninklijk Gezin! 

l. ernst kroon, destijds 1ste Luitenant bij het 1ste Marschabtaljon, onder kommando van den Majoor van der brugghen.
Aerle Rixel, prov. Noord-Braband.

Het muschje.


Eenzaam in mijn' hof gezeten, 
Peinzende als in diepen droom, 
Rustte ik aan den appelboom, 
Zonder van 't verdriet te weten, 
Dat zoo menig denkend hoofd 
Van den zoeten slaap berooft. 
 
'k Zag den jongen bloesem, open 
Voor de zoele zuiderlucht, 
Uit den top der takken loopen, 
En een' frisschen Meije-zucht 
Vangen in zijn roode blâren; 
'k Zag het, hoe mijn rozestronk 
Gretig al de droppels dronk, 
Die op hem gevallen waren, 
Lang nog eer de hemel blonk 
Van den eersten zonneblos; 
Eer het lieve veld den luister 
Van zijn' groenen zomerdos 
Had herwonnen, na het duister. 
Alles lag in diepe rust, 
Want de morgen had ten hemel 
Naauw de sterren uitgebluscht; 
Nergens nog het bout gewemel, 
Dat de steden woelig maakt, 
Als de lieve zon ontwaakt, 
Om haar dagreize aan te vangen; 
Slechts een enkle kwartelslag 
Zong het welkom aan den dag, 
Soms verpoosd door lijsterzangen. 

{==143==} {>>pagina-aanduiding<<}

Stil en met mijzelv' tevreên 
Zat ik aan den boom alleen, 
Blies een rookwolk naar den hoogen, 
En, bij 't zwinden van den smook, 
Denkende: Mijn leven ook 
Zal zoo spoedig zijn vervlogen 
Als die dunne wolk van rook, 
Trof een kleene musch mijne oogen, 
Die, op een' gebogen tak, 
Om zijn' honger te verzaden 
Pikkende aan de jonge bladen, 
't Kopje door den bloesem stak. 
Nu ontschoot mijn' mond een zucht, 
En de vogel zocht de lucht. 
Maar al spoedig kwam hij weder 
In mijn' naasten buurmans gaard, 
Volgde er lustig zijnen aard, 
Streek op zijne bloesems neder, 
En verzwolg den kleenen schat, 
Die zijn' lust getrokken had. 
 
Nietig diertje, (dacht ik toen) 
Hoe bevoorregt is uw leven! 
Zie, dat alles moogt gij doen! 
Vrij op vlugge wiekjes zweven; 
Voedsel nemen, waar gij 't vindt, 
Zonder dat hetzelfde leven 
U ook zorgen heeft gegeven, 
Of een' teugel, die u bindt. 
Och, hoe menig menschenkind 
(Zoo het vrij verkiezen kon) 
Zon als gij in 't wilde zwerven 
Met den eersten straal der zon, 
Zeker van hier nooit te derven, 
Mits de schepping alles heeft 
Voor dien de Almagt aanzijn geeft! 
 
Leer mij, schijnbaar nietig wezen, 
Dat zoo blij zijt en zoo vrij, 
Leer mij matig zijn als gij! 
Daarom zij mijn God geprezen, 
Die uw vrijheid mij onthield, 
Dat ook mij de kracht bezielt, 

{==144==} {>>pagina-aanduiding<<}

Om zelfs bij den overvloed 
Zoo te handlen als gij doet, 
Die u ligt vernoegt met zaden: 
Immers hij, die matig is, 
Hoeft den nap niet overladen, 
En ook weinig vult een' disch. 
Één geluk is mij beschoren, 
Dat de Hemel u ontzegt: 
Heb ik overvloed van koren 
In mijn schuren opgelegd, 
En een arme doet zich hooren, 
Zoo verzacht ik zijn verdriet: 
Muschje, dat vermoogt gij niet! 
Gij kunt voor uzelve leven; 
Maar met een gevoelig hart 
Deelen in uws naasten smart, 
Dat is slechts den mensch gegeven: 
En (God dank!) zijn meeste vreugd, 
Vreugd, die gij niet kunt verwerven, 
Vindt hij door deze enkle deugd. 
 
Aardig diertje, ik gun u 't zwerven. 
Vrijer, zekerlijk, zijt gij, 
Maar toch niet zoo groot als hij! 

g. gravé, jz.

Het recept.


Een zeker Doctor schreef op zijn memorieblad 
Het middel, dat bij zijn patiënten 't best gelukte; 
Ook dat, waarmeê hij hem zoo ver gekregen had, 
Dat dra een harde plank hun' koude neuzen drukte. 
Nu wordt een kapper ziek; de Doctor brengt meteen 
Den Poedergod met zijn recept weêr op de been. 
Een schoenenflikker volgt, en haast ter zelfder stond 
Helpt onze Doctor hem door 't middel in den grond. 
Hij schrijft: ‘'t Recept is goed voor kappers; 
Maar doodlijk is het voor de lappers.’ 

f.w.c.





{==145==} {>>pagina-aanduiding<<}

Mengelwerk.

De oorlog uit een godsdienstig oogpunt beschouwd,

door J.A. Helper Sesbrugger, Predikant bij de Evang. Luthersche Gemeente te Enkhuizen. (*)

Niemand zal het ontkennen, M.H., dat wij thans eenen allezins onaangenamen en moedbenemenden tijd beleven; een tijd, waarin men bijna van niets anders dan van oorlogen en geruchten van oorlogen verneemt; een tijd, waarin het gesprek in het gemeenzaam verkeer bijna over niets anders loopt, dan over de opmerkingwaardige staatsgebeurtenissen, die wij zien voorvallen, en waarbij de een den anderen met een beangst gevoel de vraag voorstelt: wat zal van dat alles het gevolg, wat zal het einde van zoo vele staatsberoeringen zijn? - Het is niet onnatuurlijk, dat wij ons verdiepen in meer of min gewaagde gissingen over den afloop eener zoo verbazende opvolging van gebeur enissen. Wij weten het uit de geschiedenis en ondervinding, tot welke ontzettende gevolgen dergelijke beroeringen aanleiding kunnen geven. Daarbij komt, dat de gezigreinder aan den staatkundigen hemel van rondomme donkerder wordt. Het is niet hier of daar, dat zich eene enkele wolk verheft; maar van het Noorden tot het Zuiden, van het Oosten tot het Westen pakken zich de zwartste onweêrswolken zamen, en dreigen het geheel met eene schrikkelijke uitbarsting. Ook met name over ons dierbaar Vaderland gaat nog weinig licht uit de duisternis op, waarin wij

{==146==} {>>pagina-aanduiding<<}
door snood verraad en lage muitzucht gebragt zijn; en wie zal het ons zeggen, tot welke opofferingen wij nog zullen geroepen, welk een strijd er nog zal moeten gestreden worden, alvorens, na het doorworstelen van een' bangen nacht, eene schemering van den morgen ons met de zoete hoop op een' vrolijken dag van heil zal verkwikken? - Maar, zoo zeer als het aan den eenen kant eigenaardig ls, dat wij elkander over de gebeurtenissen van onzen tijd onderhouden; zoo zeer het verschoonlijk is, dat wij als menschen over het ongunstige en veruitziende van dezelve spreken, even zoo zeer is het aan den anderen kant betamelijk en zelfs pligt, dat wij als Christenen daarbij aan Hem gedenken, die licht uit de duisternis kan scheppen, die het bestuur over alles in handen heeft; dat wij bij de allerongunstigste verschijnselen in de menschenwereld dat bestuur niet alleen in het oog houden en eerbiedigen, maar hetzelve ook voor ons verstand zoeken te regtvaardigen bij iedere gebeurtenis, die des menschen hart betreurt en met de bangste verwachting vervult. Ik heb daartoe eene poging willen aanwenden, door u den Oorlog uit een godsdienstig oogpunt te doen beschouwen.
Gaarne wil ik gelooven, dat u mijne keus tot het behandelen van dit onderwerp eenigzins bevreemdt. Ik oordeel evenwel, dat dezelve in de tijdsomstandigheden hare verschooning vindt; terwijl ik de hoop koester, dat gij de behandeling van het onderwerp niet beneden uwe aandacht te dezer plaatse zult rekenen. Langs de drle volgende punten wilde ik uwe aandacht in dezen zoeken te leiden:

I.Niettegenstaande de onheilen, die den Oorlog vergezellen, houden wij het voeren van denzelven, ook voor den Christen, somwijlen betamelijk.

II.Onder de besturende hand der Goddelijke Voorzienigheid kan ook de Oorlog wezenlijke voordeelen aanbrengen.

III.Ook wij mogen en kunnen dat goede in den toestand, waarin wij ons Vaderland gebragt zien, genoegzaam opmerken, maar ook tevens bevorderen.


{==147==} {>>pagina-aanduiding<<}

A. Wanneer wij aan den Oorlog denken, dan doet zich tevens aan onzen geest die reeks van jammeren op, die denzelven vergezellen. Wanneer wij het beeld des Oorlogs in eene verwoesting dreigende houding ons flechts voorstellen, dan gevoelt de menschlievendheid de diepste smart en de overvloedigste stof tot weenen. En letten wij op de verwoesting en rampen, die daar heerschen, waar deszelfs toorts ontbrandt, dan doemt het menschelijk hart dit monster, uit heerschzucht en wraak geteeld, ter helle. Ja, wanneer er nog eenige zucht tot bevordering van zegen en voorspoed onder de menschen in onzen boezem gloort, dan wenschen wij vurig, dat het oorlogszwaard voor altijd in deszelfs scheede mogt geklonken zijn, en het kan niet in ons opkomen, ooit naar zijne woede te wenschen; wij hebben het menschelijk en vooral het Christelijk gevoel tegen ons, wanneer wij dat kwaad willen regtvaardigen. Ik beken het gaarne, M.T., wij allen gevoelen reeds bij de bloote gedachte van Oorlog eene onaangename gewaarwording; terwijl het zachte beeld des Vredes ons met al zijne bevalligheid behoort. En desniettegenstaande willen wij niet gerekend worden onder diegenen te behooren, die het voeren van het oorlogszwaard onbepaald afkeuren; die het voor den belijder van het Evangelie, dat liefde en verdraagzaamheid predikt, onbetamelijk achten, dat zwaard op te vatten, en, waar de nood het vordert, hetzelve te voeren.
Wel ware het te wenschen, dat de oorzaken, waaruit dit kwaad geboren wordt, ophielden te bestaan; dat de Godsdienst van jezus meer haren invloed verspreidde in de harten van Vorsten en onderdanen, om een' algemeenen en duurzamen Vrede op aarde te bewerken. Gaarne willen wij het toestemmen, dat, hoe meer de gewaarwordingen der echte algemeene menschenliefde, die het Evangelie leert, heerschende worden; hoe meer het levendig gevoel van regt en billijkheid zich verspreidt; hoe meer het inzonderheid de harten van Regenten en onderdanen leidt en verbetert, in die mate ook zoo veel

{==148==} {>>pagina-aanduiding<<}
te minder de volken der aarde het gewelddadig middel des Krijgs meer zullen noodig hebben, om zich tegen aanvallen van buiten te verdedigen, en van binnen hunne gegronde regten tegen willekeur te beschermen en te handhaven. Alle geweld en dwang toch worden overbodig, indien een ieder zich door rede, liefde tot geregtigheid en billijkheid laat regeren. Maar zoo lang het menschelijk geslacht deze volkomenheid nog niet bereikt heeft; zoo lang er nog moedwillige verstoorders der openbare rust en veiligheid gevonden worden, veroorlooft en billijkt het Christendom ook alle die maatregelen, welke een volk nemen kan, om zich tegen onregtvaardige aanvallen te verdedigen en zijne bewijsbare regten te handhaven; en het zegt weinig, of die regten door vreemden of door ingezetenen, door eigene Vorsten of vreemde Kabinetten verkort worden: in deze gevallen rekenen wij het opvatten van het oorlogszwaard, als noodwerend middel, regtmatig en geoorloofd voor den Christen.
Ik noemde den Oorlog een noodwerend middel, en M.T. niet zonder reden. Verre toch zij het van ons, dat wij onbepaald elken Oorlog zouden willen regtvaardigen of verdedigen! Neen! alle zucht tot verovering, tot onderdrukking van anderen moet en kan door den Christen nooit verdedigd worden. De veroveringszucht van een' xerxes, de dwaze trotschheid van een' alexander, de ijdele roemzucht der Romeinen, de onbegrensde heerschzucht van een' napoleon, die deze allen tot bestendige Oorlogen aanspoorden, kunnen voor de regtbank der rede en nog minder van de Godsdienst eenige aanspraak op verschooning of verdediging maken. Dán alleen voeren Vorsten en volken regtvaardige Oorlogen, wanneer zij tot dit gewelddadig middel niet eer de toevlugt nemen, dan wanneer hun geen andere weg is overgelaten, om hunne veiligheid en ontwijfelbare regten te handhaven. Zoodanig een Oorlog is niets anders dan de noodweer van het eene volk tegen het andere, en juist daarom geoorloofd. Im-
{==149==} {>>pagina-aanduiding<<}
mers, naar de grondstellingen van de Christelijke Godsdienst is de noodweer niet alleen geoorloofd, maar zelfs pligt: hoe zoude dan de Oorlog in dien zin voor verboden kunnen gehouden worden? Of is het den Christen verboden, zich tegen een' onregtvaardigen vijand, tot zijne verdediging, des noods, van gewelddadige middelen te bedienen? En waarom zou dan eene natie, als zedelijk ligchaam, niet geregtigd zijn om hetzelfde te doen? Elk lid der maatschappij kan zich, bij geleden onregt, tot de wettige magt en tot de door haar ingestelde regtbanken vervoegen. Maar voor het geheele volk is, bij het onregt, dat het wordt aangedaan, hier op aarde geen regterstoel, tot welken het zijne toevlugt zou kunnen nemen. Staan dus aan eene geheele natie dezelfde middelen ten dienste, om hare regten te handhaven, als het Christendom aan ieder bijzonder persoon toekent, zoo moet het haar geoorloofd zijn, zichzelve, zoo
mogelijk, regt te verschaffen, en dus Oorlog te voeren.
‘Maar,’ zegt welligt de een of ander, ‘de pligt, dien het Christendom ons zoo dringend oplegt, om te lijden en te verdragen, om ons niet te wreken, om menschenliefde, in den uitgestrektsten zin des woords, te beoefenen, verbiedt ons regtstreeks het voeren van elken Oorlog, hij moge aanvallender- of ook verdedigenderwijze gevoerd worden.’ Ik moet hierop antwoorden, M.H., dat men, door deze voorschriften en bevelen van het Evangelie niet wél toe te passen of behoorlijk naar tijd en omstandigheden te onderscheiden, aanleiding zou kunnen geven tot de grootste verwarring in de menschelijke maatschappij, en dien Natuurfilozofen in de hand zoude werken, die het daarvoor houden, dat de voorschriften van het Christendom met de maatschappelijke inrigtingen in openbaren tweestrijd zijn, en nooit met elkander vereenigd kunnen worden. Neen! wij houden het voor misverstand en eene te eenzijdige beschouwing van de lessen des Christendoms, indien men beweren wil, dat het deszelfs belijders tot weerloo-
{==150==} {>>pagina-aanduiding<<}
ze, geheel lijdelijke schepselen vormt, die zich liever geheel zouden laten onderdrukken en het snoodste onregt lijden, dan zich daartegen te verzetten. Het moge waar zijn, dat het in vele gevallen, die ons in eigen persoon als ondeelige wezens aangaan, raadzamer en met het Christendom meer overeenkomstig is, te lijden en te verdragen, dan het strengste regt te zoeken. Het is evenwel geenszins onbepaald pligt, om zulks altijd te doen; er kunnen omstandigheden zijn, waarin wij het zelfs niet mogen doen, inzonderheid niet, wanneer wij in betrekking tot anderen staan, die bij onze welvaart, onze eer, onzen goeden naam het hoogste belang hebben. De betrekkingen dus, waarin wij hier op aarde geplaatst zijn, het betamelijk eergevoel, dat ons mag en moet bezielen, het eeuwig onderscheid tusschen regt en onregt dringt ons dikwerf, om, in onze bijzondere aangelegenheden, ons niet lijdelijk te gedragen, maar ons van die middelen te bedienen,
die menschelijke en Goddelijke wetten ons aan de hand geven, om onze regten te doen gelden. Hoe veel te meer dan kan en mag eene geheele natie zich van dat regt bedienen, wanneer gebiedende noodzakelijkheid zulks vordert. Daarenboven, de verpligting tot het beoefenen van menschenliefde staat met die tot regtvaardigheid in het naauwste verband; die pligt berust op den vasten grondslag van bevordering van het algemeen welzijn, en wordt misdaad, wanneer ze ten koste van het algemeen belang zou beoefend worden. En nu vraag ik het u, M.T., wat kan het algemeen welzijn daarbij winnen, indien een volk zich prijs wilde geven aan den eersten den besten, die lust heeft om het onregtvaardigerwijze aan te vallen? wat voordeel voor het algemeen kan hieruit voortvloeijen? terwijl, aan den anderen kant, de neiging, om zich onregtvaardigheden te veroorloven, door eene zoo kwalijk passende lijdzaamheid slechts meer bevorderd en opgewekt zoude worden. Bij den edelmoedigen en braven man kan lijdzaamheid en toegevendheid eene goede uitwerking hebben en tot navolging opwekken; maar bij den snooden baatzuchtigen zal de boosheid en aanmatiging daardoor steeds te onbeschaam-
{==151==} {>>pagina-aanduiding<<}
der worden. Voorbeelden uit het dagelijksche leven kunnen dit genoegzaam bevestigen. Denken wij voorts, om ons hiervan te overtuigen, slechts aan de gebeurtenissen van onzen tijd! De Belgen, die wij teregt als onze stiefbroeders, als bijgebragte kinderen in een gedwongen huwelijk mogen beschouwen, verkiezen zich niet langer als leden van hetzelfde gezin met ons te beschouwen; zij miskennen het wettig gezag, dat over het gezamenlijke huis gebiedt; zij verachten en honen den onpartijdig weldoenden vader; zij houden zich eenig en alleen aan de moeder, die niet zonder reden van ontrouw, van te groote gemeenzaamheid met een' wuften nabuur verdacht wordt gehouden; zij scheiden zich van 's vaders kinderen af; zij wapenen zich tegen hem en de zijnen; zij pogen
moord, brand en verwoesting op het vaderlijk erf over te brengen; zij dreigen ons geheel of ten deele uit het vaderlijk goed te zullen uitstooten; de een openbaart hierbij nog al snooder gezindheden dan de ander; en wat zou er van ons geworden zijn, indien hun euvelmoed met lijdzaamheid en toegevendheid beantwoord ware geworden? Zouden zij ons niet geheel van den vaderlijken grond hebben verjaagd, of ons op denzelven de wet hebben voorgeschreven? En dit zouden wij verpligt zijn geweest, lijdelijk te verdragen; wij zouden, op onmiddellijke wonderdadige tusschenkomst des Hemels vermetel bouwende, dat verraad, die aanmatiging, dien roof werkeloos hebben moeten laten woelen en werken?....Neen! hoe weinig het ook met den stand, waartoe ik behoor, moge overeenkomen, met een gerust geweten gorde ik liever, des gevorderd, het oorlogszwaard aan, dan daaronder lijdelijk te willen verkeeren. Maar niemand uwer, vertrouw ik, zal het langer willen betwijfelen, dat ook de belijder van het Evangelie, zonder zich tegen de lessen van hetzelve te bezondigen, aan een' regtvaardigen Oorlog deel nemen kan en mag, ja somtijds moet.
B. Hebben wij tot dusverre den Oorlog, os liever het voeren van denzelven, als betamelijk voorgesteld, wij

{==152==} {>>pagina-aanduiding<<}
willen nu verder pogen aan te toonen, dat dezelve, onder het bestuur van God, heilzame gevolgen kan hebben, en werkelijk in meer dan één opzigt voordeel aanbrengen.
‘Voordeel aanbrengen!’ zegt gij: ‘kan dan uit zulk een kwaad, als de Oorlog toch altijd is, iets goeds voortkomen? Zijn de rampzalige gevolgen des Oorlogs niet onberekenbaar groot? Rigt hij niet enkel schrik en verwoesting aan?’ Ja, ik beken het, M.H., deszelfs gevolgen zijn treurig, en gaarne stemmen wij een' wijsgeerig' Godgeleerde (*) toe., wanneer hij beweert: ‘Zonder te zien op de zedelijkheid der menschen, (d.i. zonder op de onderscheidene middelen en wegen te zien, door en langs welke God de zedelijkheid en het wezenlijk nut der menschen bevorderen kan en wil) zou de Oorlog een onoplosbaar verwijt zijn tegen de Voorzienigheid van een' wijzen en goedertieren God.’
‘Hoe beklagelijk toch is het, dat menschen, die de duidelijkste kenmerken van bloedverwantschap en van eene gemeenschappelijke afstamming dragen, - dat redelijke menschen, die, tot hunne onderlinge welvaart, onder elkander, zoo vele verstandige en billijke wetten hebben daargesteld, - dat deze, om hunne eischen tegen elkander te doen gelden, nog geen ander middel kennen, dan hetgeen tijgers tegen tijgers gebruiken, - dat, dikwerf slechts ter voldoening van de eerzucht of het eigenbelang van weinigen, vele duizende onschuldigen met hunne goederen of vrijheid en leven daarvan het offer moeten worden! Te beklagen is het, dat zoo vele duizende, en daaronder edele en waardige menschen, verpligt zijn, om hun bloed, zoo dikwerf dit van hen geëischt wordt, daarbij op te zetten, en, met het bloed der dieren vermengd, op het afzigtelijk slagveld te doen stroomen, waar de kortste dood zelfs nog eene gunst is, -
{==153==} {>>pagina-aanduiding<<}
dat vele duizende anderen uit de armen der hunnen en aan hunne nuttige bezigheden ontrukt worden, en huns ondanks naar het slagveld worden heengevoerd. Te beklagen is het, dat eindelijk, na al het bloedvergieten, de overgeblevene menschheid nooit voor hare rust iets wint, - dat de nieuwe krijgstoerustingen, die gedurig vereischt worden, zelfs in tijd van vrede, al deszelfs vruchten weder verslinden, - dat zelfs de Traktaten en Vredesbesluiten niets anders zijn dan aanleidingen tot nieuwe Oorlogen, die, zoodra de menschen slechts tot de noodige sterkte zijn aangegroeid, en de uitgeputte natuur zich naauwelijks uit hare onmagt weder hersteld heeft, met dezelfde woede en met even min voordeel weder eenen aanvang nemen. Ik herhaal het: zonder betrekking op den zedelijken toestand der menschen, zou dit kwaad nooit met eene wijze Voorzienigheid overeen te brengen zijn.’
Of zouden wij, M.H., den Oorlog alleen als een noodzakelijk kwaad moeten beschouwen, waardoor de Voorzienigheid aan de te groote vermenigvuldiging van het menschelijk geslacht paal en perk wilde stellen? Zullen wij diegenen gehoor moeten geven, die beweren, dat, ware het niet door gedurige Oorlogen verhinderd, het aantal der aardbewoners te groot zoude worden? Ik beken gaarne, aan den eenen kant, dat het menschelijk hart niet zonder weêrzin aan een denkbeeld voedsel kan geven, hetwelk de Voorzienigheid beleedigt; maar ook tevens, aan den anderen, dat het voor den opmerkzamen wereldbeschouwer een onoplosbaar vraagstuk oplevert, hoe het met die landen en volken, die duizenden, ja tienduizenden hunner landgenooten binnen weinige jaren door het oorlogszwaard hebben zien omgebragt, buiten dit kwaad zoude zijn gesteld geweest, terwijl binnen weinige andere jaren dit verlies zich volkomen herstelt. (Men denke slechts aan het oorlogzuchtige Fransche Volk!) Of zouden wij het geval moeten omkeeren, en het daarvoor houden, dat de Voorzienigheid, in haar wijs bestuur, eene meerdere vruchtbaar-
{==154==} {>>pagina-aanduiding<<}
heid over zulk een volk gebiedt, ter wering van het nadeel, dat de Oorlog der bevolking zoude aanbrengen? Ik kan en durf hier niets beslissen. Wij willen liever overgaan, om die voordeelen te beschouwen, die uit den Oorlog voor eene natie in het algemeen en voor elk lid daarvan in het bijzonder kunnen voortvloeijen.
Dat die voordeelen meer betrekking hebben op zedelijke dan op uiterlijke welvaart, spreekt van zelve, hoewel ook deze met gene kunnen gepaard gaan en dikwerf elkander vergezellen, ter verdediging van het Godsbestuur in de toelating van dit kwaad. Of is het geene waarheid, die de opmerkzame beschouwer van Gods wegen met blijdschap opmerkt, dat de Oorlog, bij al het onheil, dat hij aanrigt, ook zeer weldadige gevolgen voor de menschheid oplevert? Of leert het de geschiedenis niet, dat God zich van denzelven dikwerf bediend heeft, om den grond te leggen tot beschaving van vele volken; om het verstand van vele duizenden met nieuwe kundigheden te verrijken, hunne krachten tot eene buitengewone werkzaamheid in te spannen, aan de grootste daden het aanwezen te geven, en zelfs voor de uitwendige welvaart der volken heilzame veranderingen te weeg te brengen? Zal ik u daartoe herinneren de merkwaardige gevolgen, die de krijgstogten der oudheid voor tijdgenooten en nakomelingen gehad hebben? Zal ik u wijzen op de weldadige uitwerking, die de Kruistogten in de Middeleeuwen voor de beschaving der verwilderde Europeërs hadden? Of zal ik, meer overeenkomstig mijn doel, de zedelijke voordeelen, die het voeren van een' regtvaardigen Oorlog voor ieder volk oplevert, u voor den geest brengen? Met dit laatste willen wij uwe aandacht nog eenige oogenblikken bezig houden, en daardoor het Godsbestuur in dezen voor ons verstand en hart zoeken te regtvaardigen.
Het zoude evenwel vermetel zijn, te gelooven, dat wij altijd en in haar geheel de wijze bedoelingen der Godheid bij de onderscheidene verschijnselen in de zedelijke wereld zouden kunnen doorgronden. Neen! ook

{==155==} {>>pagina-aanduiding<<}
hier geldt het: Gods gedachten zijn niet onze gedachten. De Heer, die bij de regering van het Heelal aller belang en behoefte voor oogen heeft, kan hoogst wijze oogmerken hierbij bedoelen, die wij evenwel van voren niet kunnen doorgronden. Het is voor ons genoeg, indien wij bij de bijzondere gebeurtenissen in de menschenwereld ook maar eenige dier bedoelingen kunnen opsporen. En als ons dit met betrekking tot ons onderwerp gelukt, zoo zal het ons duidelijk leeren, dat, gelijk er in de geheele natuur geen kwaad bestaat, hetwelk niet door Gods wijsheid en liefde ten goede wordt bestuurd, zoo ook de Oorlog met alle zijne rampen niet enkel een natuurlijk gevolg is van den hoogmoed, het eigenbelang en de rusteloosheid der menschen, maar tevens een genezend kwaad, dat aan de zedelijk kranke gesteldheid van de eene of andere bijzondere natie weder eene nieuwe gezondheid verschaft.
Stelt u daartoe den algemeen overhellenden trek der menschen tot ligtzinnigheid en weelde voor. Hoe geweldig zien wij die in tijden van rust, van vrede en welvaart de overhand nemen! Stelt u voor, dat het mogelijk was, aan die tijden eene bestendige duurzaamheid te geven, dat de wereld eeuwen achtereen het genot des vredes smaakte, buiten twijfel zou dit, oppervlakkig beschouwd, een bekoorlijk tafereel van deze aarde opleveren; maar zouden, bij de ware gesteldheid van het menschdom, Godsdienst en deugd met dat geluk gelijken tred houden, en zich even schoon bij dien tijdelijken voorspoed ontwikkelen? Wanneer wij de menschen beschouwen gelijk zij waarlijk zijn en niet zoo als zij behoorden te zijn, dan kunnen wij voorzeker die vraag niet bevestigend beantwoorden. In welk een diep verval zou het menschelijk geslacht bij zulk een' eeuwigen vrede zich gestort zien! Hoe buitensporig zouden alle ondeugden, hoe tiranniek de trotschheid der grooten, hoe ontmenscht de weelde der rijken worden! Wat zou God in de oogen der menschen blijven, indien niet deze Opperbestuurder der Wereld, (die hier door stor-
{==156==} {>>pagina-aanduiding<<}
men en onweders den dampkring voor pestaardige aansteking bewaart en elders de inwendige dampen der aarde door vuurbrakingen lucht verschaft) indien deze Heer der Natuur, door den Oorlog en de bezwaren van dien, niet hier en elders de uitbarstingen der zedeloosheid verhinderde?
De heerschende ligtzinnigheid wordt over het algemeen door den Oorlog verbroken; ten minste ontstaat er eene ernstiger wijze van denken bij hen, die niet geheel verzinnelijkt zijn. Het gevoel voor Godsdienst en deugd wordt weder levendig; men begint weder den ongekenden God te zoeken, te aanbidden en in zijn bestuur te eerbiedigen; men leert het duidelijk inzien, dat magt, schranderheid en list nog onder eene hoogere regering dan die der menschen staan; dat het niet de staatkunde der Kabinetten, noch de dwaasheid en ongeregtigheid der Vorsten, noch gesloten Traktaten of zoogenaamde heilige Verbonden, noch de Godverzakende opruijers van losbandige Volken, maar het opperbestuur van den Koning des Hemels en der Aarde is, die het lot der wereld en van derzelver bewoners beslist, die den Oorlog gebiedt, maar ook den Vrede wenkt.
De weelde verliest ten tijde des Oorlogs haar voedsel; de verwoestingen en schade, die door den Oorlog aangerigt worden, veroorzaken vernieuwde vlijt; de buitengewone uitgaven baren buitengewone opofferingen; vele leden der maatschappij worden den Staat ten nutte gemaakt, aan welken zij anders tot last zouden verstrekken; de edelste driften, die door afgetrokkene leeringen der scholen niet zoo algemeen en levendig gemaakt kunnen worden, worden opgewekt; de sluimerende vaderlandsliefde ontwaakt; het genot des vredes wordt daarna beter en meer dankbaar gesmaakt, deszelfs zegeningen meer gewaardeerd, even gelijk hij den dierbaren schat der gezondheid regt leert schatten, die dezelve door ziekte soms afgewisseld ziet.
Behalve deze gewigtige gevolgen en heilzame lessen, die over het algemeen iedere natie voor zichzelve uit den

{==157==} {>>pagina-aanduiding<<}
Oorlog kan afleiden, biedt hij ook nog voor velen, die werkelijk daaraan deel nemen, bijzondere gelegenheid aan, om zich te onderscheiden en de belangrijkste pligten te vervullen.
In den Oorlog vindt de geest van alle burgers gelegenheid om te worden opgewakkerd; die gelegenheid moedigt hen aan, om hunne bekwaamheid en moed aan den dag te leggen; bezield door de edelste drift van vaderlandsliefde, worden zij welligt de stamvaders van een geslacht, dat een zegen voor zijnen tijd, de lust en vreugde der nakomelingschap wordt. Wie herinnert zich hier niet onwillekeurig Nederlands wereldberoemden zeeheld, den edelen de ruiter? Wie denkt hier niet te gelijk aan den even onsterfelijken van speyk, op wien het aangevoerde in zoo verre toepasselijk is, dat hij, zoo als withuys zingt, door deugd zijn' stand ontwassen, het ridderlijke kruis bekwam?
Hoe vele gelegenheden vindt verder de brave krijgsman niet, om in den Oorlog die deugden te beoefenen, die anders niet zóó beoefend kunnen worden! Nergens kan een heldhaftig betrouwen op God en onderwerping aan zijnen wil, nergens kan grootmoedige menschenliefde, nergens onthouding, geduld en onwrikbare standvastigheid beter verkregen worden, dan in den Krijg. Liefde voor het Vaderland, die niets anders is dan Christelijke menschen- en broederliefde op dat Vaderland toegepast, gloeit in het hart van den braven krijgsman. Daardoor voelt hij zich gedrongen, het Vaderland in den Oorlog zijne diensten te bewijzen. Hij gevoelt het, de geheele natie, waartoe hij behoort, heeft er belang bij, dat de onregtvaardige aanmatigingen der eerzucht, der heerschzucht, der eigenbaat of der muitzucht tegenstand vinden en beperkt worden. En, door deze beginselen geleid, openbaart hij waren, Christelijken heldenmoed, en meermalen wordt in hem de stelregel van den grooten gustaaf adolf, Koning van Zweden, bewaarheid: de beste Christen de beste soldaat.
Ik meen genoegzaam te hebben aangetoond, dat ook

{==158==} {>>pagina-aanduiding<<}
de Oorlog, in het bestuur van God, voordeeling kan werken, zoo wel op eene geheele natie, als op bijzondere personen, die aan het oorlogsbedrijf werkelijk deel nemen. Ik wil evenwel daardoor niet gerekend worden onder de onbepaalde voorstanders van den Krijg. o Neen! noch in mijn hart, noch in den stand, dien ik bekleed, vind ik daartoe eenige aanleiding. Het is ook geheel iets anders, het kwaad op zichzelve te begeeren, of daar, waar het heerscht, deszelfs nuttige strekking onder Gods bestuur op te sporen. Zoo is ook ziekte, op zichzelve beschouwd, een zeker kwaad; doch wie wraakt het, wanneer de Christenwijsgeer aan het ziekbed den lijder bepaalt bij de voordeelen, die daaruit voor hem kunnen voortvloeijen? wie heeft het in den vromen gellert gewraakt, dat hij ons eene uitmuntende verhandeling heeft nagelaten over het nuttige en troostrijke van een ziekelijk leven? Zoo hoop ik, dat gij het mij ook niet ten kwade zult duiden, dat ik eene poging heb willen aanwenden, om u te doen zien, welk goeds de staat van Oorlog ons kan aanbrengen, om ons daardoor tot lijdzaamheid en vertrouwen op God op te wekken. Ik poogde slechts de goede strekking van die koorts aan te toonen. Het blijft altijd eene ziekte, die de natuur een tijdlang verzwakt, en die, te dikwerf wederkomende, de gezondheid ondermijnt. Spoedig moge zij dan ons en het geschokte Europa verlaten! Spoedig moge de dag aanbreken, waarop wij ons verlustigen kunnen in de beschouwing van het zachter en bevalliger beeld des Vredes en van deszelfs weldadige gevolgen!
C. Wij willen u eindelijk nog doen opmerken, dat wij de goede gevolgen, aan den Oorlog verbonden, in den tegenwoordigen toestand van ons Vaderland reeds werkelijk kunnen opmerken, en ook verder bevorderen.
Het is waar, M.H., de oorlogsvlam is op onzen alouden vaderlandschen grond nog niet uitgebroken; geene aanmerkelijke verwoesting of schade is nog op Hollands dierbaren grond door grimmige vijanden aangerigt. Maar behoef ik het u wel te herinneren, dat de muitzucht en

{==159==} {>>pagina-aanduiding<<}
het snood verraad der Belgen ons in weinig minder drukkenden toestand dan dien van den Oorlog gebragt hebben? Behoef ik het u wel te herinneren, dat het bloed van velen onzer landgenooten door dien schandelijken afval reeds gevloeid heeft; dat reeds vele braven een offer van moord- en roofzucht geworden zijn? Gij houdt er u gewis van overtuigd, dat, hoewel nog geene bloedige veldslagen geleverd zijn, hoewel de verwoesting, die den Oorlog vergezelt, onzen grond nog niet bereikt heeft, evenwel de toestand, waarin wij sedert verscheidene maanden verkeeren, weinig van den staat des Oorlogs verschilt; en wat ons nog boven het hoofd hangt, is Hem bekend, die de Alwetende is, maar ook het lot der volken met wijsheid bestuurt.
Wat heeft nu de toestand, waarin wij verkeeren, reeds bij ons te weeg gebragt? Kunnen wij bij al het bezwarende daarvan ook eenig goeds opsommen? Ja, ik geloof, dat wij, bij de strengste onpartijdigheid, veilig beweren mogen, dat reeds in dien toestand veel goeds op den dierbaren geboortegrond onzer Vaderen is te voorschijn getreden. Bijna alle gewesten van Europa zien wij door partijschappen verdeeld; rondom ons wordt het vuur van tweedragt tusschen landgenooten aangestookt, volken en Vorsten tegen elkander opgezet; bewoners van hetzelfde land zien wij het zwaard tegen elkander uit de scheede trekken, en zich toebereiden tot alle die schrikkelijke onheilen, die burgerkrijg naar zich sleept. In ons midden, daarentegen, heerscht vrede en eensgezindheid. Liefde voor Vaderland en Koning wordt door de sprekendste bewijzen aan den dag gelegd. Getrouwe krijgslieden zien wij vereenigd met duizend dappere jongelingen, die, stand, beroep en studiën verlatende, zich niet onttrekken aan den regtvaardigsten strijd tusschen verraad en trouw, maar zich moedig aangorden ter verdediging van Nederlands grond. Vrijwillige opofferingen van onderscheiden aard zien wij met milde handen op het altaar des Vaderlands gebragt. Opgelegde lasten en bezwaren zien wij rustig en geduldig dragen. Geen rang of stand

{==160==} {>>pagina-aanduiding<<}
onttrekt zich aan den nood, die dringt, aan de stem, die om hulp en bijstand roept. De aanzienlijke verzaakt de weelde en doet afstand van overvloed; de onvermogende draagt zijn' penning bij; de dienstbare offert zijn moeijelijk verkregen loon; kunsten en wetenschappen wedijveren, om hare talenten ten beste van de zaak des Vaderlands aan te wenden, en ieder, in het algemeen, beijvert zich, om een' steen aan te brengen voor het gedenkstuk der edelste vaderlandsliefde, dat in onze dagen tot een roemrijk aandenken bij de nakomelingschap opgerigt wordt. En van waar die ontwikkeling van kracht, van waar dat vuur, die heilige drift voor de zaak des Vaderlands? Die geestdrift voor eene edele vrijheid, die trouw voor het dierbare land onzer geboorte, die gehechtheid aan een deugdzaam en beminnenswaardig Vorst is in het karakter van den Nederlander als ingeweven. Maar dat gevoel en die drift hebben soms nieuw voedsel, vernieuwde aanprikkeling noodig, zullen zij niet insluimeren of ontaarden, maar zich met vernieuwden luister openbaren; en niet zelden is, volgens de geschiedenis van vroegere en latere dagen, de Oorlog, die ons werd aangedaan, daartoe een geschikt middel geweest, en zoo ook nu in onze dagen.
Wij mogen het ons immers niet ontveinzen, dat wij op het laatst der geruste dagen, die wij nu bijna zestien jaren in ons land beleefd hebben, aan zulk eene opwekking waarlijk behoefte hadden. Toen wij aan het begin van dat tijdperk het juk der wufte Franschen van onze schouderen geworpen hadden, toen wij de voorregten eener nationale vrijheid en onafhankelijkheid verkregen hadden, toen wij onder het bestuur van een vaderlandsch Vorst, den Vorst onzer keuze waren teruggekeerd, hoe hoog waardeerden wij toen die voorregten; hoe vurig dankten wij den Allerhoogsten voor zoo veel onverwacht volksgeluk, ons beschoren; hoe ernstig beloofden wij, dat geluk bestendig te zullen waardig blijven! Maar, helaas! hoe spoedig werden velen ontrouw aan die belofte; gelijk het hun gaat, die, bij langdurige gezond-
{==161==} {>>pagina-aanduiding<<}
heid en voorspoed, de zegeningen daarvan op minder prijs beginnen te stellen, en die goede voornemens, in dagen van ziekte en onspoed opgevat, niet ten uitvoer brengen, maar ligtzinnig vergeten. Gelijk de menschen over het algemeen niet vatbaar schijnen om hier op aarde gelukkig te worden, dewijl zij de waardij van de grootste zegeningen des levens zelden anders dan door derzelver verlies schatten, en niet eer gewaar worden, hoe gelukkig zij waren, dan wanneer zij dat geluk missen, zoo ging het ook met velen onzer. Weelde en trots bij vermogende aanmatiging en aristocratische inkruipselen bij de grooten, onverschilligheid en zucht tot berisping bij minderen, algemeene ontevredenheid en klaagzucht uit te leur gestelde wenschen geboren, gebrek aan volksgeest in alle standen - o, wie zag daarvan niet de duidelijkste sporen! wie voorspelde daarvan niet de jammerlijkste gevolgen! Maar dat kwaad wilde de Voorzienigheid weren; de ingesluimerde geestdrift moest opgewekt worden; de ongelijksoortige afdeelingen, waaruit ons Koningrijk door de staatkunde der Mogendheden zamengesteld was, moesten gescheiden worden, en de onregtvaardigste afval moest
plaats grijpen, om het oude Vaderland te vaster te gronden; het oorlogszwaard moest uitgetrokken worden, om voor ons tot genezing te verstrekken.
Het lang gesmeulde vuur des oproers breekt uit; verschuldigde trouw wordt verbroken, getrouwe vaderlanders verraden en verlaten, moord en roof gepleegd, de vaderlandsche grond bedreigd, Hollands eer gekrenkt, Hollands roem gesmaad. Maar ziet daarin ook juist de middelen, om den ingesluimerden geest te doen ontwaken, om tegen ontrouw de onwrikbaarste trouw, tegen laag verraad de edelmoedigste dapperheid overgesteld te zien, om van Neêrlands aloude trouw en onverschrokken moed te doen blijken, en aan ieder regtgeaard Nederlander den spoorslag gegeven, om van zijn gevoel voor de waarheid, het Vaderland het dierbaarste van alles, de schitterendste bewijzen aan den dag te leggen!

{==162==} {>>pagina-aanduiding<<}

En zullen het alleen de deugden van edelen moed en opregte vaderlandsliefde zijn, die door den toestand, waarin wij ons thans bevinden, opgewekt worden? Of zal ook niet zedelijkheid en godsvrucht daardoor aangekweekt en bevorderd worden? Ik wil dit gaarne gelooven. Is het eene door de ondervinding gestaafde waarheid, dat uit den schoot van rampen en tegenspoeden de heerlijkste dengden geboren worden, dan zullen ook de oorlogsrampen, die ons treffen, niet ongezegend blijven. Zij mogen hun eigenaardig kwaad met zich voeren, zij kunnen ook iets goeds bij ons te weeg brengen. Of zij dit zullen doen, hangt van onszelve af. Zij hebben eene eigenaardige strekking, om aan weelde en ligtzinnigheid paal en perk te stellen, het wisselvallige van het aardsche geluk te leeren inzien, ons hart van het vergankelijke af te trekken, en ons behoefte aan de Godsdienst te doen gevoelen. En wél ons, zoo dit daardoor bij ons mag bevorderd worden! Broeders, Leden eener Maatschappij, die algemeen nut zoekt te verspreiden, streven wij voor onszelve daarnaar, en zoeken wij anderen tot het een en ander op te wekken! Dan zullen de dagen, die wij beleven, ons wijsheid leeren; dan zal aloude liefde voor het Vaderland met trouw voor God en den Koning verbonden worden; dan zal de aloude moed en trouw der Vaderen, gepaard met hunnen ernst en godsvrucht, ons in hunnen dagen verplaatsen. Hoe eerbiedwaardig zal het Vaderland zich dan aan ons oog en dat van andere volken vertoonen! Rondom ons moge het dan woelen en razen, het oorlogszwaard van verre en van nabij uit de scheede getrokken worden, met vertrouwen op God zullen wij zoeken te volbrengen, wat pligt en belang van ons vordert. En geene menschelijke hand moge den sluijer kunnen opligten, waarmede de groote Wereldregeerder het toekomende voor ons bedekt, gerust blijft bij zulk een bestaan on soog op God geslagen, en wij de beslissing van ons lot eerbiedig en gelaten van Hem verwachten, die licht uit
de duisternis schept en vreugd uit droefheid doet geboren worden.


{==163==} {>>pagina-aanduiding<<}

Over de ademhaling der planten.

De meeste kruidkundigen hebben de bladeren der planten aangemerkt, als eenigermate in werking met de wortels overeenkomende, voor zoo verre dezelve namelijk water en andere, tot voeding van het gewas noodzakelijke, stoffen uit de lucht opnemen. De benedenzijde van het blad is gewoonlijk minder sterk gekleurd, dan het bovenste gedeelte. Sedert bonnet is men daarom van gevoelen geweest, dat van den onderkant, door zekere daartoe geschikte bewerktuiging, de uit den grond opstijgende waterachtige dampen ingezogen worden. Bovendien is uit waarnemingen gebleken, dat het sap der planten voornamelijk in de bladeren tot derzelver eigenlijke voedingsstof bereid wordt. Vele natuurkundigen hebben daarom de bladeren in derzelver verrigtingen vergeleken met de longen der dieren. Ook de beroemde Fransche Geleerde brogniart is van deze meening; hij heeft door vele proeven bewezen, dat in de bladeren eene menigte met lucht gevulde holligheden zijn, en wel meest aan de benedenste oppervlakte; welke holligheden, door middel van zeer fijne openingen, gemeenschap met de buitenlucht hebben. Dat echter deze lucht in het inwendige der bladeren hetzelfde doet, als de lucht in longen, was tot nu toe nog niet bewezen - ten minste niet algemeen bekend. Dutrochet heeft hieromtrent proeven genomen, en de uitkomst zijner onderzoekingen aan de Akademie der Wetenschappen te Parijs medegedeeld. Dezelve komen hoofdzakelijk hierop neder.
Dutrochet bemerkte, dat de bladeren, bijzonder die der peulgewassen, de witachtige kleur der benedenzijde spoedig verliezen, wanneer men ze onder het water doet; en hij giste, het hieraan te moeten toeschrijven, dat het water dan in de met lucht gevulde holligligheden van het blad indringt. Hij nam eene proef, die zijn vermoeden bevestigde. Hij doopte, namelijk,

{==164==} {>>pagina-aanduiding<<}
een boonenblad geheel in eene kom met water, en bragt dit onder de luchtpomp. Naar mate de lucht uitgepompt werd, ontwikkelden zich luchtbelletjes uit het blad, en wel uit het onderste gedeelte. Na verloop van een half uur liet hij de lucht weder in, en op het oogenblik, als dezelve indrong, verloor de benedenste oppervlakte de witachtige kleur, welke tot nu toe onveranderd was gebleven. Dezelve werd even groen als de bovenste, en men bemerkte geen onderscheid tusschen de beide zijden. Hieruit blijkt dus, dat de witachtige kleur der benedenste oppervlakte enkel van de in derzelver celachtig weeffel bevatte lucht ontstaat. Bij de bladeren van andere gewassen heeft hetzelfde plaats.
Na veelvuldige waarnemingen omtrent de ademhaling der planten, kwam dutrochet tot het besluit, dat de met lucht gevulde holligheden der planten geene geheel op zichzelve staande werktuigen zijn, maar slechts deelen van een voor de inademing bestemd zamenstel, dat zich onafgebroken over het gansche gewas uitstrekt. Dit blijkt onder anderen uit de volgende proeve. Hij nam een blad van de gele waterlelie, en doopte het in eene kom met water onder, maar liet het afgesneden einde van den bladsteel buiten het water. Nu plaatste hij de kom onder de luchtpomp, en maakte de ruimte luchtledig. Daar ontwikkelde zich geene lucht uit het water - aan de ingedoopte deelen van het blad vertoonde zich geene luchtbel. Na verloop van een kwartier uurs liet hij de lucht weder binnen, en het blad bleef aan de benedenzijde witachtig, gelijk te voren, ten bewijze, dat het de lucht, welke in den natuurlijken toestand de cellen vult, niet verloren had. Daarop herhaalde hij de proef met hetzelfde blad, maar stak het geheel onder water. Zoodra hij de lucht begon uit te pompen, zag hij luchtbellen in menigte aan het afgesneden einde van den steel des blads zich ontwikkelen; doch op de oppervlakte van het blad vertoonden zich geene. Een kwartier daarna liet hij de lucht weder binnen, en oogenblikkelijk verdween de witachtig groene kleur van de

{==165==} {>>pagina-aanduiding<<}
onderste bladzijde. Dezelve werd binnen kort even groen als de bovenste; hetgene daaraan is toe te schrijven, dat het cellenweefsel de lucht verloren had, en het water bij het weder toestroomen der lucht met geweld in hetzelve was ingedrongen.
Uit deze proefnemingen mag men besluiten, dat in alle deelen der gewassen zekere holligheden gevonden worden, die met eene, aan de dampkringslucht gelijkende, uit zuurstof en stikstof bestaande lucht gevuld zijn; met dit onderscheid echter, dat de verhouding der bestanddeelen van de dampkringslucht steeds dezelfde blijft, daar die in de planten afwisselt. Doch daarin is steeds minder zuurstof, dan in den dampkring, ten bewijze, dat de inwendige bewerktuiging der planten zuurstof heeft ingezogen. Uit die proeven blijkt verder, dat deze inwendige lucht vooral tot instandhouding van de levensverrigtingen der gewassen, en dus van het leven zelve, volstrekt noodig is. De planten ademen dus op gelijke wijze als de insekten, zóó namelijk, dat de veerkrachtige, voor inademing of opneming geschikte lucht alle derzelver deelen doordringt, terwijl dezelve bij volkomener schepselen voornamelijk slechts in een enkel daartoe bewerktuigd gedeelte, de longen, tot onderhouding van het leven werkzaam is. Een aanmerkelijk onderscheid tusschen de ademhaling bij planten en dieren bestaat echter hierin, dat de planten op tweederlei wijze, de dieren slechts op eenerlei wijze lucht verkrijgen. De dieren, ook de insekten, bekomen alle lucht, die ze tot onderhouding des levens noodig hebben, uit den omringenden dampkring, middellijk, als de visschen, of onmiddellijk, als de dieren, die in de lucht leven; de gewassen daarentegen trekken uit den dampkring slechts een gedeelte van hunne lucht - meerendeels bereiden zij die zelve in het celachtig weefsel, door middel van den invloed des lichts; en van daar komt het, dat men de planten zoo wel onder de luchtpomp, als door verstikking, wanneer men ze in het donkere houdt, dooden kan.





{==166==} {>>pagina-aanduiding<<}

Verhaal van de schipbreuk van het Fransche koopvaardijschip L'Eole op de kust van het kaffersland, in april 1829.

‘Menschlievendheid en zucht voor het zeewezen zijn aangeborene eigenschappen van den Nederlander. Aan die eigenschappen te voldoen, is steeds zijn lust; hem er over te onderhouden, altijd welkom. Als het dan pligt mag geacht worden, het publiek, in de tegenwoordige omstandigheden, ook op eenige verscheidenheid van stoffe te vergasten, dan voorzeker mag die, menschlievendheid en het zeewezen betreffende, het eerst in aanmerking komen. Wij hebben hierom gemeend, onzen lezers geene ondienst te doen, met hun een hier en daar eenigzins bekort verhaal mede te deelen, dat wij met genoegen in de laatst aangekomene Javasche Couranten lazen. Wij zeggen met genoegen, omdat hetzelve een bewijs oplevert, dat de Nederlandsche hulpvaardigheid en menschiievendheid ook in de Afrikaansche woestijnen haren weldadigen invloed uitoefenen (*).’
***
In den laten avond van den 30sten Maart 1829 ligtte het schip l'Eole, na op het eiland Bourbon bevracht te zijn, van daar het anker, om de terugreis naar Bourdeaux aan te nemen. Weêr en wind lieten dien nacht en gedurende de volgende acht dagen niets te wenschen over, en de schepelingen verblijdden zich in het vooruitzigt op eene voorspoedige reis.
Den 9den April, echter, verflaauwde deze verwachting niet weinig. Er kwam eensklaps een zwaar onweder op. Eene hooge zee en een sterke tegenwind waren er de voorteekenen van. De lucht, tot hiertoe zuiver en helder, werd beneveld; donkere wolken pakten zich twee dagen lang te zamen, en dreigden ieder oogenblik eene uitbarsting. Hevig werd het schip door stormvlagen geteisterd.
In den zoo noodlottigen nacht van den 11den veranderde

{==167==} {>>pagina-aanduiding<<}
de storm in een' volslagen orkaan. Ten 4 ure in den ochtend viel een slagregen stroomswijze neder; de duisternis nam zoodanig toe, dat men bijkans niets voor zich heen kon zien, en scheen nog akeliger door de flikkeringen van den bliksem, die zich van tijd tot tijd aan den gezigteinder vertoonden. Onverhoeds bekomt het schip een' hevigen stoot, die ons het verschrikkelijke nieuws aankondigt, dat wij op rotsen geraakt zijn. Een tweede stoot, heviger nog dan de eerste, volgde onmiddellijk, verbrijzelde ons roer, en deed ons dwars voor de golven komen. De ontsteltenis is algemeen, en eenparig is de kreet: Wij zijn verloren! De Kapitein, de tweede en derde Officier, allen waren op het dek, om onzen treurigen toestand persoonlijk op te nemen. Het schip lag over zijde; men kon zich naauwelijks op het dek staande houden; de golven sloegen geweldig tegen den buik van het schip. De timmerman, die bevel had gekregen om de masten te kappen, en die reeds werkelijk de bijl in de hand had, werd door eene golf omvergeworpen; hij had de tegenwoordigheid van geest, om zich met beide handen vast te grijpen; door deze beweging ontglipte hem echter de bijl, De jonge tweede Luitenant en eenige matrozen vlogen nu in het want, om het los te kappen; dit gelukte hun. De masten, heen en weêr geslingerd, kraakten, en sloegen met een ontzettend geweld over boord. De Kapitein had intusschen de boot doen uitzetten; doch dezelve kon onmogelijk zee bouwen. Onze sloep was in het eerste oogenblik reeds weggerukt. Wij waren allen wanhopig. De tweede Luitenant, die zijne bedaardheid niet verloren had, poogde te vergeefs de manschap te raden. Hij wilde, dat eenigen hunner, goede zwemmers, met een touw in zee zouden springen, eene rots beklimmen, en op die wijze zouden trachten al de manschap te redden, Maar raad noch bevel werden gehoord; ieder was slechts op zelfbehoud bedacht. Eene nieuwe golf neemt met ongeloofelijke kracht het schip op en voert het van de rots
af, maar laat het op nieuw zoo hevig op dezelve nederstorten, dat alles uit elkander gerukt en verbrijzeld wordt. Een algemeene kreet der wanhoop gaat op; - men hoort vervolgens geene enkele stem meer; - schip en manschap zijn door de golven bedolven. Acht personen alleen waren gelukkig genoeg geweest, om zich aan drijvende stukken hout vast te klemmen en den dood te ontkomen. Na veel gevaar te hebben doorgestaan, en deels

{==168==} {>>pagina-aanduiding<<}
zwaar gekwetst, werden zij, de een voor, de ander na, op het onherbergzame strand geworpen, waar hen andere gevaren verbeidden.
De equipagie der Eole had uit twintig man bestaan. Twaalf waren er dus in de golven omgekomen, onder welk getal de Kapitein, videt genaamd, zich bevond. Men had hem in de sloep gezien, die op zekeren afstand op het strand gesmeten was. Wij deden onderzoek, en vonden inderdaad zijn lijk in het zand onder de sloep liggen.
Lang sleepten wij onze gekwetste en afgematte leden langs den oever voort, om onderzoek naar de manschap en de goederen van het verongelukte schip te doen. Van de schepelingen vonden wij twee lijken; hier en daar lagen eenige kisten en koffers op het strand, meerendeels van onzen Kapitein, bevattende onder anderen eenig schoon linnen en kleedingstukken. Daar wij niet allen van dezelfde grootte waren, vielen deze stukken dengenen ten deel, dien ze pasten. Behalve lafitte, een pasiagier, die een' stroohoed buit maakte, en een matroos, die een vernist Chineesch houten hoedje bekwam, waren wij allen genoodzaakt, het hoofd met doeken te omwinden.
Zonderling genoeg uitgedost, stonden wij nu daar bij elkander, geheel besluiteloos, wat verder te doen. De zon naderde reeds zoo zeer den gezigteinder, dat wij hoogstens op nog drie uren dag konden rekenen. De storm woedde heviger dan ooit; alles voorspelde ons een' allertreurigsten nacht. Evenwel was de lust tot levensbehoud, na zoo veel doorgestaan gevaar, zeer levendig.
Lafitte maakte een einde aan dien staat van weifeling. ‘Mijne vrienden,’ zeide hij, ‘hier aan het strand kunnen wij den nacht niet doorbrengen; wij moeten eene schuilplaats opsporen. Wij weten niet, op welke kust wij ons bevinden, of dit land bewoond is, en of deszelfs bewoners Christenen of wilden zijn. Laten wij het onderzoeken. Met geduld en moed zullen wij gindsche hoogten welligt kunnen beklimmen, en er, zoo al geene menschen, misschien eene bergkloof of een hol aantreffen, waarin wij den nacht veilig kunnen doorbrengen. Mogelijk wachten ons nog andere rampen en beproevingen! Wij kunnen ons niet afzonderlijk aan dezelve blootstellen; dan bezwijken wij; maar wanneer wij vereenigd blijven, zullen wij ons misschien kunnen redden. Eendragt maakt magt. Laten wij dus slechts één ligchaam zijn, door éénen geest

{==169==} {>>pagina-aanduiding<<}
bezield. Zoo de dood ons wacht, laat hij ons allen dan met denzelfden slag treffen, en aan aller lijden op hetzelfde oogenblik een einde maken.’
Deze krachtige woorden vonden ingang. Men nam den raad van den wakkeren lafitte aan. Wij maakten ons dan reisvaardig. Onze voorraad bestond uit eenige flesschen wijn en een klein aantal beschuiten, die in eene kist aangespoeld waren. Wij wapenden ons zoo goed doenlijk, en begaven ons naar het gebergte op weg. Ons gezelfschap bestond uit de Heeren lafitte, marchet, eerste Luitenant, dumarnay, tweede Luitenant, marchet, stuurmansleerling; benevens de matrozen egreteau, sylvain, fayst en fourre. De oudste dezer geredde schepelingen was slechts 27 jaar.
Wij bevonden al ras, dat het onmogelijk was, de rotsachtige hoogte te beklimmen, volgden dus eene andere rigting, en ontdekten eene kloof, die ons een' doortogt naar de andere zijde van het gebergte verschafte.
Hier vertoonde zich voor ons oog een geheel ander gezigt, dan hetgeen wij achter ons hadden. Eene uitgestrekte landstreek, heuvels met liefelijk groen, en welige valleijen, vormden met den dorren oever en de woeste zee het treffendst contrast. Lang bleven wij ontroerd het veldtapijt aanstaren, zonder zelfs in het verst verschiet te kunnen zien, of deze streek bewoond werd. Vragende zagen wij elkander aan; de een verwachtte van den ander' zijne gedachten over onzen toestand te vernemen. Nog stonden wij sprakeloos, toen de jonge marchet, die zich eenigzins verwijderd had, eensslags uitriep, dat hij, op tweehonderd schreden afstands, eene hut bespeurde. Ofschoon onze staat de grootste voorzigtigheid gebood, besloten wij, onze schreden naar deze woning te rigten, en te onderzoeken, welke soort van wezens zicb daarin ophielden, en wat wij van hen te wachten hadden. Na eenige inspanning waren wij de hut genaderd, die inderdaad het werk van menschen was en uit gevlochten riet was zamengesteld. Zij was echter ledig. Uit een, naar 't scheen, pas uitgedoofd vuur besloten wij, dat de bewoner niet lang vóór onze komst zijn verblijf moest verlaten hebben. De Heer lafitte ging het eerst binnen; allen volgden wij hem; maar de hnt kon ons ter naauwernood allen bevatten. Bij de uitgedoofde asch lagen twee afgekloven beenen, waaraan meh nog vleesch be-
{==170==} {>>pagina-aanduiding<<}
speurde. Dit gezigt maakte op allen een' zeer onaangenamen indruk. Wat zou er van ons worden, zoo wij in handen van onmenschelijke wilden waren vervallen, wier slagtoffers wij, uit hoofde van ons gering aantal, ontwijfelbaar moesten worden? De duisternis en de onzekerheid lieten ons echter geene andere keuze over, dan te wagen, den nacht in de hut door te brengen. Wij schikten ons naar de omstandigheden, maar genoten weinig rust, in evenredigheid der doorgestane vermoeijenissen; welligt werd ons die door den angst benomen.
Na verloop van twaalf pijnlijke uren brak eindelijk de dag weder aan. Door middel van onzen kleinen voorraad eenigermate verkwikt zijnde, draalden wij niet met het voortzetten onzer nasporingen. Wij kruisten eenigen tijd heen en weder, steeds de helling der vallel volgende; eindelijk troffen wij een stuk lands aan, dat ons bebouwd scheen. Dit gezigt verlevendigde onze hoop van beschaafde menschen te zullen ontmoeten. Wij vervolgden onzen weg. Een' heuvel overtrekkende, zagen wij, op een' tamelijk verren afstand, een' dikken rook opgaan, en hoorden te gelijker tijd een doordringende kreet. Naar den kant, van waar dit geluid kwam, heenziende, befpeurden wij eenige geheel naakte zwarten, die onder een ijsselijk gegil de vlugt namen naar de plek, waar wij den rook hadden zien opgaan.
Wij besloten, het gevolg mogt zijn wat het wilde, ons naar die zelfde plaats te spoeden, en volgden het spoor der vlugtende wilden. Daar de weg nog al gaanbaar was, bereikten wij na verloop van een half uur onze bestemming.
Het eerst vielen ons eenige cirkelvormige hutten in het oog; vervolgens een geheele troep zwarten, die voor den ingang van een boschje geschaard stonden, en ons schenen af te wachten. Zij waren groot en welgemaakt; elk had een dierenhuid als mantel om; in hunne linkerhand hielden zij eenige werpspiesen, en rustten met de regterhand op eene knods. Hunne vrouwen en kinderen (op dezelfde wijze uitgedost) bevonden zich achter hen. Deze houding voorspelde ons niets goeds; wij oordeelden het dan ook raadzaam, hun eenige vredelievende teekens te geven. Te dien einde vertoonde een onzer hun een' witten doek, aan een' tak gebonden, waarop vijf wilden naar ons toe kwamen. Het waren groote, gespierde mannen, die ons stoutmoedig onder de oogen zagen en eene ons onbekende taal spraken. Een

{==171==} {>>pagina-aanduiding<<}
hunner sprak zeer levendig en maakte veel bewegingen. Geduldig hoorden wij hem aan. Toen hij geëindigd had, reikten wij hem allen de hand, ten teeken van vriendschap. Dit werd ook als zoodanig opgenomen; want vijandigheid en achterdocht maakten bij hen plaats voor vriendschapsbetuigingen en eene gemeenzaamheid, die al spoedig zoo verre ging, dat een der afgezanten er geene gewetenszaak van maakte, den Heer lafitte van een' gouden ring te bevrijden en hem tevens zijnen stroohoed af te nemen. Anderen onzer ging het niet beter, makende zij alles prijs, wat hunne gading was. Zij gaven hunne vreugd hierover door luid geschater te kennen.
Zij bragten ons vervolgens naar hunne landgenooten. Toen zij hun verslag wegens de ontmoeting aan het hoofd van den troep geëindigd hadden, gaf deze een teeken aan zijne onderhoorigen, die ons nu mede kwamen bezigtigen en betasten. Zij waren luidruchtig, maar evenwel vriendschappelijk. Zij schenen ons te vragen, van waar wij kwamen. Als antwoord wezen wij naar den zeekant. Terstond beduidden zij ons, hen derwaarts te volgen. langs een' veel gemakkelijker en korter weg voerden zij ons derwaarts. Hunne vreugde ging alle beschrijving te boven, toen zij het strand met allerlei voorwerpen, van het verbrijzelde schip afkomstig, bedekt zagen. Loffelijker gewoonte, besteedden zij bijkans den geheelen dag met het verzamelen van alles, wat hun aanstond.
Inmiddels waren wij naar de hutten teruggekeerd, legden daar een goed vuur aan, om onze kleederen te droogen, zagen onzen voorraad eens na, en kropen, daar de avond begon te vallen, met toestemming eener oude vrouw, in eene der hutten, die waarschijnlijk haar behoorde. Wij kropen, in den volsten zin des woords, in deze hut; want de ingang er van was naauwelijks twee voet hoog. Na achtenveertig uren de grootste vermoeijenis, droefheid en angst te hebben doorgestaan, legden wij ons neder, en al zeer spoedig drukte een verkwikkende slaap onze matte oogleden toe. Onze rust was echter niet van langen duur. Omstreeks middernacht werden wij gestoord door een bezoek, dat ons lang niet aangenaam was, en den moedigsten onzer schrik aanjoeg. Wij zagen namelijk eenige wilden, met pijlen gewapend, een voor een, de hut inkruipen. Zij legerden zich rondom het vuur, staken hunnen tabak aan, en voerden intusschen eene hevige woordenwisseling. Wij schenen er het

{==172==} {>>pagina-aanduiding<<}
voorwerp van te zijn; althans zij wezen gestadig op ons, en zagen ons daarbij met een gelaat aan, hetwelk ons niet veel goeds beloofde. - Ieder, die zich in onzen toestand kan verplaatsen, zal ligt begrijpen, dat wij te midden van zulk een lastig gezelschap weinig sliepen. Onze vrees was echter ongegrond; - de bezoekers verlieten ons bij het aanbreken van den dag, zonder zich het minste kwaad tegen ons te hebben veroorloofd.
De zon had reeds een gedeelte van hare loopbaan afgelegd, toen wij de hut verlieten. De wilden hadden zich weder naar het strand begeven. Wij volgden hen, ten einde ons, zoo mogelijk, van nog eenige eetwaren, die welligt konden aangespoeld zijn, meester te maken. Wij slaagden hierin naar wensch, en des avonds kwamen wij met een' goeden voorraad te huis. Vóór het donker werd, vergastten zich onze magen op een goed deel van denzelven; waarna wij ons, even als den vorigen nacht, in de hut ter ruste leiden.
't Ging evenwel niet beter dan dien vorigen keer. Al spoedig werden wij door de komst van een twintigtal gewapende wilden gewekt, die zich zeer luidruchtig in ons verblijf vestigden. Nadat zij gedurende een' geruimen tijd als 't ware den twist van den vorigen nacht hadden voortgezet, wikkelden zij zich in hunne dierenhuiden en sliepen zachtkens in. Hierdoor zagen wij ons in de gelegenheid gesteld, om hun voorbeeld te volgen. Vóór het aanbreken van den ochtend hervatteden zij hun onderhoud met dezelfde levendigheid, zonder dat wij er iets van begrepen. Toen het dag was geworden, verlieten zij ons, op vijf na. Wij geloofden, dat deze ons moesten bewaken, zoodat wij de hut niet durfden verlaten. Toen dit een onzer, na geruimen tijd, waagde, werd hij niet in het minste weêrhouden; wij volgden hem toen allen.
(Het vervolg en slot hierna.)

St. Simonismus en christendom. (*)

St. simon verbreidde alleen een begrip; zijne Discipelen hebben er eene eerdienst van gemaakt; zij zeggen: De Christelijke Godsdienst dient niet meer voor ons, dewijl zij het ligchaam aan de ziel opoffert.
In Parijs predikt de nieuwe fekte der St. Simonisten op stel-
{==173==} {>>pagina-aanduiding<<}
ligen toon, dat de tijd van het Christendom voorbij is; dat een nieuwe tijd aangebroken is; dat eene nieuwe Godsdienst zich boven het graf van de verouderde moet verheffen, en de menschheid tot die hoogte van volkomenheid brengen, welke boven het bereik van het Christendom is.
De schrijver van dit opstel erkent, dat bij hem het Christendom grondsteen en toppunt van geluk is. Maar hij veracht niet, wat zich elders als geestkracht en beweging voordoet, welk eenen naam het ook drage; want hij weet, dat het eenigermate van een inwendig aanvangspunt moet zijn uitgegaan. En dit is heilig; want het behoort niet tot den eindigen mensch, maar tot Gods geest, die in de menschen werkt.
Wanneer wij overwegen, welke ongerijmde en alle ware godsdienstigheid diep beleedigende mysteriën aan een volk, dat met gezonden en levendigen zin voor regt en waarheid is toegerust, als Christendom gepredikt worden door eene bende van rondsluipende duisterlingen, dan behoeft het ons niet te bevreemden, dat, nadat een afschuwelijk logenmasker met den naam des Christendoms pronkte, nu juist dit wordt aangevallen door menschen, wien het in zijne reinheid nog nooit is verschenen. Wie in zulk een geval openlijk als vijand optreedt, is deze het rijk van christus en de waarheid niet nader, dan de logenprediker, die zich achter deszelfs naam verschuilt? Behalve deze logenproseten, heeft het Christendom nog éénen eigenlijken vijand, namelijk de geestelijk trage laauwheid, de op vermaardheid azende algemeene gezindheid, welke zich op hare levenswijsheid nog al iets laat voorstaan, terwijl zij, tot de dieren zich verlagende, met een dierlijk, hoewel menschelijk overfijnd genot, zich weet te voldoen, en al het overige, het ware leven in den geest, als eene verontrustende hersenschim, verre van zich houdt.
Die St. Simonisten zijn intusschen ons als tegenstanders welkom; want zij zijn zelfs in hunne vijandschap aan het Christendom dienstbaar, in zoo verre zij opregt voor de waarheid leven, en zij zullen ijverige bevorderaars en belijders

{==174==} {>>pagina-aanduiding<<}
van het Christendom zijn, wanneer zij zullen hebben leeren kennen, wat Christendom is.
Wij willen nu eenige bewijzen leveren, hoezeer de St. Simonisten het Christendom verkeerd verstaan.
De St. Simonisten werpen het Christendom voor, dat het zich niet tot het denkbeeld, God alleen alles (*), verheven heeft; dat er in het Christendom een niet te scheiden strijd plaats heeft tusschen het booze en goede, tusschen het door de zonde tot in den grond bedorven vleesch en tusschen den geest, tusschen Satan en God, tusschen het boos en goed beginsel; en dat in het leerstuk der eeuwige verdoemenis van een deel der schepselen eene verschrikkelijke, gedurende het eeuwige bestaan altijd blijvende en nimmer eindigende scheiding, den God der magt, der liefde en waarheid hoont.
Dat het aangevoerde eene teekening bevat niet van het ware, maar van het door donker misverstand zeer mismaakte Christendom, willen wij dadelijk aanwijzen; maar vooraf zien, wat de St. Simonisten in de plaats van de, naar hun voorgeven verouderde en voor het vervolg onbruikbare, Christelijke leer als heilaanbrengende waarheid stellen.
Volgens hun gevoelen, is God niet enkel geest, maar geest en stof te gelijk, en is derhalve niet alleen het geestelijke, maar ook het zinnelijke, stoffelijke leven onmiddellijk heilig. Het gansche leven is een voortgaan van volmaking tot volmaking, en op den weg der volksvlijt ligt het geluk der menschen.
Volgens de Christelijke leer, is God enkel geest. Maar de leer, dat al het stoffelijk leven op zichzelf verwerpelijk is, is niet Christelijk. Uitdrukkelijk bestrijdt paulus het bijgeloof der door een onrein geweten verduisterde logenredenaars, welke het huwelijk en het vrije gebruik der spijzen tot zonde willen maken, met de woorden: Al het van God geschapene is goed, en niets verwerpelijk, dat met dankzegging ontvangen wordt; want het wordt geheiligd door Gods woord en het gebed.
Niet verwerpelijk zijn op zichzelve de natuurlijke dingen, zoo als oude en nieuwe onchristelijke duisterlingen voorgeven; maar ook niet op zichzelve, niet onmiddellijk heilig, zoo als de St. Simonisten leeren, maar zij worden geheiligd door den geest. Even zoo is het gelegen met den arbeid;

{==175==} {>>pagina-aanduiding<<}
arbeid en werk met de handen, wat goed is, zegt dezelfde Apostel, opdat gij den behoeftigen iets kunt geven.
Geen St. Simonist zal toch beweren, dat de arbeid ook van den genen heilig is, die denzelven als middel bezigt, om schandelijke lusten te boeten, of schat op schat te hoopen, terwijl hij zijn' medemensch gebrek laat lijden. Zoo is dan de volksvlijt, deze nieuwe Godin der wereld, niet heilig op zichzelve, maar kan alleen geheiligd worden door den geest, die leven geeft. Het duistere bijgeloof veroordeelt al het ligchamelijke. Het St. Simonismus wil alles op zichzelve heilig noemen. Doch het Christendom stelt den geest boven alles, om alles te heiligen door den geest.
Wanneer de St. Simonisten tegenwerpen, dat christus, zoo als de oorsprookelijke bronnen der Openbaring luiden, uitdrukkelijk gebiedt, het vleesch, de wereld, het tijdelijk leven te verloochenen en te verlaten, zoo antwoorden wij hun, dat zij juist hetzelfde leeren, wanneer zij prediken tegen het uitsluitend belang van persoon, familie en vaderland. Christus gebiedt niet naar de woestijn te vlieden of het ligchaam te pijnigen en te dooden, maar voor de menschen openlijk op te treden, en de waarheid te betuigen, ofschoon ook het leven daarmede gemoeid moge zijn. Datzelfde leeren ook de St. Simonisten; zij leeren het in overeenstemming met het Christendom en in tegenspraak met hunne eigene theorie. Want zij zouden zichzelven meer gelijk blijven, indien zij niet het ligchamelijk leven, het stoffelijk bestaan opofferden aan het geestelijke, terwijl zij het stoffelijke bij het geestelijke niet achter- maar daarmede gelijkstellen.
Het Christendom daarentegen, in deszelfs gebod van de verloochening der wereld, leert, als wij het maar goed begrijpen, niets anders, dan het stoffelijke bestaan te stellen beneden het geestelijke, en het natuurlijke leven te heiligen door den geest.
De St. Simonisten werpen het Christendom tegen, dat in hetzelve eene verdeeldheid van bestaan, een strijd tusschen vleesch en geest onophoudelijk door de oneindigheid henen voortduurt. Zij vinden het einde van dien strijd, die, volgens hen, de eenheid en alheid (*) Gods wegneemt, in de

{==176==} {>>pagina-aanduiding<<}
leer, dat God niet enkel geest, maar geest en stof te gelijk is.
Doch wij vragen den St. Simonisten, of met het aannemen van het ongerijmde leerstuk, dat God te gelijk geest en stof is, ook de strijd weggenomen is, welke werkelijk plaats grijpt tusschen vleesch en geest, en over het algemeen elke strijd, die in de wereld gevoerd wordt? Vindt niet ieder van ons in zich zinnelijke en van zelve opkomende begeerten, welke den geest der Goddelijke wetten en der algemeene liefde wederstaan? Hebben de St. Simonisten zelve niet krijg te voeren met het eigenbelang, om het even of dat in henzelven woelt, of in anderen?
Dezen strijd wil ons het Christendom niet verbergen, maar belooft ons het ophouden van dien strijd, die eens voor al onloochenbare daadzaak is, daardoor, dat de geest het vleesch overwinne, dat is, aan zich onderwerpe; want het leven kan alleen geheiligd worden door den geest. Het belooft eenen tijd, waarin God, die enkel geest is, alles zal zijn in allen, dat is: waarin alle leven geheiligd wordt daardoor, dat de geest het doordringt en vervult.
Niet in eene vermenging, niet in de gelijkstelling van vleesch en geest, maar in ondergeschiktheid van het vleessh aan den geest, wijst het Christendom aan vrede en heil en leven. Het vieesch, de stof is het vergankelijke, veranderlijke; zonder geest is het vleesch dood; God, die enkel geest is, is het leven; christus noemt de vleeschelijke menschen, wien de volheid des geestes nog niet is gegeven, de dooden. De geest is de vormende, scheppende kracht. God is enkel geest, en deze geest gestadig verlossende en opwekkende, om de dooden tot het leven te brengen. Juist in dat indringen van het leven in het doode ligt voor onze menschelijke bewustheid de strijd. Doch het is, volgens de Christelijke Openbaring, een zegevierende strijd; want wij worden door den geest verlicht, van den eenen trap tot den anderen, tot dat God voor ons alles in alles is.
Dit wederlegt de beschuldiging, welke de St. Simonisten tegen het Christendom aanvoeren, dat het zich niet verheven heeft tot het denkbeeld van Gods eenheid en alheid. Het wederlegt ook de beschuldiging, dat het eene Godsdienst van stilstand is. Het Christendom leert eene voortgaande verlichting der menschen door den geest Gods. Het belooft den wasdom der menschen tot Goddelijke volwassenheid; terwijl

{==177==} {>>pagina-aanduiding<<}
zij, bij wederkeerige erkentenis, als leden van één ligchaam zamenwerken, de verscheidenlijk toegedeelde gaven des geestes onderling aanvullen, en, in kinderlijk vertrouwen op den Vader, Hem om hulp smeeken, om den geest, dien zij noodig hebben.
Door hetgeen gezegd is, is reeds wederlegd, wat de St. Simonisten tegen het Christendom, ten opzigte van den zondeval en de erfzonde, aanmerken, dat namelijk naar dat leerstuk het menschelijk leven niets oplevert dan het troostelooze denkbeeld van de verlorene oorspronkelijke zaligheid, welke bestond in de ledigheid van Paradijsbewoners, en van het boeten voor de zonde door zweet en arbeid. De St. Simonisten herinneren daartegen met regt, dat wij den arbeid niet als vloek, maar als zegen der menschheid ons moeten voorstellen.
Hetgeen hierboven gezegd is, bewijst, dat de St. Simonisten hier niet de zuivere Christelijke leer, maar eene uit misverstand voortgesprotene dogmatische voorstelling bestrijden. De leer van de erfzonde stelt, zoo als uit de H. Schrift kan bewezen worden, niets meer voor, dan het onvermogen des menschen, om met zijn bestaan, met God en zichzelven verzoend, en zalig te worden, zonder hoogere, opvoedende, tusschenbeiden komende, van ongeschiktheid en blindheid verlossende hulp van God. Zoo als in de natuurlijke wereld de kinderen niet bestaan kunnen zonder zorg der ouders, zoo vermogen wij ook in het rijk des geestes niets zonder eene tusschenbeiden komende verzorging van geestelijke opvoeding en verlossing uit de duisternis.
Hetgeen de St. Simonisten verder beweren, dat namelijk het Jodendom even zoo min als het Christendom zich heeft kunnen verheffen tot het denkbeeld van Gods eenheid en alheid, daar beide een Satan, een volstrekt boos beginsel aannemen, als in strijd met God, het volstrekt goede beginsel, verraadt diepe onkunde omtrent de leerstellingen van de Katholijke kerk, daar het aannemen van een volstrekt boos beginsel reeds ten tijde van manichaeus als onchristelijk verworpen is.
In hetgeen zij, ten derde, beweren, dat de leer der eeuwige verdoemenis van een deel der schepselen den God der magt, liefde en waarheid en zijnen heiligen wil hoont, daar Hij ons allen tot geluk geschapen heeft, slemmen wij gaarne met de St. Simonisten overeen. Maar wij vragen hun: Is dat

{==178==} {>>pagina-aanduiding<<}
leer van christus, zuiver Evangelische leer? Of is het ook niet een deel van hetgeen het duister misverstand heeft uitgebroeid?
De St. Simonisten zullen ons zekerlijk toevoegen: Niet alleen de Katholijke en Grieksche, maar ook de verschillende afdeelingen der Protestantsche kerk houden zich aan dat leerstuk.
Wij geven toe, dat in de nu driehonderdjarige geloofsbelijdenissen der Protestanten dit leerstuk voorkomt. Maar hetgeen de St. Simonisten tegen het Christendom aanvoeren, dat het eene Godsdienst van stilstand is, wordt volkomen wederlegd door het leven der Protestantsche kerk, hetwelk zij niet schijnen te kennen. Even als het Christelijk leven in de eerste eeuwen een leven daarstelde, ontwikkeling der kennis van de Christelijke Openbaring, - hoewel dit leven spoedig ketens ontvangen heeft van eene onchristelijke geestelijke overheersching - even zoo is het Protestantismus terugkeering tot de vrijheid van het geestelijk leven. Maar deze vrijheid bestaat niet in losrukking van den grond, wortel en stam, maar in voortgaand leven op denzelfden grond, door denzelfden wortel en aan denzelfden stam.
De St. Simonisten werpen het Protestantismus tegen, dat het door zijne terugkeering tot de onvolkomenheid van het begin, door zijne scheiding van het Katholicismus, hetwelk de voleinding van het Christendom daarstelt, aan het Christendom het karakter van eenheid ontneemt, en dat het niet in staat is, ééne algemeene Godsvereering te voorschijn te brengen.
Deze beschuldiging wordt juist daardoor wederlegd, dat het Protestantismus niet is blijven staan op den trap van geestelijke beschaving, welke het in zijne nu drie eeuwen oude geloofsbelijdenissen vertoonde; dat er een aanhoudende strijd, zoo als in de eerste tijden van het jeugdige Christendom, ook nu gevoerd wordt; dat uit dien strijd altijd helderder kennis van de eeuwige, heilaanbrengende waarheid is voortgekomen; dat de ware eenheid der kerk telkens duidelijker erkend wordt, namelijk de eenigheid in den geest, die ons in het hoofd, christus, aanwijst het punt onzer volharding en vereeniging. Eene andere dan deze echte, innerlijke, geestelijke eenheid heeft sedert het ontstaan van het Christendom nooit plaats gevonden; want uiterlijk was de kerk nooit volkomen één. Reeds ten tijde der Apostelen waren er ver-
{==179==} {>>pagina-aanduiding<<}
deeldheden; onder de op hen volgende Bisschoppen vermenigvuldigden zich dezelve, tot dat twee groote scheuringen de Christenheid in eene Roomsche en Grieksche kerk verdeelden. Wat kon ook eene uiterlijke eenheid zijn? Wat anders, dan een dood, gedwongen verstijven van het leven? Juist het zoeken van eenheid in het uitwendige was altijd de vijand der ware geestelijke eenheid.
Dat slechts in het werkzame leven des geestes onze opleiding tot één geloof, tot erkentenis der eenige, eeuwige waarheid kan piaats hebben, is door de Apostelen duidelijk geleerd. Wij kennen dus den St. Simonisten gaarne de verdienste toe, dat zij, in zoo verre als zij eene werking van Gods geest op den menschelijken gelooven, en in het vertrouwen op deze Goddelijke werking voor de waarheid strijden, meer tot Christelijke eenheid bijdragen en beter in den geest des Christendoms leven, dan velen der ijverende Naamchristenen. Zij erkennen toch christus als Godsgezant, en te gelijk, dat het menschelijk geslacht een' grooten stap tot zijne volmaking met hulp van het Christendom gedaan heeft.
Dewijl zij nu dit toegeven, hoe kunnen zij dan toch beweren, dat de werking van het Christendom nu haar einde heeft bereikt, en dat het onvoldoende en onbruikbaar geworden is, om de menschheid verder te brengen, vóór dat zij het Christendom alleen maar in zijne oorspronkelijke bronnen leerden kennen?
Het gebrek aan die kennis hebben wij hun aangewezen.
De openbare geregtigheid veroordeelt niet, zonder zich met de toedragt der zaak bekend te maken; en zij, die eene nieuwe, heilaanbrengende Godsdienst, eene hoogere en heiligere dan alle vorigen, verkondigen, willen zij op zulk eene onregtvaardigheid bouwen?
Door het oog te slaan in de Schriften der Openbaring, zouden zij zich overtuigen, dat jezus christus de allerbelangrijkste verborgenheid, welke tot op Hem aan de wereld was onbekend gebleven, heeft aan het licht gebragt; namelijk: dat alle menschen tot het deelgenootschap aan de Goddelijke natuur geroepen zijn; dat de menschen tot dezelfde volkomene eenheid met God, even als Hij, geraken kunnen; dat zij allen den toegang hebben tot den Vader; dat God allen uit hunne oorspronkelijke blindheid, onwetendheid, uit het ongeioof, waarin zij beginnen, wil verlossen, en zich over allen erbarmen; dat zij, aan Hem, den eeniggebo-
{==180==} {>>pagina-aanduiding<<}
ren Zoon van God, naar den geest gelijk, kinderen zullen worden door dien zelfden geest, zoodat God alles in allen zal zijn.
Deze verklaringen van christus, welke bij herhaling op velerlei wijzen voorkomen het geheele Evangeiie door, wederleggen niet alleen de beschuldiging, dat het Christendom zich niet tot het denkbeeld van Gods eenheid en alheid heeft verheven, en toonen niet slechts aan, hoe onchristelijk het leerstuk is der eindelooze verdoemenis van een gedeelte der schepselen, wat reeds in de negende eeuw door scotus erigena voortreffelijk is bewezen, en dat in de verlichte Protestantsche kerk thans aan geen twijfel meer onderworpen is; maar zij bewijzen ook tegelijk, dat het groote ontwerp des Christendoms nog lang niet beschouwd moet worden als op aarde bereikt. Want het is een ontwerp van oneindigen duur, juist omdat het tot grond heeft het oneindige voortstreven der menschheid tot Goddelijke volwassenheid.
Daarom is ook voor ons het Christendom het toppunt van alle Openbaring. Daarom kan het nooit zijn, dat dezelve voor eene andere Godsdienst moet wijken: want het is en blijft de eeuwige grond voor de eindelooze ontwikkeling van het menschelijk geslacht.
Nadat jezus die heerlijke verborgenheid in het licht heeft gesteld, dat het doel voor de menschheid haar eensworden met God is, zegt Hij met volle regt: Ik heb u nog veel te zeggen, doch gij kunt het nog niet dragen. Maar de geest zal u in alle waarheid leiden, en zal het van het mijne nemen.
In die Openbaring is ook reeds werkelijk gegeven, wat de menschelijke geest, door werking van den Goddelijken geest, ooit kan vatten. Daarom erkennen wij, dat wij het alles uit de Openbaring van christus ontleenen; want ledere nieuwe ontdekking in het gebied des geestelijken levens is bijna enkel herinnering van hetgeen door christus reeds gezegd en in zijne Openbaring begrepen is. Doch is op diezelfde woorden tevens gegrond ons geloof aan voortgaande verlichting.
Zekerlijk hebben de meeste Godgeleerden ons het Christendom niet van deze zijde voorgesteld, maar ons datgene, als hoofdsom der Christelijke Openbaring, willen opdringen, wat hun bijzonder begrip van dezelve vatten kon. Verklarende al het andere voor ketterij, zetteden zij alzoo aan de

{==181==} {>>pagina-aanduiding<<}
werkingen des verlichtenden geestes grenzen, en stelden hunnen eigen geest als scheidsmuur en niet te overschrijden grens tusschen ons en het Christendom. Vandaar is het gekomen, dat niet alleen in het Katholicismus, maar ook in het Protestantismus, waar dit door averegtsche Hervormers met zichzelve in tweestrijd geraakte, ieder, die zich niet, in voorgesurevene leerbegrippen, onder het geestelijke, voorwaar onchristelijke, juk voegen kon, meer of minder van de Christelijke kerk vervreemd werd; zoodat wij juist de verlichtste, de meest geroemde onzer dichters, kunstenaars en geleerden moesten zien buiten gemeenschap van het Christelijk geloof. (*)
Doch in het echte Protestantismus, of liever in het levendige Christendom, geldt voor den geest, in welken de vrijheid is, geen menschelijke grens of bepaling. De Hervorming der 16de eeuw heeft geen stilstand des geestes willen daarstellen. De ontwikkeling van het menschelijk geslacht moge eens hare tijden van schijnbaren stilstand en rust, ja zelfs van teruggang hebben, zoo als ook in den winterschen rusttijd der natuur een terugtreden der levenssappen, een uiter lijk verstijven is waar te nemen; dan die rust is geen dood, maar slechts stille bereiding van nieuwe krachten. Ook de kerk heeft hare tijden van stilstand en teruggang gehad; doch zij is zelfs dán niet blijven staan, maar vooruitgegaan. Wie zich wil bekend maken met de verbetering, welke het Christendom door den arbeid van verlichte Godgeleerden in onze tijden heeft aangewonnen, die zal erkennen, dat de grond, christus, ja wel altijd één en dezelfde is en blijft, maar dat ons bouwen op denzelven altijd voortgaande is; dat de door christus bekendgemaakte blijde boodschap reeds door de Apostelen, door uitlegging en wijziging naar de behoeften der hen omringende menschen, eene opgroeijende houding ontving; en dat de uitlegging en toepassing op het leven nooit behoeft op te houden, maar voortgaan moet, juist dewijl de grond - het oorspronkelijke woord - een levendige, eeuwige is; dewijl, naar de belofte van christus, de leerende geest van God, overal in zijne kerk werkende, tot het ééne eeuwige doel voert; dewijl het ware

{==182==} {>>pagina-aanduiding<<}
Christendom geen dood, maar een levend gebouw is, in hetwelk levende steenen gebouwd worden tot een Godshuis, en, in geestelijk verband, als leden van één ligchaam, wederkeerig elkander te gemoet komende en dienende, een iegelijk naar de gave, die hem geschonken is, door den aan allen gemeenschappelijken geest, in toenemenden wasdom zich zetten tot daarstelling der Goddelijke grootte.

(Het vervolg en slot hierna.)




Iets over meiboomen.

Weledel Heer!

Eenigen tijd nadat ik in het Mengelwerk der Vad. Letteroef. No. XIV. voor 1831. het artikel, betiteld: Geschiedenis der Vrijheidsboomen, gelezen had, vond ik in g. van loon's Beschrijving der Nederlandsche Historiepenningen gewag gemaakt, niet juist van Vrijheids-, maar van Meiboomen. Dit bragt mij het vroeger gelezene, waarvan ik hier boven sprak, weder voor den geest. Ik nam het No. nog eens in handen; en, het genoemde artikel met het door van loon verhaalde vergelijkende, vond ik, dat er alleen in de noot onderaan bl. 675 iets van Holland gezegd wordt; en meende ik daarom, dat het welligt aan ons publiek niet onaangenaam zoude wezen, de leemte, in het, naar allen schijn uit het Fransch vertaalde, stukje (de noot is geteekend Vert.) overgebleven, aangevuld te zien. Hiertoe strekke hetgeen volgt, indien het u de moeite waardig mogt schijnen, dit geschrist in een of ander volgend No. van uw geacht Tijdschrift over te nemen.
Lang vóór dat bij de Franschen het denkbeeld was opgekomen, om de Meiboomen, welke zij somtijds hier en daar planteden, in Vrijheidsboomen te veranderen, is in Holland de gewoonte, van de geboorte der lieve Bloeimaand door het oprigten van een' Meiboom te vieren, in zwang geweest. Van loon spreekt van het planten van denzelven, als van een in zijnen tijd, althans in 's Gravenhage, heerschend gebruik, en verhaalt, D. II. Boek III. bl. 224 en 225 van zijn boven aangehaald werk, dat, in het jaar 1635, zekere joris de coleri, Luitenant van een der zes Burgervendelen in genoemde Stad, bij Burgemeesteren ging halen de noodige zinspreuken, om in de zijden wimpels, die van den

{==183==} {>>pagina-aanduiding<<}
Meiboom moesten waaijen, te plaatsen. Deze zinspreuken werden jaarlijks door den Rector der Latijnsche Schole opgesteld, uit een driedubbel getal door Burgemeesteren gekozen, en met gouden letteren op de wimpels uitgedrukt. Vervolgens plantte gemelde Luitenant met zijne manschappen den met vijf palmkransen gesierden boom, in den nacht tusschen 30 April en 1 Mei, voor het Hof van den Prins van Oranje (fredrik hendrik), en ontving op den blijden dag, tot eene vereering, daarvoor van Zijne Hoogheid honderd zilveren dukatons. De onkosten voor het oprigten en versieren van den boom niet meer dan tachtig gulden gekost hebbende, werden van het overige geld zilveren penningen gemaakt, en rondgedeeld aan de burgers, die aan het planten van den Meibeom deel genomen hadden. De afbeelding van een' dier penningen vindt men bij vanloon, ter bovengemelde plaatse. Op de eene zijde is verbeeld het Stadhouderlijk kwartier, van de zijde van het Buitenhof te zien, met den geplanten boom, waarbij een schutter de wacht houdt. Op de andere zijde staan, binnen een' lauwerkrans, deze regelen:

‘Ter eren van de Prins is deze Mei geplant 
Door joris de coleri, was toen ons Luitenant.’ 

Sedert het jaar 1716 is (alweder volgens van loon) in gebruik gekomen, ook ter eere van den Magistraat van 's Gravenhage, den Meiboom te planten; alleen was het nu niet meer aan den in den laatsten nacht van April wachthebbenden Luitenant, dat die taak als van ouds was opgedragen, maar er werd door de Hoofdmannen om geloot. In 1712, toen er voor het eerst geloot was, viel de eer van het oprigten van den staak te beurt aan pieter husson; en zoo hoog was het bedrag der geschenken, welke hij bij die gelegenheid van verschillende Corporatiën en bijzondere personen ontving, dat hij aan elk zijner manschappen een' zilveren lepel kon vereeren.
Verder gaat de inlichting niet, welke meergemelde Schrijver met opzigt tot de Meiboomen geeft. Ik kan dan ook niet bepalen, hoe lang de gewoonte van die te planten nog aangehouden heeft; maar zeker is bij ons dit gebruik geenszins de aanleidende oorzaak tot het planten van Vrijheidsboomen geweest. Een iegelijk weet, dat het denkbeeld daarvan door onze Fransche overweldigers in het laatst der vo-
{==184==} {>>pagina-aanduiding<<}
rige eeuw tot ons is overgebragt; dat allengskens de Vrijheidsboomen van onzen grond verdwenen zijn, en dat Oud-Nederland, weder vrij geworden zijnde, geene zinnebeelden uit den rampzaligen tijd van deszelfs vernedering meer gedoogd heeft. Gulle vreugde, eer- en vriendschapsbetooningen alleen schijnen oudtijds in ons Vaderland door het planten van den Meiboom gekenmerkt te zijn geweest, en geene buitensporigheden daarmede immer in eenig verband gestaan te hebben, of oproerige bewegingen er uit voortgesproten te zijn.
Amsterdam, 6 Febr. 1832.
M.J.




Vaderlandlievende overdenking.


Zag zich oud-Nederland geketend 
Aan 't volk, dat, eed en God vergetend, 
Gewis den moorddolk had in 's Konings hart gedrukt; 
Die band zal ons niet langer knellen; 
Ons mag de borst van vreugde zwellen; 
God lof! 't verachtlijkst volk heeft zelf zich losgerukt. 
 
Dat volk heeft zelf de boei verbroken. 
Heil ons! wij zien het leed gewroken. 
Voor hen was voorspoeds kelk tot aan den rand gevuld; 
Maar elke teug werd bij 't verzwelgen 
Een zwijmeldrank voor woeste Belgen, 
Wier overmoed, helaas! te lang reeds werd geduld. 
 
Noord-Nederland zag vijftien jaren 
In stillen weemoed henen varen; 
Zijn welvaart kwijnde; maar in de altijd edle borst 
Sloeg (schoon der Belgen smaad elk griefde) 
Het hart vol onuitdoosbre liefde 
Voor eendragt, Grondwet, en een' eeuwig dierbren Vorst. 
 
De boosheid waande ons land te krenken 
Door 't aan zichzelf terug te schenken, 
Toen muitzucht wijd en zijd haar schandvlag had ontplooid; 
Maar Holland juichte, en ademt ruimer. 
Dat vrij de Staatsleeuw schijnbaar sluimer'; 
Ook dan, wanneer hij rust, begeeft zijn kracht hem nooit. 

{==185==} {>>pagina-aanduiding<<}

Door snood verraad en hoon verbitterd, 
Verschrikt zijn blik, waar toorn in schittert; 
De pijlen snoert hij vast, en schudt zijn manen stout; 
Hij brult, en doffe donders knallen; 
Antwerpen ziet zijn' trots gevallen, 
En smeekt, al kruipende op zijn puin, om zelfbehoud. 
 
Ja, 't heilig bloed der achtbre vaadren 
Stroomt nog het heldenkroost in de aadren. 
Chassé, 's lands wellust en de schrik van 't muitrenrot, 
Sprak, door den donder der kartouwen: 
‘Oud-Neêrland vest zijn vast vertrouwen, 
Daar 't met geene eeden speelt, op 't wettig regt en God.’ 
 
Die taal, zoo krachtvol, zoo verheven, 
Deed Maurits' heldengeest herleven; 
Hij zweefde op de echo, die langs Scheldes boorden rolt; 
't Was ook de taal der waterhelden, 
Die 's Konings wil door kogeis melden, 
Terwijl het eerloos bloed den Belg in de aadren stolt. 
 
Triomf! het kroost dier waterleeuwen, 
Die roemrijk eens, in vroeger eeuwen, 
Hun leven offerden aan de onafhanklijkheid, - 
Dat kroost, die eedle heldenzonen 
Zien zich dezelfde gloriekroonen, 
Als Tromp en Ruiter, nog door 't laatst geslacht bereid. 
 
Klinkhamer! nevens Maas! gevallen, 
's Lands Barden doen uw loflied schallen; 
Gods Englen kroonden u, na d' onvolprezen strijd; 
Uw bloed heeft Neêrlands heldenscharen, 
Zoo wel op 't land, als op de baren 
Des grijzen Scheldestrooms, ter zegepraal gewijd. 
 
Gewis, uw bloed deed onder 't vloeijen 
Uit elken droppel eerloof groeijen. 
Triomf! die loovren zijn vol eedle wraak vergaard; 
Maar de allerschoonste dier laurieren 
Blijft, held van Speyk! uw grafnaald sieren, 
Ook schoon een duizendtal uw fierheid evenaart. 

{==186==} {>>pagina-aanduiding<<}

Noord-Neêrlands vlag, waar die moog wappren, 
Dwingt eerbied af voor ware dappren. 
Die vlag is 't onderpand van de onafhanklijkheid. 
Waar ze immer zwiert aan verre stranden, 
Getuigt zij de eer der vrije landen, 
En praalt als 't zinlijk beeld van 's Konings majesteit. 
 
U, held Hobein! wien 't mogt gelukken, 
Dat pand aan 's muiters wrok te ontrukken; 
Ja, u, van Leuven! die de schandvaan hebt verscheurd, 
Heil u, u allen! waarlijk eedlen, 
Die roem van rang noch standplaats beedlen; 
U allen blijft de lof van 't nakroost waard gekeurd. 
 
Neen, nooit is Neêrlands volk verbasterd! 
Hoe fel gehoond, hoe snood gelasterd, 
't Bleef groot zelfs, toen 't vol smart een schandjuk heeft getorscht. 
Met weêrzin streden Nederlanders 
In schaâuw van Frankrijks oorlogsstanders, 
In krijg op krijg, door 't bloed van volk bij volk bemorst. 
 
Toen moest men Neêrlands jongelingen 
Het krijgstuig in de vuisten wringen; 
Een schandlijk moordtooneel was hun toen 't oorlogsveld; 
Maar 't slavenjuk lag naauw vertreden, 
Of eigen erf werd vrijgestreden, 
En Waterloo aanschouwde in elk' Bataaf een' held. 
 
Dáár golfden grootsch de zegevanen; 
't Verbond van Vorst en onderdanen 
Scheen dáár bezegeld met Oranjes heldenbloed; 
Maar, schoon een vijftienjaarge vrede 
De zwaarden hier tot sikkels smeedde, 
De olijvenschaduw koelt nooit 's volks onwrikbren moed. 
 
Getuigt gij, die, door strijdlust blakend, 
Geduldig voor 's lands grenspaal wakend, 
Het voorwaarts eindlijk vol verrukking hebt gehoord; 
Getuigt, hoe u de boezem gloeide, 
Toen 't van Prins Willem's lippen vloeide: 
Der Barden krijgszang klonk nooit schooner, dan dat woord. 

{==187==} {>>pagina-aanduiding<<}

Toen zag Euroop uw zegevieren, 
En Koning Willem's veldbanieren 
In 's muitlings eerloos bloed langs berg en dal geplant. 
Der vaadren roem was weêr herboren; 
Oranje's eer mogt wolkloos gloren; 
De staatslist bloosde, en eerde op nieuw oud-Nederland. 
 
God lof! wat wanklen moge of wijken, 
Nooit, nooit zal Hollands roem bezwijken. 
Al zonk dat heilig erf ook weêr in 's afgronds kolk, 
De golven bruisten, onder 't woelen, 
Dan wis: ‘De grond, dien wij bespoelen, 
Was eens de bakermat van 't edelst heldenvolk.’ 

petronella moens.

Armoede.

Fragment.

(Eene arme vrouw, met een kind op den arm, spreekt tegen een rijk heer:)

Ja, luiheid! - Ach, hoe ligt is de oorzaak uitgevonden, 
Waarop de rijke liên de onfeilbare uitspraak gronden, 
Dat de arme zijne ellende en kommer heeft verdiend! 
Maar, met verlof, Mijnheer! denkt zóó de menschenvriend? 
Is 't luiheid, bid ik u, als koude of heete koortsen 
Ons rillen door 't gebeente, of gloeijen doen als toortsen? 
Als de arme kranke man, die schier van honger blaft, 
Op stoppende aardvrucht vlamt, of met droog brood zich straft? 
Is 't luiheid, die het loon, te schraal reeds, niet doet groeijen 
Naar groeijende behoeft', schoon 't zweet en bloed doet vloeijen? 
Vóór zes jaar heeft de klok (ik was toen blijde bruid, 
En wie treedt dan terug?) mijn lot mij voorgeluid! 
'k Was dienstbaar, zonder zorg, had bed en kost en kleêren, 
En wist niet, wat het zij, te vasten en te ontberen. 
'k Ging zorgeloos te bed, en sliep steeds als een roos, 
Gerust als op de ra een afgesold matroos. 
'k Mogt zondags uit mijn kist 't veelkleurig jakje halen, 
En, als de kramer kwam, kon ik een lint betalen. 

{==188==} {>>pagina-aanduiding<<}

Mijn man was bij de hand, en zat er warmpjes in. 
Niet waar, Mijnheer! dit scheen dan toch geen kwaad begin? 
'k Zie op zijn schoenen nog de zilv'ren gespen prijken, 
En, als het werk hem riep, hem op 't horlogie kijken. 
Er was in 't gansche dorp, dit weet ik nog zeer wel, 
Op zon- of feestdag geen zoo net gekleed gezel. 
Wij trouwden, waarde Heer! en kregen eerlang kind'ren, 
Maar moesten 't eene zeil weldra na 't ander mind'ren. 
Ik zag, hoe 't bang getij der nooddruft daaglijks steeg, 
En, wat mijn man verzon, den buidel immer leeg. 
De gespen moesten toen eerlang voor riemen wijken, 
En met zijn uurwerk ging weldra de lomberd strijken; 
En, toen het zondagskleed tot werkpak was versneên, 
Ontvlood ons kracht en hoop op nieuwen dos meteen. 
Wat mij betreft, gij ziet, ach! mijn verscheurde kleêren - 
Men moet, in onzen stand, met schade en schande leeren. 
Maar, ben ik schuldig, denk, geen jonggetrouwde liên 
Vermogen, in dien staat, hun wis verderf te ontvliên. 
 
‘Maar de Armenkas.’.... 
 
'k Ben niet ondankbaar; maar haar gaven 
Zijn ruim genoeg, om daar een zieke meê te laven! 
O, welk een schoon verschiet! In 't prilst der jeugd slavin, 
En wordt men oud en stram, dan volgt op 't fraai begin 
Het Werkhuis, en aan 't einde een kist van ruwe schalen, 
Waarin dan de Armenkas ons doet ter aarde dalen; 
Terwijl de kleine klok (en dit is dan 't besluit, 
Dat 's armen uitvaart meldt) in haast nog wordt geluid. 
 
‘Is dit uw kind?’ 
 
O ja! Men mag, Mijnheer! niet morren. 
Gij ziet den schoonen knaap misvormd door lap en lorren; 
Maar zaagt gij hem gekamd, gewasschen en gekleed, 
Gij zaagt een Englenkopje, uit levend was gekneed! 
Des Dorpheers Jonker zou hem als zijn broertje streelen. 
O! 't zou een jongsken zijn, dat u het hart zou stelen! 
Die dunne lompen zijn verkwiklijk voor het kind - 
Zij gunnen doortogt aan den zoelen zomerwind; 
Maar, als de winter komt, met blaauwe kaak en handen, 
Dan krimpt mij 't moederhart bij 's liev'lings klappertanden. 
'k Heb buiten hem nog drie - God helpe ons, arme liên! 
Maar dikwijls wenschte ik hen in 't doodsgewaad te zien. 

Naar southey.
m. martens.





{==189==} {>>pagina-aanduiding<<}

[Ingezonden]

Aan den Redacteur der Vaderlandsche Letteroefeningen.

Mijn Heer!

Toen ik in No. XIV van uw geacht Tijdschrift voor 1831 het te voren zoo algemeen bekende gedicht van den beroemden Hoogleeraar burmannus, tot lof van het tabakrooken, las, herinnerde ik mij de dagen mijner jeugd. Wij waren op het Collegie bij den waardigen Professor nodell, destijds Rector van de Erasmiaansche School, te dezer plaatse. Onze altoos vriendelijke Leermeester deelde ons het genoemde vers mede, en moedigde ons aan, er eene vertaling van te beproeven. Ik deed mijn best als de overigen, en zend UEd. hier het werk mijner gelukkige jaren, immers zoo ver mijn geheugen het mij te binnen brengt; het ontbrekende heb ik moeten aanvullen. Zoo UEd. 't der moeite waardig keurt, zag ik gaarne dit stukje in uw Mengelwerk opgenomen.
Voor hen, die het oorspronkelijke kennen, zal dit jeugdige voortbrengsel geene verdiensten hebben. Zij, welke het Latijn niet verstaan, zullen misschien de vertaling van een in der tijd zoo vermaard stuk niet zonder eenige belangstelling lezen. Voor mijn gevoel is het aangenaamste, te denken, dat misschien hier of daar een oude schoolmakker (hoe lang is het geleden, en wat is er van velen hunner geworden!) zich de dagen, in wier herinnering ik mij steeds verheuge, zal te binnen brengen, en mij, in den geest, de oude vriendenhand toereiken.
Met achting heb ik het genoegen te zijn
Rotterdam, 16 Dec. 1831.
UEd. dienstv. Dienaar, may van vollenhoven.

Ernstige overpeinzing van het tabakrooken, met verwerping van het snuiven, en een banvloek over de pruimers.

Rook is de roem der wereld.


Van hier, gij snuivers en gij pruimers! Weg van mij, 
Onheilig volk! Wat helsche drommel kon u leeren, 
Onreine hoop! het kruid, dat Goôn en braven eeren, 
Zoo heidensch te verdoen in sn..t en kw....ij? 

{==190==} {>>pagina-aanduiding<<}

Foei, schaamt u in uw ziel! foei, foei! van hier, profanen! 
'k Heb niets gemeens met u! - Het is de pijp alleen, 
Liefhebbers! (welker hart, gevormd uit fijner keen, 
Eene eedler inborst toont) waartoe 'k u moet vermanen. 
Want zoo veel visschen, als er zwemmen in het nat, 
En zoo veel vogels, als we in 't ruim der lucht zien zweven, 
Of zoo veel bloemen, als de zomer ons kan geven, 
Ja zoo veel blaadren, als het digtste woud bevat, 
Zóó menigvuldig was altoos de pijp te roemen, 
Schoon ik hier alles (en wie vergt het?) niet zal noemen. 
Dit bij zichzelven te beseffen, - dit vermaak, 
Bij nacht en dag, naar de oude zeden en manieren, 
Steeds te genieten, en zijn' rooklust bot te vieren, 
O fraai, doch moeilijk werk! o uitgebreide taak! 
't Zijn allen juist geen koks, die lange messen dragen, 
Gelijk het spreekwoord zegt; en elk doosdrager ook, 
Al schijnt hij voor het oog een minnaar van den rook, 
Zal, naar den eisch van 't werk, aan kenners niet behagen; 
Maar hij, die lust heeft, lees het volgende, en hij leer' 
Naar regt en regel hier te smoken als een heer. 
't Is geen verdienstlijk werk, alleen de pijp te vullen, 
Te nemen in den mond, te ontsteken aan den gloed; 
Een boerenkinkel kan dat alles even goed; 
Neen, 't is eene eedler taak, die we u hier toonen zullen: 
Houd in uw linkerhand behendiglijk de pijp, 
En laat uw regter nog den stopper eerst gebruiken; 
Wil dan, vol majesteit, uw peinzende oogen luiken, 
En plaats u regt en fier op 't zachtgevulde trijp; 
Rook met gepasten ernst en kracht; dat te elken stonde 
Voor 't heilig dampwerk zich uw eerbied ons verkonde. 
Trek niet te schielijk, maar bedaard, vol destigheid; 
Laat van de kunst uw zwierig aanzien blijken geven, 
De rook niet hol en los, maar vast naar boven zweven, 
In ronde kringen door de dunne lucht verspreid. 
Valle ook het vuur niet weg; houd vol, en de eerste vinger 
Zij, tot gij de assche voelt, uw rooktabaksbedwinger. 
Geen zee van spuwsel dekk' den vloer! - uw goede sier 
Betoon' zich enkel in 't genot van wijn of bier; 
Maar drink met matigheid; laat nooit de volle kannen 
Bij 't edel rooken uw vermogens overmannen. 
Gedraag u als een held; en is de pijp geleegd, 
Dan worden mond en lip behoorlijk afgeveegd. 

{==191==} {>>pagina-aanduiding<<}

Ziedaar den roem van 't werk; dat is de kroon van 't smoken! 
Zoo past, naar mijn begrip, een' destig' man het rooken. 
 
Al mijn wenschen is maar rook; 
Rooken is mijn wenschen ook. 

1798.

Aandoenlijke onnoozelheid.


Door zielverkoopers (*) opgespeurd, 
Werd Fredrik, de afgod zijner moeder, 
Den nooitverzaden Dood tot voeder, 
Ten krijg meêdoogloos heengesleurd, 
Vaak ging de troostelooze vrouwe, 
Al weenend, naar de naaste stad, 
Waar een Maria beeld voor elken nood en rouwe, 
Naar luid van 't volksverhaal, een wonder vaardig had. 
Hier smeekte zij, als om haar leven, 
Den dierbren zoon haar weêr te geven. 
Zoo smeekte zij een jaar; en, tot haar zielsverdriet, 
Haar Frederik verscheen maar niet! - 
‘Hij, die geen lijden kent, die kent ook geen erbarmen!’ 
Dus spreekt ze, en, als een pijl zoo snel, 
Neemt zij 't Maria-beeld het Kindeken uit de armen, 
En ijlt er mede uit de kapel; 
Zij zet het, ver van daar, in eenen boomstam neder, 
En komt met vochtige oogen weder, 
En fluistert, spijtig, der Madonna in het oor: 
‘Nu voelt ge eens, wat het zegt, dat men zijn kind verloor!’... 
Maar, stom gelijk een visch, deed zij geen wonderteeken; 
En, mogt ook 't moederhart van fellen weedom breken, 
Zij, doof voor moedersmart, bleef werkloos, als vereelt. 
Nu werd haar oog verlicht, en 't Heiligbeeld - een beeld; 
Zij wierp zich, in den geest, voor aller Vader neder, 
En zachte kalmte keerde in hare ziele weder. 

IJ.


{==192==} {>>pagina-aanduiding<<}

Op de aanspraak van den maire van Lyon aan den jongen hertog van Orleans.


Wat woord, Monsieur prunelle, ontging uw' achtbren mond! 
Gij zegt: ‘Lyon was Maagd in misdaên, tot den stond, 
Dat haar het oproer blaakt, 't welk Orleans komt smoren.’ 
Zoo heeft zij dan, helaas! haar' maagdom thans verloren! 

IJ.

Op het voorgestelde verbod van hennep-uitvoer in België.


Gij, dubbel blinde Rodenbach! 
Te regt verheft gij uw beklag, 
Dat men den hennep uit blijft voeren: 
Van deze plant toch maakt men snoeren.... 
't Gemeen zegt stroppen; en wie weet, 
Zoo men daar geen verbod van deed, 
Hoe hoog wel dat produkt zou stijgen, 
Als gij en uws gelijk' eens loon naar werk mogt krijgen! 

IJ.

Op zeker verzenmakend ingenieur.


Nooit was een dijk zoo digt als thans; maar 't kan te ligter: 
Hij, die 't meê na moet gaan, geeft zelf zich uit voor dichter. 

F.W.C.

Tijdstroom.


Met den Tijdstroom meê te varen, is den schrandren man niet zwaar; 
Zich daar boven te verheffen, zwaarder, edeler, voorwaar! 

IJ.


{==193==} {>>pagina-aanduiding<<}

Mengelwerk.




Redevoering, over den volksaard in het algemeen, en dien van Nederland in het bijzonder.

Door B.T. Lublink Weddik, Evang. Luth. Predikant. (*)

De redelijke mensch ontving, bij zijne vele voortreffelijke vermogens, ook het vermogen, om zijn' wil tot het een of ander te bepalen; om, uit verschillende en ongelijksoortige voorwerpen, het eene boven het andere den voorrang te geven; met andere woorden, de redelijke mensch kan eene keuze doen. Het is er echter verre af, dat zijne keuze steeds redelijk en doelmatig is; hij mist somtijds zijn doel, en ziet te laat, dat hij beter en omzigtiger had moeten kiezen. Met deze onomstootelijke waarheid open ik mijne rede, en kenschetste daardoor tevens den neteligen toestand, waarin een redenaar zich bevindt, die gedwongen wordt zijn onderwerp te zoeken, en telkens denkt het doelmatige gevonden te hebben, terwijl hij op het volgende oogenblik hetzelve als doelloos verwerpt. De redenaar, die naar onderwerpen zoekt, is derhalve in hetzelfde geval als een visscher, die langs den stroom met zijne hengelroede loopt; hij werpt het lokaas nu hier, dan daar, en wanneer hij niet aanstonds beet krijgt, gaat hij naar eene andere plek, en alzoo telkens verder, tot dat hij terugkeert en dikwijls niets medebrengt. Het onderwerp, waarnaar ik gezocht heb en hetgeen ik U aanbiede, staat

{==194==} {>>pagina-aanduiding<<}
in geene dadelijke betrekking tot den gedenkwaardigen dag, welke heden voor Nederland is aangebroken; evenwel toch in eene zijdelingsche. De verlossing en herstelling van ons Vaderland, vóór achttien jaren, ligt U allen nog te versch in het geheugen, dan dat ik mij bemoeijen zoude, datgeen te herhalen, wat mijne Medeleden zelve beleefd hebben. Buiten dat is deze herstelling door zoo menige welversneden pen beschreven, dat men in verzoeking zoude geraken, de keurige beschrijving ongevoelig over te nemen; iets, dat zeer dikwijls geschiedt, en in zoo ver zeker geoorloofd is, als men het werk van anderen meer algemeen zoekt te maken, zonder dit uitdrukkelijk te betuigen. Over het geboortefeest van Nederlands waardige Vorstinne zal men ook geene verhandeling eischen, veeleer een' krachtigen lierzang; en daaraan zoude het ook niet ontbreken, indien wij slechts een' der duizend Nederlandsche dichters, met de versche lauweren om het hoofd, in ons midden hadden, die den bardenzang kon aanheffen. Gij zult het mij dus ten goede houden, wanneer ik, naar mijne wijze van zien, een meer algemeen onderwerp gekozen heb; en dit wensch ik hartelijk, daar de eenmaal gedane keuze niet te veranderen is. Ik wensch U mijne beschouwingen mede te deelen over den Volksaard, over het eigendommelijke der volken, zoo als wij ze ontdekken. Een zeker gevoel van vaderlandschen hoogmoed, dat toch niet strafbaar is, spoorde mij mede aan, om daarover te denken, en U mijne gedachten voor te dragen. Het onderwerp zal ons van zelf tot den Nederlandschen volksaard heenvoeren; en daarover kan men bezwaarlijk spreken, zonder dat iets te gevoelen, 't geen men geestdrift noemt.
Nu ben ik zoo ver gevorderd, dat er een noodlottig en veelbeteekenend woord moet uitgesproken worden: bij eene rede behoort ook, wat bij een' volksopstand zich onlangs ontdekte - verdeeling. Wij gelooven, dat het in eene verhandeling op eene billijke en regtmatige verdeeling even zeer aankomt, als waar men een Koningrijk oplost, of tracht op te lossen; billijkheid en regtvaardig-
{==195==} {>>pagina-aanduiding<<}
heid eischen wij van den spreker, opdat hij de orde der deelen niet uit het oog, of uit de pen, verlieze: de spreker wenscht dan ook thans, dat zijne geneigde hoorders het systema der noninterventie willen handhaven, en wel op eene andere en betere wijze dan een onzer welbekende naburen. Drievoudig zij dan de verdeeling van ons onderwerp: vooreerst, laat ons onderzoeken, waardoor de verschillende volksaard voortgebragt en gewijzigd wordt; vervolgens, welke middelen er bestaan, om denzelven te veredelen; eindelijk, als slotsom onzer beschouwingen, willen wij den Nederlandschen volksaard in het oog vatten.
A. Wij verstaan onder het woord volk eene vereeniging van menschen, die, door woonplaats, wetten en zeden verbonden, die maatschappij uitmaken, welke wij den Staat noemen. De geaardheid, de bijzondere kenmerken en natuurlijke hoedanigheden van deze vereenigde menschen heet alzoo volksaard; en het kan eenigzins van belang zijn, wanneer wij aanwijzen, waardoor dezelve alzoo verschillend wordt voortgebragt en gewijzigd. Dit geschiedt (als ik mij niet vergis) door den grond, welken ieder volk bewoont; door de verscheidene regeringsvormen, en door het krachtig voorbeeld van groote en edele mannen. Het nader ontwikkelen dezer bijzonderheden zal de beantwoording der vraag zijn, waardoor de verschillende volksaard wordt voortgebragt en gewijzigd.
1. Het kan aan geen twijfel onderhevig zijn, dat de grond, welke ieder volk ter woonplaatse is aangewezen, deszelfs aard en nationaal karakter wijzigt, ja bepaalt. Het verschillend klimaat, waaronder niet alleen het luchtgestel, maar de bijzondere hoedanigheid des lands verstaan wordt, drukt op elk volk een eigendommelijk kenteeken. Gij zult van den vadzigen Muzelman de opgeruimde gemoedsstemming van den luchtigen Franschman niet verwachten. De eerste zit gaarne, in zijnen warmen dampkring, uren lang aan niets te denken, en vergenoegt zich, opium of sorbet te nuttigen. De ander

{==196==} {>>pagina-aanduiding<<}
kan naauwelijks één uur doorbrengen, zonder geest en ligchaam in gestadige beweging te houden; de gezonde, gematigde luchtstreek houdt zijn geheele gestel in een gelukkig evenwigt; hij huppelt door het leven, 't welk de ander door droomt. Of zult Gij van den zuidelijken Italiaan de nijverheid, de stalen vlijt, het onvermoeid geduld van den bedachtzamen Nederlander verwachten? De eerste wordt tot rust en beschouwende leefwijze genoopt; de zachte, schoone natuur werpt hem hare schatten in den schoot; hij brengt zijne dagen gaarne door in kunst- en natuurbeschouwing; hij is vaardiger met penseel en beitel, dan met zwaard of kanon; wanneer hij zich verzet, of opstand predikt, is het even als de poging van een' verzwakten kranken, die zijn' oppasser wil ontvlieden, terwijl deze hem met een' krachtigen arm op zijn leger nederwerpt, waar hij straks weder insluimert. De Nederlander, in zijn vochtig, koud land, door overstroomingen benaauwd, door stormen geteisterd, de moerasbewoner, gelijk hij wel eens genoemd is, heeft den aard van zijn land overgenomen; wanneer zijne zuidelijke naburen het leven door huppelen, of in beschouwing en genot hunne dagen zien heenvloeijen, moet hij het door werken; hij vindt in zijne streken noch de lagchende valleijen van Montpellier, noch de heerlijke boorden van den Guadalquivir, noch de betooverende boschjes van Tivoli, noch de zwellende druiventros van den Rijn; hij moet zijnen grond deszelfs gaven aspersen, maar dan wordt deze ook de teedere en vruchtbare moeder, die hare vlijtige kinderen met duizend schatten zegent. Gemakkelijk zouden wij U den invloed, welken de geboortegrond der volken op hen uitoefent, verder kunnen ontwikkelen, indien wij de aangevoerde proeven niet reeds voldoende achtten; wij gaan tot eene volgende opmerking over:
de verscheidene regeringsvormen bedoel ik; ook deze wijzigen den volksaard.
2. Veel is er getwist over den besten regeringsvorm, en deze twist is thans nog niet geëindigd. Hoort

{==197==} {>>pagina-aanduiding<<}
de oude wijsgeeren: zij beweren, dat het Gemeenebest, de Republiek, het hoogste en volmaaktste doel der staatkunde is; ja, wij gevoelen eene zekere zonderlinge gewaarwording, wanneer wij plato en aristoteles den vorm van het Gemeenebest hooren aanprijzen, en wij dan lezen, dat een de potter, van de weijer en rodenbach mede hebben geroepen: ‘leve de Republiek!’ Doch deze opmerkelijke overeenkomst der Grieksche en Belgische wijzen daargelaten, zoo ontdekt zich weldra, hoeveel er van den regeringsvorm, welke die ook zij, afhangt, om den aard des volks te bepalen. Eenmaal, ik beken het, zijn de wonderen van dapperheid en vaderlandsliefde juist dáár geschied, waar de republikeinsche vorm was ingevoerd. Oud-Athene en oud-Rome staan nog met eenen heldenstoet omgeven, welken de nawereld bewondert; Zwitserland, met zijnen willem tell aan het hoofd, wrong zich de ingeroeste ketenen af, en herbloeide in vrijheid; Holland, door eenen bloeddorstigen filips uitgemergeld, door eenen krijgskundigen beul, alva, vertrapt, joeg deszelfs moordenaars over de grenzen, en verhief zich met den luister van eenen lentemorgen na eenen stormachtigen nacht. Het gevoel van gelijke vrijheid, van eigene wetten, van herkregen regt werkt - getuige de geschiedenis - met eene kracht op het volk, welke onbedwingbaar is. Maar een onpartijdige blik overtuigt ons, dat een welingerigt Koningschap niet minder, ja misschien nog sterker en voordeeliger op het volk werkt. Waar velen aan het roer staan, wil ligtelijk de een ter regter- en de ander ter linkerhand, en waar één aanzienlijke voorgaat, volgen meestal duizend anderen blindelings. Een enkel opperhoofd, dat de liefde en het vertrouwen zijner onderdanen bezit,
oefent, in afdaling, op elk zijner onderhoorigen groote kracht. De vader des huisgezins leidt en wijzigt de zijnen; de kleine en groote belangen worden gerustelijk aan zijne zorg toevertrouwd. Ziet den bevreesden slaaf, die voor den vergramden blik van zijnen Pacha beeft,

{==198==} {>>pagina-aanduiding<<}
en, met gekruiste armen op de borst, nedervalt, wanneer deze trotschelijk voorbijgaat - en ziet den ruwen varensgast, die, in zijn matrozenpak, Vader willem de hand trouwhartig schudt, en met vrije borst en ronde taal spreekt, alsof hij met een' broeder sprak! Moet ik dit nog verder ophelderen? Welnu, herinnert U de stemming der volken, toen Frankrijks adelaar boven het bloedige en geteisterde Europa zweefde, en de Corsikaansche dwingeland bijna een werelddeel aan zijne voeten zag. Welk een geest heerschte toen in het gedrukte Nederland, in het geboeide Duitschland? Wrevel, haat, wanhoop! Maar deze stemming was voorbijgaande; zij had duurzamer en noodlottiger kunnen worden, wanneer eene Hand, die sterker is dan die der menschen, den dwingeland niet van zijnen troon gerukt had, en uit de gruwelen der overheersching de zaligheden des vredes had te voorschijn geroepen. - Met betrekking tot den bijzonderen aard der volken zullen wij nog iets aanvoeren, 't geen buitengemeen veel tot deszelfs wijziging en bepaling bijdraagt:
3. Ik bedoel: het krachtig voorbeeld van groote en edele mannen. Geen volk is ganschelijk ontbloot van zulke voorbeelden; maar wij vinden die prikkels tot het goede op de eene plek gronds met verkwistenden rijkdom uitgedeeld, op andere plaatsen zijn zij zeldzaamheden. Wie is er nu, die niet weet, dat de volkshoop gemakkelijk te leiden, ja te misleiden is? Wie kent het vermogen niet van een' standvastigen, welberaden Vorst; van een' enkelen moedigen en kloeken krijgsbevelhebber? Is de tijd daar, wanneer de nood hoog klimt, dan rusten aller oogen op dengenen, aan wien men de magt en de bekwaamheid, om te redden, toekent. Even zoo als, bij opstekenden noodstorm, de manschap hulp en troost bij den kundigen schipper zoekt, die met de wateren en klippen bekend is en het geslingerde schip weet te besturen, even zoo dringt het weerlooze volk naar den troon van zijn opperhoofd. Staat daar een laffe en bevreesde Vorst aan het roer, laf heid en vrees zullen

{==199==} {>>pagina-aanduiding<<}
het volk kenmerken, dat, in zichzelve te krachteloos, zijnen ondergang te gemoet gaat. De Geschiedenis getuigt hier, en toont ons de rij der laatste Romeinsche Keizers, aan weelde en wellust verslaafd; terwijl de wilde horden uit het Noorden het onverwonnen Rome overweldigden, en, in plaats van den onbedwingbaren Romein, den verslapten Hoveling in hunnen vijand zagen. Maar, staat aan het hoofd des volks een staatsman en held, dan deelt hij zijnen geest mede aan allen, die hem gehoorzamen, en de kracht des vereenigden volks openbaart zich met de snelheid en het verpletterend geweld des bliksems. Dat getuigen onze geschiedrollen, Nederlanders! toen de Eerste willem het reuzenwerk ondernam, en de slaven der Spanjaarden in vrije Nederlanders herschiep! Dat zullen de geschiedboeken, welke thans worden zaamgesteld, aan ons nageslacht betuigen, wanneer onze nazaten met ontroering lezen, dat het dierbare Nederland, verraden en verlaten, deszelfs steun in zichzelve heeft gevonden; wanneer zij met bewondering lezen, dat het echt Nederlandsche volk, nog niet hersteld van den geweldigen schok, eene kracht ten toon spreidt, die te regt met die van den ontwaakten Leeuw vergeleken wordt. En zouden deze kracht en moed en volharding wel zulk eenen heerlijken uitslag gehad hebben, indien er geen willem van oranje aan het hoofd gestaan had? indien de Leeuwenwelp van Waterloo niet aan de spits des legers het bevel gevoerd had? Moeten wij de geestdrift der laatste dagen ook niet grootendeels toeschrijven aan den voorgang van eenen voortreffelijken, bedachtzamen Staatsman en Vorst, van eenen Krijgsaanvoerder, wiens dapperheid aan edele roekeloosheid grenst? Wij laten dit onbeslist, maar beweren, dat het voorbeeld van edele en groote mannen den volksaard alzoo
wijzigt, dat men hier verdrukte slaven aan den troon ziet rondkruipen, en ginds stoutmoedige mannen, met een' aangebeden Vorst in hun midden, den hagchelijken strijd ziet volbrengen, die door geene eeuwen wordt uitgewischt. - Het tijdsbestek

{==200==} {>>pagina-aanduiding<<}
laat ons niet toe, uitvoeriger aan te wijzen, waardoor de verschillende volksaard wordt voortgebragt en gewijzigd. Wij hebben ons slechts bij de hoofdzaken bepaald, om de dorheid en eenzelvigheid van het onderwerp niet te vermeerderen, en gaan dus over tot de beantwoording van deze vraag:
B. Welke middelen staan ons ten dienste, om den volksaard te veredelen? Deze zijn voornamelijk: opvoeding, godsdienstige ontwikkeling, en nog een derde middel, hetwelk niet van ons menschen afhangt.
1. Een inwendig gevoel zegt mij, dat ik niet mistast, wanneer ik onder de middelen ter veredeling de opvoeding bovenaan stel. Gij zult begrijpen, dat wij dit woord in den ruimeren zin nemen: de ontwikkeling van alle geestvermogens in verband met het waarachtig levensgeluk. Het is bijna niet denkbaar, zich eene maatschappij, een volk voor te stellen, alwaar de opvoeding geheel verwaarloosd wordt. Denken wij hier niet aan de geheel wilde volken; zij hebben den trap van het dierlijk bestaan tot beschaafde en maatschappelijke vereeniging nog niet beklommen, en kunnen alzoo bij onze beschouwing niet in aanmerking komen. Maar, waar een Staat gevormd is, waar orde en wetten heerschen, waar het volk zelfstandigheid verkregen heeft en met andere volken in aanraking komt, daar behoort de opvoeding der jeugd tot de noodzakelijke vereischten. Slechts als een noodzakelijk vereischte, M.H.? Neen! dat is te flaauw uitgedrukt. Ontneemt de levenslucht aan den dampkring, en gij zult het levensbeginsel vernietigen; de aarde wordt een open gras. Ontneemt der maatschappije hare welingerigte opvoeding, en gij verstikt het levensbeginsel des burgerlijken levens; gij begaat aan duizenden eenen zedelijken moord. Of is dit geheele ligchaam der maatschappij, dit groote en magtige geheel, uit zoo vele deelen zaamgesteld, is het niet eenmaal jong en ongevormd geweest? Was er niet een tijd, toen deze kloeke mannen, deze Christelijke helden, deze wijze raadslieden, deze echte vaderlanders nog

{==201==} {>>pagina-aanduiding<<}
spelende knapen, dartelende kinderen waren? Welk eene kracht, welk een middel heeft hen tot datgeen gevormd, wat zij geworden zijn? Wie heeft met zachte vingeren de eerste en moeijelijke ontbolstering gewaagd, en de kostbare kern in derzelver heerlijke groeikracht ontwikkeld? Wie heeft den echten volksaard bij hen gevestigd, en hen tot 's lands steunpilaren gevormd? Wie heeft gewaakt, dat Holland, vóór achttien jaren, de teugels van het bewind aan eenen hogendorp, van der duyn en kemper in de vaste handen kon geven, en niet aan eenen orleans, robespierre of marat? Dat zijn wij, naast God, aan u verschuldigd, heilige kweekster der menschheid, beschermster van het groote en goede; aan u, opvoeding! - aan u, die de kiem te voorschijn bragt, welke anders misschien in al te tragen of te weelderigen wasdom ware opgeschoten. Men werpe mij hier tegen, dat groote en voortreffelijke mannen zichzelven vormen, en zich op hunne hooge plaats stellen, ook zonder de zorgende hand der weldadige kweekster, - ik zal het niet loochenen, maar slechts aanmerken, dat de volksaard zich bij het algemeen, bij ieder vertoont, en daaruit bewijs ik de noodzakelijkheid eener algemeene, veredelende opvoeding. Ja! er is geen Nederlander, geen echt burger, van welk land ook, die geenen hoogen prijs stelt op dat middel, 't welk uit den ruwen knaap den veelbelovenden jongeling, uit dezen den waardigen, deugdzamen, wijzen man vormt. Zwijge dan bij ons de Romeinsche dichter, die, in augustus' weelderige eeuw, durfde zeggen: ‘Het verbasterde voorgeslacht bragt ons voort in nog grooter verbastering, en ons nageslacht zal nog ellendiger zijn!’ Zijn zang kan de onze niet wezen, wanneer wij op ons gering plekje gronds zien, alwaar ook de vorming der jeugd onder de heiligste en dierbaarste belangen gerekend wordt.
2. Wanneer ik hier in de tweede plaats de godsdienstige ontwikkeling noem, dan denke men niet, dat ik haar als een minder veredelend middel van den volksaard aan-
{==202==} {>>pagina-aanduiding<<}
merke; geenszins! Eene opvoeding, welke geene godsdienstige opvoeding is, is geene opvoeding, even zoo min als men een ontzield ligchaam een werkzaam mensch zoude kunnen noemen: want hier en daar is datgeen, wat het kenmerk der zaak uitmaakt, verloren. Doch de opvoeding strekt zich uit over het verkrijgen van kundigheden en bekwaamheden in het dagelijksch en burgerlijk leven, welke blijkbaar buiten den eigenlijken kring der godsdienstige ontwikkeling liggen; - ook bloeit de hemelsche bloem der godsvrucht dán eerst in vollen luister, wanneer de reeds gevormde mensch in zijne betrekking als burger en werzaam lid der maatschappij optreedt. Toont mij nu het volk, waar deze godsdienstige ontwikkeling verwaarloosd, verdoofd wordt, - welk een schouwspel zullen onze oogen dan zien? Gruwelen der verwoesting, ongetemde lusten, afschuwelijke misdaden, teugellooze driften. Dan wordt het gezegde van den krachtigen dichter schiller bevestigd: ‘Het is gevaarlijk, den leeuw op te wekken; vreeselijk is de tand des tijgers; maar het schrikbarendste van alle verschrikkingen is de mensch in zijne woede!’ Gaarne roep ik hier de Geschiedenis, deze getrouwe leidsvrouw tot waarheid en wijsheid, in: zij wijst ons, met ernstigen blik, op den volksaard dier natie, welke eenmaal openbaar de Godsdienst verloochende; alwaar de fijnste vernuften zich hadden uitgeput, om het heilige te bespotten; alwaar een opregt burger geen aanhanger des Christendoms konde zijn. Daar rijst het monsterachtige Gemeenebest zonder God en Godsdienst omhoog! De priesters verlaten hunne kansels, en worden welsprekende volksredenaars; de kerken worden gedenkzuilen voor staatslieden, dichters, kunstenaars; maar de
moordbijl rust niet, en edele en grijze hoofden moeten vallen; - ja! het bloedig tooneel moet volkomen worden; een onschuldig Koning bestijgt het schavot, en de uitgelatene menigte jubelt, alsof er eene schitterende zegepraal behaald was! En nu vragen wij: was er dan geen teugel, geen gebit, om deze op bloed verhitte

{==203==} {>>pagina-aanduiding<<}
monsters tegen te houden? was daar dan geene stem, die menschelijkheid predikte? Neen! deze teugel was weggeworpen, dat gebit was verbroken, die stem werd niet gehoord: de stem der Godsdienst werd overschreeuwd; de beginselen des Christendoms werden verzwolgen in die der dwingelandij. Ziet daar een voorbeeld uit lateren tijd, dat sprekend genoeg is! Het is eene waarschuwing aan alle volken en geslachten. Ja! verzachtend en verkwikkend werkt de echt godsdienstige zin op het volksbestaan. De groote spil van menschelijk en waarachtig geluk, de broederliefde, komt slechts daardoor in beweging. Orde, eenstemmigheid, eerbied voor de wetten, hulpbetoon, met één woord alles, wat een volk met duurzame zegeningen kroont, stroomt uit deze bron. En wanneer dan een volk, waar deze godsdienstige zin nog aanwezig is, wanneer dat volk eenen Vorst bemint, die bij het loeijen des staatsorkaans plegtig verklaart: ‘mijn lot is daar boven beslist!’ is zulk een volk niet gelukkig? Ik denk zeer gelukkig.
3. Er is nog een krachtigwerkend middel tot veredeling, M.H., 't geen hier niet mag worden voorbijgegaan. Ik heb het reeds gekenmerkt, toen ik zeide: het is een middel, dat niet van ons menschen afhangt; een middel tot volksveredeling en ontwikkeling, hetwelk ons van de Voorzienigheid wordt geschonken. Ik bedoel niets anders, dan algemeene drukkende rampen en nooden, waardoor een Staat geteisterd wordt. Gelijk een mensch in den schoot der weelde geboren, gestreeld door voorspoed en gezondheid, tevreden in het tegenwoordige en onhekommerd voor het toekomende, - gelijk deze door den schok der tegenspoeden uit zijne gevaarlijke sluimering op eens ontwaakt, en door den knellenden zweep- en geeselslag der jammeren ootmoedig leert vertrouwen en bidden en tot hooger deugd gebragt wordt, even zoo zien wij bij het gansche volk eenen ommekeer, eene nieuwe en veredelde denk- en handelwijze, wanneer de nood hoog geklommen is. Zelfs de anders zwakke en bevreesde mensch ontwikkelt reuzenkrachten, wanneer

{==204==} {>>pagina-aanduiding<<}
hij in lijfs- of doodsgevaar verkeert. Maar niet slechts wordt de kracht eens volks te voorschijn geroepen, wanneer het gevaar dreigender wordt - neen! ook edele en groote daden worden uitgelokt, die anders niet zouden verrigt zijn. Treffende blijken van vaderlandsche gezindheden kenmerken den opgewekten volksaard. Ik behoef, tot opheldering hiervan, niet ver te zoeken: onze geboortegrond pleit er voor, dat een Staat, door aanhoudende rampen bezocht, deszelfs eigendommelijken luister behoudt en herkrijgt. Toont mij een land, dat zoo dikwijls door vreemd geweld is bedreigd geworden, als het onze; een land, dat zoo dikwerf deszelfs uiterste krachten heeft moeten inspannen, om niet geheel vernietigd te worden; een land, dat de geduchtste magten het hoofd moest bieden, dat terzelfder tijd aan zijne oevers en grenzen bestookt is geworden! Vergissen wij ons, M.H., als wij aan deze dreigende gevaren juist dien onbezweken moed toeschrijven, waarmede onze de ruiter langs de zeeën donderde, waarmede maurits onverwelkte lauweren plukte? Waren het deze volksrampen niet, waardoor de beangstigde burgers tot dat vrome en ongeschokte vertrouwen op de leiding der Voorzienigheid gebragt werden, hetgeen hen voor wanhoop bewaarde? Ja! is het niet juist deze trits van jammeren geweest, die de burgers naauwer aan elkander gehecht heeft, die de ruimste milddadigheid uitlokte, en de treffendste zelfopofferingen te voorschijn riep? Ik geloof niet, dat wij te ver gaan, wanneer wij ons dikwijls geteisterd en mishandeld Vaderland ook daarom hoogschatten, dewijl de Almagtige zoo menige ramp over hetzelve beschoren heeft: want daardoor werd de volksaard onvervalscht bewaard, de eenheid hersteld, de liefde tot den Vorst uit het dierbare stamhuis als geheiligd, en die dapperheid vernieuwd, welke in den jongsten strijd zoo weergaloos heeft uitgeblonken. Alzoo herkennen wij ook dit middel, 't geen niet van de menschen afhangt, en wij zien in
elk opkomend gevaar de aanleiding, om ons nationaal karakter nog verder te ontwikkelen, om den ou-
{==205==} {>>pagina-aanduiding<<}
den roem onzer gronden nog heerlijker te verheffen. - Onze overweging is hiermede in zoo verre geëindigd, als wij over den volksaard in het algemeen, over deszelfs wijziging en veredeling gesproken hebben. Heeft de spreker zich niet kunnen bedwingen, om meermalen het oog te slaan op zijn Vaderland, zoo zij hem dit ook thans vergund, wanneer hij besluiten zal, door nog een enkel woord over den volksaard der Nederlanders hier bij te voegen.
C. Het zijn drie opmerkingen, welke ik U hier zal voorleggen. De eerste is deze: de echte volksaard der Nederlanders liep dikwijls gevaar, om te verbasteren. De volgende: deze verbastering is echter, de omstandigheden in aanmerking genomen, slechts in eene geringe mate geschied; en, eindelijk, schijnt, in onze dagen, de volksaard tot eene hoogte, vastheid en luister geklommen te zijn, welke ons tot dankbare blijdschap leidt.
1. Wie loochent het, M.H., dat er menig tijdstip is aangebroken, waarop het Hollandsche eigendommelijke karakter gevaar liep, om langzamerhand verloren te gaan? Waren niet onder Spanjes heerschappij de geest en de zeden der onderdrukkers hier en daar ingeslopen? Was toen niet menig adellijke door de zucht naar pracht en weelde besmet, en begon het gehate Madrid geene geheime en openbare begunstigers te vinden? - Doch laat ik mij tot lateren tijd bepalen. Plaatst een onschuldig, opregt, zelfs standvastig man onder het opzigt van eenen zedeloozen, magtigen en weelderigen tuchtmeester; en wanneer deze beide dan, gedurende eenige jaren, gemeenzaam verkeerden, zoo verwondere men zich niet, wanneer zelfs de opregte en welgezinde man de denkbeelden en de gewoonten van zijnen zedeloozen toeziener overgenomen heeft. Dat was het lot van Nederland, toen het ingelijfd werd in het geduchte Frankrijk. De weelde, de loszinnigheid nestelden zich in ons midden. De schampere lach, waarmede de gevreesde vreemdeling de eerwaardige zeden des lands begroette, wekte eene heillooze schaamte op, en men stelde er

{==206==} {>>pagina-aanduiding<<}
roem in, den vreemdeling in alles na te bootsen; in zeden, in taal, in kleeding, in gang en gebaren, in zang en zangwijs. Vreemd stond den ernstigen en bedachtzamen Nederlander de gemaakte losheid, de fatsoenlijke losbandigheid van zijnen nabuur; niet slechts belagchelijk en vreemd, maar schandelijk en onteerend! Ik laat het aan Uzelven over, om te bepalen, in hoever deze smeten peststof thans nog voortwerkt en hier en daar vergiftigt. Ik vermeet mij niet, dit te beslissen. Genoeg, wanneer ik U aanschouwelijk herinnerde aan het gevaar, hetwelk te dezen opzigte onze echte volksaard geloopen heeft.
2. Evenwel voeg ik hier gerustelijk bij, dat deze verbastering, de omstandigheden in aanmerking genomen, slechts in eene geringe mate heeft plaats gegrepen. Beschouwt ons land! het ligt van alle zijden open voor den invloed zijner naburen; handel en scheepvaart brengen met vreemde goederen ook vreemde zeden binnen; de vlijtige koopman, die de vreemde landen bezoekt, brengt iets mede van het buitenland, en hij wil gaarne in zijne taal, kleeding en houding laten zien, dat hij over de grenzen geweest is. Ja! aan welk oogenschijnlijk gevaar waren onze goede zeden blootgesteld door de naauwe verbindtenis met België; deze geopende poort, waardoor het Fransche bij- en ongeloof en de schadelijkste denkbeelden ook bij ons binnenstormden! Neemt al deze gevaren bij elkander, en inderdaad ons nationaal karakter is nog wonderbaarlijk gered gebleven. Vooral geldt dit den eerlijken burger- of middelstand. Daar vindt Gij nog oud-Hollandsche taal en zeden; daar vindt Gij de kern des volks. De hoogaanzienlijken mogen den vreemden toon nabaauwen, en vreezen, dat zij al te veel Nederlandsch worden, door der vaderen aard te bewaren; het zijn uitzonderingen op den algemeenen volksaard; het zijn tooneelspelers, die gaarne in eene schitterende rol optreden, en dezelve daarom in Frankrijk of in Engeland van buiten leeren, ten einde met succes op Hollandschen bodem te kunnen debuteren.

{==207==} {>>pagina-aanduiding<<}

3. Om U echter alle vrees voor verdere verbastering van onzen edelen volksaard te benemen, merk ik hier eindelijk nog aan, dat dezelve thans tot eene hoogte, vastheid en luister geklommen is, die ons met dankbare blijdschap vervult. Ja! ons oog, ons hart bedriegen zich niet; zij zijn herboren, die edele, moedige vaderlanders! Belangelooze vrienden des volks zitten ter regter- en linkerhand van den besten der Vorsten, en helpen hem de staatshulk besturen, die, ook met gescheurd zeil en gehavende tuigaadje, evenwel oud-Hollands vlag en wimpel hoog in de lucht ontplooit. Zij zijn herboren, die fiere helden en moedige waterleeuwen, wier grafzerken ons bijna in elken tempel aan den ouden tijd herinneren! Zij ijlden, als 't ware, uit het stil en huiselijk leven op het moorddadig slagveld; het zwaard schijnt voor hunne vuisten gevorm; het musket schijnt op elken schouder te passen. Veracht hen dan, de vergeten moerasbewoners, de koele, onverschillige mannen van het miskende Nederland! Zij hebben op gindsche velden, bij Brussels wallen, hunne namen met bloed geschreven, en geen vrije Belg heeft de vrijheid, om dat schrift uit te wisschen! Zij zijn herboren, die echte vaderlanders, welke kisten en koffers openen, om den gewonden broeder te laven, om den afgematten krijgsman het huiverende ligchaam te verwarmen, om der treurende weduwe hare dagelijksche bete broods te geven! Ja! zij zijn er, die getoond hebben, dat Christen en Nederlander een gelijkluidend woord was! - Wie dat alles ziet, en overziet, en behartigt, en er zelf in deelt, en er aan medewerkt, die toch gevoelt eene dankbare blijdschap; ja! die stemt, met eene geroerde ziel, met onzen vaderlandschen tollens alzoo in:

Toen viel het duister raadsel open, 
En de Almagt let haar wondren bloot; 
De nacht, te traag in rouw verloopen, 
Verhoogde 't blijder morgenrood; - 
Met vaster wortlend zielvermogen, 
Blinkt Neêrland stouter de aarde in de oogen, 

{==208==} {>>pagina-aanduiding<<}

Gedost in nieuw ontloken jeugd; 
Zij snelt, met steiler vaart gestegen, 
Het standpunt van haar' luister tegen, 
Alleen ontleend aan eigen deugd! 


Over het gebruik van glas bij de ouden.

Ter gelegenheid van het opgraven eens vensters in het gewelf van een bad te Pompeja, merkt Sir william gell, in zijn werk, Pompejana getiteld, op, dat bij de Romeinen de vensterglazen niet altijd uit gegoten glas bestonden, maar dikwijls ook uit kristallen platen, die op de eene zijde mat geslepen waren, opdat men niet van buiten in het vertrek zien konde. Deze in den vorm van een kruis gesnedene platen werden in koperen ramen gezet. Het eerste glas, te Rome bekend, kwam waarschijnlijk uit Egypte. Het kristalglas schijnt vóór het jaar 536 na den bouw der stad Rome bij de Ouden zoo goed als onbekend geweest te zijn. Betrekkelijk den tijd, dat men het leerde bearbeiden, zijn de Geleerden doorgaans in dwaling. Zonder te gewagen, dat in de Wolken van aristophanes de beschrijving van een brandglas voorkomt, bewijst reeds dodwell's verzameling van Romeinsche oudheden, dat alle thans bekende marmersoorten en edelgesteenten der Ouden zeer goed in glas nagemaakt werden; zij vervaardigden daaruit vaten van allerlei grootte. In den tijd van martialis, honderd jaren vóór onze tijdrekening, waren glazen bekers reeds zeer gemeenzaam, behalve de Calices Allasontes, die in al de kleuren van het prisma speelden, en uit Egypte kwamen. Dezelve waren, volgens vossius, zoo zeldzaam, dat Keizer hadrianus, toen hij er eenige aan servianus zond, hem den wenk gaf, dat dezelve alleen voorbuitengewone gelegenheden bestemd waren. De bij de Romeinen zoo zeer gezochte Myrrhinische vaten kwamen, naar 't schijnt, uit China. Propertius schrijft derzelver uitvinding aan de
Parthers toe. Zoo veel is zeker, dat

{==209==} {>>pagina-aanduiding<<}
het Oostersche porselein nog omstreeks het midden der zestiende Eeuw Mirrana di Smyrna heette. De menigte flesschen en ander huisraad van glas, te Pompeji gevonden, bewijst overigens genoegzaam, dat de Ouden het glasbereiden zeer goed verstonden; maar gemeenlijk gebruikten zij tot lantarens, als bij ons, in plaats van glas, bladen van hoorn; dit noemt plautus Vulkaan in een' kerker van hoorn insperren. Men bezigde tot dat einde ook linnen, gelijk men tegenwoordig vensters van geölied papier maakt. Later werd het glas zoo gemeenzaam, dat geheele zalen met glasvensters werden omgeven. De overblijfsels van zulk een vertrek zijn in 1828 bij Ficulnea in het Romeinsche gebied opgegraven. Ten tijde van seneca bestonden de muren der baden uit het schoonste marmer, met vensters van boven tot beneden, en het water liep door glazen buizen.

Hangende tuinen.

Ofschoon de stad Limerick (*) weinige openbare inrigtingen tot vermaak der inwoners heeft, vindt men er evenwel iets, dat eenig is in het Vereenigd Koningrijk, en misschien in geheel Europa. Een bijzonder persoon, de Heer william roche, kreeg in 1808 den inval, om hangende tuinen bij zijn huis te maken. Hij begon met verscheidene bogen te bouwen, die hij van binnen tot pakhuizen inrigtte. De hoogte dezer gewelven is verschillende, van veertig tot vijfentwintig voeten boven den grond. Op dezelve werden, amphitheaterswijze, drie terrassen, het eene boven het andere, gemaakt. Het hoogste is voorzien van trekkassen; de planten zijn gedekt met glazen klokken en worden door middel van buizen verwarmd. In eenige dier trekkassen kweekt men, met goed gevolg, den wijnstok, ananas, perzik, enz. In andere zijn oranjeboomen en andere zuidelijke vruchten.

{==210==} {>>pagina-aanduiding<<}
De trekkassen zijn op elken hoek verbonden met eene gewone broeikas. Het middelste terras is bestemd voor hoog plantgewas en hoogstammige vruchtboomen; het derde voor allerlei bloemen, alsmede meloenen, komkommers en dergelijke vruchten, op vierkante bedden. Een trap van vier voeten breedte leidt van de eene vlakte naar de andere. De terrassen ter zijde hebben honderdvijftig voeten lengte en dertig breedte; die in het midden honderdtachtig voeten lengte en veertig breedte, en het benedenste tweehonderd voeten lengte en honderd breedte, zonder den grond mede te rekenen, die voor meloenen, komkommers enz. bestemd is en tachtig vierkante voeten bedraagt. Het geheel is meer dan een Engelsche morgen lands groot.
De voormuur of voorgevel van dit zonderling gebouw heeft meer dan tweehonderd voeten lengte. Het bovenste terras verheft zich zeventig voeten boven de straat. Van hetzelve heeft men een fraai gezigt over de stad en derzelver omstreken, die versierd zijn door aardige landhoeven, tusschen welke de Shannon kronkelende doorloopt. De laag aarde op de terrassen is van vijf tot zes voeten diepte; en de pakhuizen, beneden in de gewelven vervaardigd, worden tegen de vochtigheid beveiligd door eenen in cement gemetselden vloer, en door looden goten, die het overtollige water afleiden, zoodat het op straat wegloopt. In tijd van droogte stopt men deze buizen en doet het water omloopen in verscheidene pijpen, die in takken zich onder de oppervlakte van den kunsttuin verspreiden. Het regenwater, dat op de glazen der broeikassen valt, wordt in bakken opgevangen. De bemesting geschiedt, door middel van werktuigen, op eene veel gemakkelijker wijze, dan men den gewonen grond bewerkt.
Deze zonderlinge aanleg heeft 15,000 ponden sterling gekost; maar de Heer roche vindt zijne kosten voor een gedeelte vergoed door de huur der pakhuizen, die hij beneden in de gewelven gemaakt heeft; de Regering huurt die voor 300 ponden sterling jaarlijks. Dezelve

{==211==} {>>pagina-aanduiding<<}
kunnen tweeduizend okshoofden wijn bevatten. Het gebouw heeft geen gevaar van brand, en wegens de vastheid van het muurwerk behoeft men ook niet voor dieven te vreezen. Bovendien blijft de warmtegraad er steeds gelijk, hetgeen zeer voordeelig is voor de aldaar opgelegde wijnen.
De tuinen van den Heer roche hebben dus veel gelijkheids met de vermaarde hangende tuinen van semiramis te Babylon. Deze laatstgenoemden maakten een vierkant uit, waarvan elke zijde eene lengte van vierhonderd voeten had. Verscheidene breede terrassen verhieven zich, bij wijze van amphitheater, boven elkander; het achterste en hoogste was gelijk met de muren der stad. Men ging van het eene op naar het andere langs eenen trap, welke tien voeten breedte had. Het geheel steunde op groote steenen bogen, boven elkander opgemetseld, versterkt en omgeven door eenen muur van tweeëntwintig voeten dikte. Boven deze gewelven had men groote platte steenen van achttien voeten lengte en vier breedte gelegd. Daarop lag eene dikke laag riet, door eene groote hoeveelheid jodenlijm verbonden, en hierop eene dubbele laag gebakken steen, die in kalk gemetseld was. Looden platen dekten dezen kunstbodem, en hierop lag de tuinaarde. Men had deze voorzorgen genomen, opdat de vochtigheid van den grond niet zou doorzijpelen en de bogen doordringen. Er was eene zoo dikke laag aarde op geworpen, dat de grootste boomen er behoorlijk konden wortelen. Ook groeiden op alle terrassen boomen met hooge stammen, en allerlei planten en bloemen, die eenen lusttuin konden verfraaijen. Op het bovenste terras was eene pomp, die men niet zag, en welke diende, om den ganschen tuin het noodige water te verschaffen. In de tusschenruimten tusschen de bogen, waarop het gansche gebouw rustte, had men groote en prachtige zalen gemaakt, die schitterend ver licht werden en een zeer aangenaam uitzigt hadden.
Hoe zeer nu de hangende tuinen van semiramis die van william roche schijnen te overtreffen, de

{==212==} {>>pagina-aanduiding<<}
laatsten zijn evenwel niet minder merkwaardig. Tegen die grootere stoutheid en pracht staat iets anders over, dat eene troostrijke gedachte oplevert. De zoo vermaarde hangende tuinen der oudheid waren immers te beschouwen als een geesel voor het volk, in welks midden ze zich verhieven; want grootendeels waren dezelve vervaardigd geworden ten koste van het gansche volk, dat tot derzelver zamenstelling goed en bloed had moeten opofferen. Die van onzen tijd, het werk van een bijzonder persoon, mogen dat grootsche aanzien niet hebben, maar zijn integendeel nuttig, en geven aan vele menschen gelegenheid, om iets te verdienen.

Laat ons navolgers zijn van het goede!

In het derde nommer van het nog te weinig bekend en gelezen tijdschrift de Menschenvriend, uitgegeven bij g.j.a. beijerinck te Amsterdam, vindt men de Grondtrekken voor een Vrouwengenootschap tot heil der Gevangenen in Pruissen. De aanvang van dat stuk geeft ons het volgende te lezen:
‘De Leden van het in Berlijn opgerigte Genootschap tot zedelijke verbetering der Gevangenen hebben in het jaar 1828, door den 21sten § hunner Statuten, ook der Vrouwen een deel in hunnen arbeid aangeboden.
Zoodra deze oproeping in Berlijn bekend werd, rees de wensch, om zulk een edel oogmerk te bevorderen, bij gehuwde en ongehuwde vrouwen op. Wel is waar, zij gevoelden het ongenoegzame harer pogingen, in tegenoverstelling van het groot aantal vrouwelijke gevangenen; doch zij oordeelden tevens, dat hier niet de vraag was, of zij voor allen en alles zorgen konden, maar dat zij in stilte moesten beproeven, wat een goede wil, onder inroeping van Hoogeren bijstand, vermogt, en dat, al wierd ook slechts ééne gevallene uit haar geslacht op den weg der deugd teruggevoerd, zulks reeds voor de maatschappij en voor haarzelve zegen en voordeel was.

{==213==} {>>pagina-aanduiding<<}

Dien ten gevolge vereenigden zij zich tot een gezelschap, dat 1o. door persoonlijken omgang beschaving, zedelijkheid en lust tot den arbeid trachtte op te wekken, en 2o. gelegenheden opzocht, om de gevangenen, na het herkrijgen harer vrijheid, op eene waardige wijze de maatschappij weder te doen intreden.
Door standvastige doorzetting gedurende verscheidene maanden, door ervaring en onderling medegedeelde opmerkingen, hebben deze vrouwen zich bereids eene heldere voorstelling der werkzaamheden en pligten harer betrekking eigen gemaakt,’ enz.
Ik wil het niet verbergen, maar gaarne zou ik het aan alle mijne Landgenooten doen weten, hoezeer mij dat berigt getroffen heeft.
Reeds in 1828 werd in Pruissen zoodanige weldadige en menschvereerende maatregel genomen, en in 1832 heeft in de Nederlanden nog zoo iets volstrekt geene plaats! Wij, Landgenooten! wenschen immers den roem van godsvrucht en menschenliefde, aan ons meermalen toegekend, te verdienen. Wij verlangen dat; wij willen dat; en evenwel gaven wij aan onze Vrouwen en Dochters tot nog toe geene gelegenheid, om werkzaam te zijn tot heil van hare gevallene en daardoor diep rampzalige natuurgenooten! Wat mag daarvan de reden zijn? Zouden Nederlandsche Vrouwen en Dochters tot een zoo goed werk ongeschikt, onvermogend zijn? Wie zal het wagen, dit, op grond van haren aard of der ondervinding, te stellen? Het tegendeel is immers zoo gemakkelijk te bewijzen als het aantoonen van vele heilzame en nuttige inrigtingen, waarin ons Land zich mag verblijden. Of zouden haar de schoonste eigenschappen en vereischten der Vrouw, - liefde namelijk en gevoel - liefde tot de menschen en gevoel voor het lijden van anderen, ontbreken? Zou het bij haar haperen aan den wil of den moed?
Nederlanders! zouden onze Vrouwen en Dochters alleen op eigen heil en niet op dat van anderen zien? Zouden zij, die, meer dan bij andere volken het geval is, haar leven getrouwelijk wijden aan de beoefening van bijzondere pligten, niet eenige uren veil hebben tot vervulling van dien algemeenen pligt, die op elken Christen rust, den pligt der liefde, tot behoud, tot herstel, tot zaligheid van anderen? - Verre van ons die beleedigende en vernederende gedachte, ten aanzien van haar, die zoo menigwerf de schoonste offers van deelneming, medelijden en warme menschenliefde bragten!

{==214==} {>>pagina-aanduiding<<}

Niemand zeker zal aan dat geslacht beletselen in den weg willen stellen, om mede te werken tot zedelijk en godsdienstig heil van gevangene vrouwen en meisjes. Niemand zeker zal hetzelve willen verhinderen, voor eigen hart aldus eene zalige vreugde te verwerven, die de onbereikte bestemming, als vrouw, aan velen, in den zeer engen huiselijken kring, niet vergunt.
Mag ik mij vleijen de Nederlandsche Vrouwen ook slechts eenigzins in hare waarde te kennen, dan worden er gewis velen gevonden, die den vrijwilligen last niet schuwen, maar integendeel ijveren zullen, dien volgaarne op zich te nemen. Getuige ook hier weder zoo menige liefderijke en weldadige bemoeijing, door haar met zoo veel lust en ijver volvoerd. Hoe veel gereeder zullen zij niet de inzigten dier Maatschappij bevorderen, die niet alleen ligchamelijke en tijdelijke welvaart, maar geestelijke en eeuwige belangen beoogt!
Mogten alzoo de Bestuurders van een Genootschap, edel in doel en reeds hier en elders vruchtbaar in gezegende gevolgen, ook voor onze Godvreezende Vrouwen de gelegenheid openstellen, om, naar hare krachten en vermogens, tot zedelijke verbetering verkzaam te zijn! Zij zouden dat dan wezen tot herstel van verloren, of tot verwekking van een misschien nog nooit overdacht en onbekend geluk.




Verhaal van de schipbreuk van het Fransche koopvaardijschip L'Eole op de kust van Het kaffersland, in april 1829.

(Vervolg en slot van bl. 172.)

De noodzakelijkheid dreef ons tot dezelfde bezigheid van den vorigen dag aan, namelijk tot nasporingen aan het strand. Wij begrepen, dat wij onzen voorraad, zoo veel doenlijk, moesten vermeerderen, wilden wij niet van honger omkomen, daar de inboorlingen volstrekt niet gezind schenen ons te hulp te komen. Hoe leed deed het ons echter, toen wij het aantal wilden aan het strand buitengewoon vergroot zagen! Ieder beschouwde met zorg de voorwerpen, die op de kust waren geworpen, en nam daarvan hetgeen hem behaagde. Zij kozen meestal het ijzer en koperwerk aan het hout.
Een hunner, een stuk houts in zee ziende drijven, beduidde aan een der matrozen zijn verlangen, om dit te hebben, en

{==215==} {>>pagina-aanduiding<<}
wilde, dat de matroos zich in zee zou begeven, om het te halen. Deze gevoelde echter weinig roeping, om aan dit verlangen te voldoen, en bedacht zich dus niet lang met een weigerend antwoord te geven. De wilde geraakte hierover zoodanig in woede, dat zijne knods het hoofd van den matroos zou hebben verbrijzeld, indien wij niet bij tijds den slag afgewend hadden. Wij ontdekten nu, dat de wilde beschonken was, en zagen gebroken wijnsleschen liggen. Deze ontdekking bragt onder ons niet weinig ontsteltenis te weeg, daar het ons bewees, dat de wilden onzen voorraad niet gespaard hadden. Wij deden dan ook niets op.
Over het gebeurde van dezen morgen zeer onvoldaan, keerden wij naar onze ellendige hut terug. Op het pad, dat derwaarts leidde, hadden wij eene tweede ontmoeting. Wij zagen, namelijk, op eene hoogte, iemand, die zich daar geplaatst had, om ons oplettend te bespieden. In voorkomen zoo wel, als in kleur en wezenstrekken, verschilde hij veel van de overige wilden. Het was een jong mensch, geelachtig van kleur en van eene regelmatige gestalte. Hij had een' Europeschen hoed op; voor het overige was hij geheel naakt. Hij was ongewapend; maar er waren verscheidene Negers achter hem, die werpspiesen in de hand hielden. Toen hij ons eenigen tijd opmerkzaam beschouwd had, kwam hij met bijzondere vlugheid de hoogte af, regelregt op ons aan.
Door gebaren betuigde hij zijne verwondering van ons hier te ontmoeten. Hij sprak eene taal, die veel van de Hollandsche had. Daar wij die taal niet kenden, verstonden wij niets van hetgeen hij zeide; alleen begrepen wij, dat hij ons naar zijne hut of naar die zijns vaders wilde geleiden. Wij durfden ons niet op zijn gebarenspel verlaten, en vervolgden onzen weg. Hij scheen evenwel de hoop niet op te geven, volgde ons steeds, en hield zijne onderhoorige Negers terug, als zij ons te digt naderden. Wij vingen van zijn gesprek slechts de woorden op: Holland, Somerset, geweer, paard; vooral werden de twee eerstgenoemde onderscheidene malen door hem uitgesproken. Eindelijk, ziende dat hij al zijne moeite en al zijne overredingskracht te vergeefs aanwendde, keerde hij zich eenklaps om, en verdween met de snelheid van een hert.
Wij wisten niet, wat wij hiervan moesten denken. Het jonge mensch scheen reeds eenigen omgang met blanken ge-
{==216==} {>>pagina-aanduiding<<}
had te hebben. Het verwonderde ons, dat hij niet met het zwak der overige wilden, ook wel van blanken, behebt was, om de leer: Alle goederen gemeen, in toepassing te brengen.
Elkander over het voorgevallene onderhoudende, kwamen wij bij onze armzalige hut aan. Naauwelijks bevonden wij ons daar, toen wij eensklaps de roofgierige wilden van het strand zagen terugtrekken. Een ongemeen voorval scheen hen bezig te houden. Zij waren veel woester dan gewoonlijk, en wierpen verstoorde en dreigende blikken op ons. Wij vermoedden hieruit, dat zij onze ontmoeting vernomen hadden, en daarin geen behagen vonden. De oorzaak hunner vijandige drift bleef ons echter geheel onbekend.
De avond begon te vallen, en nog altijd waren wij omgeven door de woeste en twistende wilden, wier bloeddorstige blikken en gebaren eene soort van levendigheid aan het tooneel bijzetteden, maar ons intusschen grooten schrik aanjoegen. Plotseling ontstond er onder hen eene algemeene beweging. Zij maakten ruimte, om iemand, tusschen hen door, tot ons te doen komen, 't Was het onbekende jonge mensch. Wij zagen hem ademloos naar ons toesnellen. Hij sprak ons weder in zijne taal aan, ons tevens bij de hand nemende en op alle mogelijke wijzen zijne genegenheid onswaarts betuigende. De wilden schenen hem eene zekere hulde te bewijzen. Ook met dezen sprak hij. Hij scheen hun te berigten, dat er op eenigen asstand iemand naderde. Er kwam dan ook werkelijk, in de rigting, van waar de jongeling gekomen was, iemand naar ons toe. Hij ging langzamer dan zijn voorlooper, en scheen omstreeks vijstig jaren oud. Hij had een gezond en sterk voorkomen, droeg insgelijks een' Europeschen hoed, en was gekleed met laken vest en broek. De wilden maakten weder met eerbied plaats.
Toen hij ons digt genoeg was genaderd om verstaan te kunnen worden, riep hij ons op een' hartelijken toon toe: broers! Luid klonk het in ons hart, dat dit woord, op een' zoo vriendschappelijken toon uitgesproken, frères (broeders) beteekende, en wij snelden in zijne armen. Men verbeelde zich den droevigen toestand, waarin wij ons door onze schipbreuk bevonden; het gevaar, waaraan wij, te midden van een' hoop onbeschaafde, bloeddorstige wilden, steeds blootgesteld waren; de vrees, waarin wij onophoudelijk verkeerden, van het slagtoffer van eene of andere noodiottige dwaling der wilden te worden, - en men zal zich de vreugde kunnen voor-
{==217==} {>>pagina-aanduiding<<}
stellen, die wij bij deze ontmoeting gevoelden. Onze onbekende, of liever onze redder, omhelsde ons allen met eene broederlijke teederheid, en gaf ons, daar eenigen onder ons Engelsch verstonden, in die taal, ofschoon gebrekkig, te verstaan, dat hij een Hollander was; dat hij van zijne landgenooten was gescheiden, en dat hij in Kaffersland een zeker gebied onder de wilden uitoefende. Hij was en bleef echter de vriend der Europeërs, voor wie hij, in alle omstandigheden, alles, zelfs zijn bloed, veil had. Hij verzekerde ons verder, dat ons van nu af geen leed zou wedervaren, en dat hij voor onze behouden reis naar de Kaap de Goede Hoop zorg zou dragen. Des anderen daags vroegtijdig zou hij ons zijnen zoon zenden, (den jongeling, dien wij reeds kennen) om ons naar zijne woning te geleiden. Hij gaf eenigen wilden van zijn geleide bevel, om ons van het noodige te verzorgen en bij ons te blijven, en verliet ons daarna.
Niettegenstaande deze edelmoedige zorg, bragten wij weder een' allerongunstigsten nacht door. De wilden waren, na het vertrek van onzen Hollandschen vriend, weder in die zelfde boosaardige en vijandige stemming geraakt, die wij vroeger bij hen opgemerkt hadden. Zij waren ten uiterste kwelziek, en hielden niet op ons te bedreigen, tot dat eindelijk het langgewenschte daglicht aanbrak, dat ons van hunne onaangename vrijpostigheden bevrijdde.
Reeds meermalen hadden wij vol verlangen uitgezien naar den jongeling, op wien wij al onze hoop vestigden, toen wij hem op 't laatst in het oog kregen. Hij was vergezeld van een' Europeaan te paard, van een gunstig uiterlijk, en die ons terstond vriendschappelijk toesprak. 't Was een Engelsch reiziger, thackwray genaamd, die den vorigen avond in deze streken was aangekomen en bij den Hollander zijn' intrek genomen had. Van dien reiziger vernamen wij, dat wij ons in Kaffersland, en wel in het land der Amakos, bevonden; dat deze streek door hinza geregeerd werd; dat de plaats, waar wij gestrand waren, Sandypoint (de Zandhoek, of Zandkaap) heette; en, hetgeen ons niet weinig ter nedersloeg, dat wij meer dan 900 mijlen (of ruim driehonderd uren) van de Kaap de Goede Hoop verwijderd waren; liggende de plaats, waar wij ons thans bevonden, volgens zijne opgave, op 32o 35′ zuiderbreedte. Hij zelf was van Grahamstown, de grensplaats der kolonie, gekomen, en dit was 285 mijlen van Sandypoint verwijderd. Ten opzigte van den

{==218==} {>>pagina-aanduiding<<}
menschlievenden Hollander, die ons den vorigen avond eene zoo geheel onverwachte redding had aangebragt, vernamen wij vervolgens, dat zijn naam was klaas lockenberg. Hij was vroeger een inwoner der kolonie geweest; maar had, ter oorzake van zekere hem aangedane mishandelingen, het besluit genomen, zich van de inwoners der kolonie af te scheiden en zich in Kaffersland te vestigen. Dit had hij reeds verscheidene jaren volgehouden, en hij beklaagde 't zich niet. Hij leefde in vriendschap met de wllden, die hem eene zekere soort van magt toekenden; terwijl hij zich in zijnen staat, zoo veel doenlijk, naar hunne begrippen en leefwijze schikte.
Thackwray zeide ons, dat hij met den jongeu lockenberg, willem genaamd, gekomen was, om ons naar Lockenbergskraal te geleiden, waar wij verder het ontwerp onzer reis naar de Kaap de Goede Hoop zouden kunnen beramen. Men kan ligt begrijpen, dat wij niet aarzelden, dezen voorslag aan te nemen. Wij bragten onzen geheelen voorraad bij elkander, en waren zeer spoedig marschvaardig. Willem verhaalde aan de Kaffers, waarvan er slechts weinigen tegenwoordig waren, hoe het met de zaak stond, en wij namen een afscheid van hen, dat juist niet van de aandoenlijkste was. De beste overeenstemming had tusschen ons ook niet bestaan. Een groot eind wegs volgden ons echter eenige vrouwen en kinderen, onder welke er zich bevonden, die wij, op haar verzoek, met eenige geneesmiddelen hadden gerijfd, welke het gewenschte gevolg hadden gehad. Na een' togt van een uur kwamen wij bij het verblijf van klaas lockenberg aan. Het bestond uit eene verzameling van hutten, niet veel beter gebouwd dan die, welke wij verlaten hadden. Eene dier hutten was grooter dan de overigen, en werd door den Hollander met zijn gezin bewoond; achter dezelve was een groot, afgesloten veld, waarop eenig vee graasde. Die vruchtbare en schoone streek lag aan de helling van het gebergte, hetwelk zich langs de geheele kust uitstrekt.
Wij werden met de meeste hartelijkheid ontvangen, en zagen ons weldra door de geheele familie van onzen vriend omringd. Hij zelf verscheen eenige oogenblikken na onze komst: hij had zich, namelijk, met eenige Kaffers, naar den zeekant begeven, ter mogelijke opsporing van overblijfselen van het gestrande vaartuig; hunne moeite had zich door het

{==219==} {>>pagina-aanduiding<<}
vinden van twee kisten wijn beloond gezien. Met hartelijkheid en roudheid (hoedanigheden, den Hollander eigen) heette hij ons welkom op zijnen grond, en bewees ons duizend gedienstigheden. Hij gaf nu last om een os te slagten; dit geschiedde, zoo wel als het braden van het vieesch, in weinig tijds, en na verloop van een klein uur zaten wij reeds aan een' heerlijken maaltijd, den eersten, die ons sedert verscheidene dagen te beurt viel. Gedurende den maaltijd verhaalde ons de brave Hollander zijne levensgevallen. Hij deelde ons onder anderen mede, dat hij te Rotterdam geboren was, waar nog werkelijk een broeder van hem woonde. Hij was zeer vrolijk en openhartig in zijn onderhoud. Toen hij zijne geschiedenis geëindigd had, kwam onze treurige toestand te berde. Hij betuigde ons, in de opregtste bewoordingen, zijn leedwezen over het droevig voorval, dat ons was overkomen, en over al hetgeen wij hadden doorgestaan; waarna hij ons zijn voornemen te kennen gaf, om ons, zoo spoedig 't kon, uit den ellendigen staat, waarin wij nog altijd verkeerden, te redden. Tot dat einde raadde hij ons, naar de Kaapstad te reizen; hij zou ons zijnen zoon willem tot geleider medegeven, en ons van levensonderhoud, van 't beste, wat hij had, voorzien. Niettemin voorspelde hij ons, dat wij, alvorens de plaats onzer bestemming te bereiken, nog vele en groote ongemakken zouden te verduren hebben, en dat een zoo verre togt ook aan gevaren onderbevig was; maar hij moedigde ons aan, te volharden, en tot onze redding alle krachten in te spannen.
Nopens den Heer thackwray vernamen wij, dat hij in deze streken reisde wegens handelsaangelegenheden, voornamelijk bestaande in het opkoopen van ossen, olifantstanden en dergelijke, in welken handel hij door lockenberg getrouwelijk werd voortgeholpen.
Toen alles voor onze reis in gereedheid was gebragt, namen wij, na twee dagen vertoevens bij lockenberg, een hartelijk en roerend afscheid van hem, zijn gezin en den Engelschen reiziger, en begaven ons, onder geleide van onzen gids, op weg. Lang nog, neen! al ons leven zullen wij ons met dankbaarheid en aandoening de menschlievende zorg en hulp van lockenberg herinneren.
Onder hetgeen hij ons tot gemak en noodwendigheid voor onze reis verschaft had, behoorde ook een os, welke dienen moest om onzen voorraad te dragen, en tevens om, indien

{==220==} {>>pagina-aanduiding<<}
een onzer, onverhoopt, door te groote vermoeijenis, niet meer gaan kon, den togt te verligten.
Wij begaven ons dan op weg, een laatst vaarwel aan onzen edelmoedigen gastheer gezegd hebbende, en in vertrouwen op 's Hemels bijstand. - Aan den avond van den eersten dag kwamen wij in een door Kaffers bewoond dorp; tot nachtverblijf viel ons daar weder eene dier armzalige hutten ten deel, waarmede de inboorlingen zich weten te behelpen. Den volgenden morgen zetteden wij vroegtijdig onze reis voort. Wij ondervonden, dat men ons de moeijelijkheid van den togt niet vergroot had: de brandende zonnestralen en de ongebaande zandige weg matteden ons onbeschrijfelijk af. Het was dan ook, na zoo veel doorgestaan lijden en ontbering, niet te verwonderen, dat de zwaksten onder ons al spoedig, de anderen later, geheel moedeloos werden, en door het donker verschiet, dat zich aan onze verbeelding vertoonde, werden afgeschrikt. Allerlei jammeren en ongemakken, hongersnood, aanvallen van even wilde menschen als dieren, duizend dooden verdrongen zich in onze overspannen gedachten. Onwillekeurig vielen dan ook omstreeks den middag de meesten onzer neder, de hoop opgevende, om ooit het doel onzer wenschen te bereiken. Onze geleider wendde alles aan, om ons aan te wakkeren; hij wilde ons ondersteunen in het gaan; hij zeide ons, dat wij haast eene plaats zouden bereiken, waar wij eenigen tijd zouden kunnen uitrusten; - niets baatte; wij hoorden naar geene raadgevingen, hoe welmeenend ook door den goeden willem gegeven. Toen hij zag, dat alles vruchteloos was om ons te doen opstaan, scheen hij wanhopend, en gaf te kennen, dat ons gedrag hem ten hoogste bekommerde. Eindelijk zeide hij, redelijk verstaanbaar, ‘dat, zoo wij wenschten te sterven, hij met ons zoude sterven; doch dat, zoo wij den moed hadden om nog een weinig verder te gaan, hij ons in een dorp zou brengen, waar wij het noodige zeker zouden aantreffen.’ Terwijl hij dit zeide, wierp hij zich naast ons in het zand. Zijne bemoediging had ten laatste de gewenschte uitwerking.
Wij vervolgden allen onze reis; zoodat wij dan ook weldra de plaats, door onzen jongen vriend bedoeld, bereikten, en den nacht aldaar doorbragten. - Op dezelfde wijze ging het nog verscheidene dagen. Nu eens zetteden wij meer bemoedigd, dan weder geheel mistroostig onzen togt voort.

{==221==} {>>pagina-aanduiding<<}

In het laatst van April, op een' Zondag, kwamen wij aan de woning van een' Engelsch' Zendeling, waarvan de reiziger thackwray ons gesproken had, als het punt, waar de grootste moeijelijkheid van onzen togt eindigen zoude. Wij waren niet weinig verheugd van zoo ver gekomen te zijn; en onze vreugd is niet ijdel geweest, daar wij in 't vervolg de voorspelling des Heeren thackwray's bewaarheid vonden: want het onthaal, dat wij bij den Engelschen Zendeling, gelijk ook bij alle Europeanen, die wij tusschen dit oord en de Kaapstad ontmoetten, genoten, was boven allen lof verheven.
Bij meergemelden Zendeiing vertoefden wij eenige dagen, en vervolgden toen onze reis. Willem lockenberg, onze zorgvolle en wakkere geleider, ontving hier ons vaarwel. Hoe zullen wij woorden vinden, om onze erkentelijkheid aan dezen braven jongeling uit te drukken? Het zij genoeg gezegd, dat wij, naast God, aan hem ons behoud, ons leven te danken hadden. Hij gaf ons een laatste bewijs van zijne zorg, door ons nieuwe, vertrouwde gidsen te geven.
In het midden van Mei bereikten wij de kleine stad Grahamstown. Wij werden hier, door de edelmoedige hulp der inwoners, van alles wél voorzien, en op wagens naar Algoabaai vervoerd, om van daar ons te scheep naar de Kaapstad te begeven.
Op den 23sten Junij van het jaar 1829 wierpen wij eindelijk het anker in de Tafelbaai, en nam onze langdurige en rampspoedige togt een einde.

St. Simonismus en christendom.

(Vervolg en slot van bl. 182.)

Mogt deze uit de bronnen der Christelijke Openbaring ontleende schildering der levende Christelijke kerk de St. Simonisten overtuigen, dat die nieuwe Godsdienst, die zij zoeken te vestigen, om de menschheid van de eene volmaking tot de andere te leiden, hun reeds in het Christendom is gegeven! Verre zij het van ons, hen tot eene der uitwendige geslotene Geloofsgenootschappen te willen bekeeren; te verlangen, dat zij onderworpene aanhangers van eenigen, zelfs niet van den verlichtsten, Godgeleerde zouden worden: want juist de verlichte zal verklaren, dat hij niet alle waarheid

{==222==} {>>pagina-aanduiding<<}
in alle diepte ooit vatten kan. Doch deze kennis wenschten wij hun mede te deelen, dat zij zoo min, als iemand ergens, ooit het Christendom ontwassen kunnen; dat christus waardig is, eeuwig ons hoofd te blijven.
Indien evenwel de St. Simonisten, met het oog op de met dwalingen en velerlei ellenden kampende menschheid, ons vragen, waar dan die Goddelijke werking is, welke wij aan christus toeschrijven, waar dan dat gelukkige geslacht van Gods zonen is, hetwelk uit het Christendom moet voortkomen; zoo kunnen wij hun, wel is waar, deze hoogste werkingen nog niet in groote menigten, maar toch in een aantal voortreffelijke voorbeelden aanwijzen.
Menschen van geringen stand, onwetende zinnelijke menschen, die slechts aardsche wenschen koesterden, zien wij veranderd, op nieuw geboren, door de magt van den eeniggeboren Zoon van God, zoodat ook zij vrolijk uitroepen: wij zijn nu reeds kinderen van God; zoodat zij nu niet meer zichzelven leven, maar, verzekerd van Gods geest, die in hen woont, en hen der Goddelijke natuur deelachtig maakt, alle tijdelijke vrees en hoop overwinnen en afleggen, en het geestelijke, Goddelijke leven en werken beginnen, namelijk het verlichten, zaligen en opwekken der blinde, ongelukkige en sluimerende menschheid, en, te midden van vervolging en droefenis, God danken voor de vreugde, waarmede Hij hen gelukkig maakt in dit nieuwe leven en werken.
Dat ook de massa van het menschelijk geslacht door de kracht des Christendoms tot een' hoogeren trap uit hare diepe laagte is opgevoerd, erkennen de St. Simonisten zelve. Hoe kunnen zij dan nu eene nog hooger beurende kracht aan het Christendom ontzeggen? Wat het bij eenige uitgelezenen gewerkt heeft, zal het datzelfde niet met den tijd werken bij de massa, als deze maar eerst voor dien hoogeren trap rijp zal geworden zijn?
Ofschoon menschelijk ongeduld, bij hetwelk duizend jaren niet zijn als één dag, den gang dezer ontwikkeling voor te langzaam houdt, zeker is het toch, dat geen menschelijk vooruitijlen dien gang zal bespoedigen.
Al verlaten de St. Simonisten den weg des Christendoms, om eene nieuwe Godheid, de Volksvlijt (Industrie), te hulp te roepen; al nemen zij een besluit voor de heerschappij van talenten, en ter afschaffing van alle erfelijke voorregten; al dagen zij het natuurlijk geweld op, om door éénen laatsten

{==223==} {>>pagina-aanduiding<<}
grooten krijg aan den oorlog een einde te maken, zij zullen met dat alles niets winnen; zij zullen met al die verspilling van krachten en bloed de menschheid geene enkele schrede verder brengen, maar tot hunne bittere smart ondervinden, dat zij, zonder Christelijke wapenen, zonder de langzaam, maar onwederstaanbaar en op den duur werkende magt des geestes, niets vermogen. Christus, die gekomen is, om alle geweld der wereld gevangen te nemen en het rijk Gods te stichten, heeft alleen den regten weg aangewezen; Hij werkte door den geest alleen, door het getuigenis der waarheid, der liefde, en verheffing boven al het aardsche. Juist daardoor, dat Hij zijn ligchaam prijs gaf aan het ruwe geweld van aardsche magthebbers, overwon hij, door de magt des geestes alleen, het rijk der wereld en haar ruw geweld, ofschoon slechts op eene onzigtbare, profetische wijze. Thans zien wij nog niet, dat Hem alles onderworpen is; maar toch is de wereld door Hem gerigt en overwonnen: want in de onzigtbare kerk leeft zijn geest, overal werkende, voort. De Goddelijke geest keert niet met geweld de wereldlijke rijken om: want Hij beveelt, alle overheid te eeren; Hij gebiedt zelfs onregtvaardig geweld te verdragen, zoo als christus zelf dat eens verdroeg. Hij beveelt, integendeel, de wapenen des geestes te voeren; des geestes, die onwederstaanbaar in de gemoederen dringt, die beide, magthebbers en onderdanen, verandert, en hun een' nieuwen zin geeft, en die alzoo de aardsche heerschappijen omzet, derzelver hardheid verzacht, met één woord het rijk der wereld overwint. Deze in stilte voortgaande verandering wordt als het werk des Christendoms erkend, zelfs van de St. Simonisten zelve, maar die nu, in hun ongeduld, het stille Goddelijke werk niet langer willen aanzien, noch als medeärbeiders deel nemen aan de bevordering van het geestelijke rijk; maar, met afwijking van den geest des Christendoms, en in
tegenspraak met betzelve, willen zij met éénen slag en door geweld verkrijgen, wat nog ontbreekt.
Doch de drukkende heerschappijen der wereld zullen voorwaar niet eer ophouden, dan als de geest van christus alles in allen is.
Velen, niet enkel St. Simonisten, maar ook zulken, die zich Christenen noemen, kunnen zich, het is waar, niet vereenigen met de Goddelijke stille en aanhoudende werking des Christelijken geestes, en kunnen zich niet onthouden,

{==224==} {>>pagina-aanduiding<<}
de langzaamheid van het Goddelijke werk door hun aardsche geweld te willen bespoedigen. Ja, sommigen schamen zich niet, hierin eene zwakheid aan te wijzen van het Christendom, en het voor het werkelijke leven onvoldoende te verklaren, omdat zij het miskennen en niet verstaan. Zij wanen, dat de geest des Christendoms letterlijk ligt in de woorden: Indien u iemand slaat op de regterwang, keer hem ook de andere toe.
Van letterknechten, die traag van geest zijn, worden deze woorden wel misverstaan; maar zagen zij om naar den geestelijken zamenhang, zoo zouden zij de tegenstelling leeren kennen, welke christus hier maakt: de toegevende Christelijke grootmoedigheid tegen de oud-Joodsche bloedwraak, die roept: oog om oog, tand om tand. Zij zouden niet die volstrekte lijdelijkheid zien, welke geenszins het karakter van christus is, wiens woorden geest en leven zijn en tot Goddelijke werkzaamheid opwekken.
Het voorbeeld van christus wederlegt die geestelooze, slaafsche letterverklaarders: want Hij biedt den dienaar des Hoogepriesters, die Hem op de wang slaat, niet de andere aan; maar dit wapen van ruw geweld gaat Hij tegen met het wapen des geestes, in de woorden: Heb ik kwalijk gesproken, zoo bewijs het, dat het kwaad is; heb ik wél gesproken, waarom slaat gij mij? Wisten de menschen overal de geestelijke wapenen te gebruiken, waren zij niet traag, maar geestelijk levendig, getuigden zij overal luide en onverschrokken voor waarheid en regt, tegen geweld en onregt, verheven boven menschenvrees door de kracht des geestes, naar het voorbeeld van christus en zijne Jongeren, hoe spoedig en krachtig zou zich de dadelijke werkzaamheid des Christendoms, ook in het burgerlijk leven, vertoonen!
Och, dat slechts ergens hoogeren en geringeren bezield wierden door den Christelijken geest! Wat zou één groot voorbeeld van ware Christelijke grootmoedigheid kunnen uitwerken in dezen tijd van blinden en zichzelven vernielenden strijd om bedriegelijken voorrang en vergankelijk geweld!
Hetgeen in de leer der St. Simonisten waarheid is, hebben wij in het bovenstaande bewezen Christelijke leer te zijn; en niet moeijelijk zal het bewijs te voeren zijn, dat, hetgeen in hunne leer niet Christelijk is, tot onheil leiden moet.
De St. Simonisten leeren, in tegenspraak met het Christendom, dat God niet enkel geest, maar ook stof is, en dat het stoffelijk leven onmiddellijk heilig is.

{==225==} {>>pagina-aanduiding<<}

Ofschoon de gevolgtrekkingen, die bij eene Theorie zich voordoen, dikwerf geheel niet overeenkomen met het gevoelen van den schepper dier Theorie, en hem dus niet te last kunnen worden gelegd, zoo strekken zij toch ten nadeele dier Theorie, daar alles uit de vruchten moet worden beoordeeld. De gevolgtrekkingen dier Theorie op het oog houdende, mogen de St. Simonisten bedenken, of niet de aanbidders van hunne nieuwe Godheid zich in bloedigen slrijd om haar verdeelen zullen. Dit kan niet plaats hebben, zoolang God een Geest is: want, hoe meer ieder aandeel heeft in dat geestelijk leven, des te volkomener kunnen allen het bezitten. Doch bij de stoffelijke zijde der nieuwe Godheid is de verhouding omgekeerd. Hoe meer een enkele het naar het St. Simonismus heilige leven bezitten wil, zoo veel te minder kan hiervan aan anderen ten deel vallen. Het is zoo, de St. Simonisten verbinden in hunne denkbeelden het stoffelijke altijd met het geestelijke leven; maar hunne denkbeeldige heerschappij, in welke aan ieder het stoffelijk bezit, naar de maat zijner geestvermogens, moet worden toegedeeld, moet noodwendig de menschen met bitteren nijd en haat vervullen, indien niet de kracht des Christelijken geestes hun te hulp komt, welke, waar dit door den nood gevorderd wordt, in staat is, het stoffelijke tijdelijke, als iets niet Goddelijks, te verloochenen.
Indien men op de godsdienstige en staatkundige zijde van het St. Simonismus in onderling verband let; indien men de tijdsomstandigheden, onder welke het optreedt, in het oog houdt, geraakt men in verzoeking, in deze nieuwe Godsdienst slechts een' dekmantel te zien, onder welken eene in het verborgen rondsluipende factie bij het jeugdige geslacht, waar ieder zichzelven de grootste geestvermogens zoo gaarne toekent, en onder de klasse van hen, die niets verliezen, maar slechts winnen kunnen, voor hare geheime plannen werktuigen zoekt aan te werven, met hulp van de uitlokkende heerschappij des talents.
Zoo veel laat zich reeds, zonder de gaaf van voorspelling, aan de opregten onder de St. Simonisten vooruitzeggen, dat hunne zaak of van zelve vergaan, of, indien zij om zich henengrijpt, een werktuig van arglistige dwingelandij worden moet.
De St. Simonisten willen niet als wijsgeerige school worden aangezien, maar als godsdienstige sekte. Zij beroepen zich

{==226==} {>>pagina-aanduiding<<}
op innerlijke Goddelijke ingeving; maar stellen de ingeving van eenen orpheus, confucius, mozes, jezus en mohammed op dezelfde hoogte, en beweren, dat, gelijk het Christendom de voleindiging en nagenoeg hoogere magt van het Mozaïsmus is, zoo ook het St. Simonismus in betrekking staat tot het Christendom, ten opzigte van de steeds voortgaande ontwikkeling van het menschelijk geslacht. Doch, zoo als het Mohammedismus niet kan worden aangezien als hoogere magt des Christendoms, maar als een van het Christendom ontleend licht, hetwelk, met Oostersche zinnelijkheid (sensualismus) vermengd, slechts bij Oosterlingen, die op den laagsten trap van geestelijke ontwikkeling stonden, een' schijn van Goddelijkheid kon hebben, even zoo kunnen wij het St. Simonismus een Westersch Mohammedismus noemen: want ook in het St. Simonismus is de lichtzijde van het Christendom geleend, en in verband gebragt met de Europesche zinnelijkheid, namelijk met de vergoding der volksvlijt, en des genots, hetwelk door haar geschonken wordt; geheel dus berekend naar den ziekelijken honger van het tegenwoordige geslacht, naar verfijnde zinnelijkheid, of liever, zoo als zich het St. Simonismus aan ons voordoet, voortgesproten uit deze krankheid van den tijd.
Of evenwel de voortgang van het St. Simonismus gelijken zal op dien van het Mohammedismus, betwijfelen wij, en wel op dezen grond, dat mohammed ten minste aan zijn volk iets hoogers mededeelde, dan het te voren kende. Ja, de St. Simonisten prediken hunne leer wel aan velen, bij wie hunne leer iets voortresielijkers is, dan zij tot dusverre kenden; maar onder die velen zijn toch ook eenigen in staat, de dwaalbegrippen hunner leer aan te wijzen, en hun het oneindig hoogere en reinere Christendom tegen te stellen. Het is waar, dikwerf verschaft zich eene leer spoediger ingang, juist door inmenging van iets onreins, zoo als dit bij het Mohammedismus valt op te merken. Zoo toonden ook de Israëlieten, dat zij tot het bijgeloof van Afgodendienaars gemakkelijker te brengen waren, dan tot het eerste Mozaïsmus; zoo vielen zij ook ligtelijk hiervan af, en lieten zich slechts met moeite en na het ondergaan der grootste onheilen tot hetzelve door hunne Profeten terugbrengen. Hierin heeft ook de geschiedenis der Christenen veel gelijks met de geschiedenis der Israëlieten.
De eerste zuivere vorderingen des Christendoms onder de

{==227==} {>>pagina-aanduiding<<}
Apostelen kosteden onnoemelijke moeiten en opofferingen, en gingen slechts langzamerhand voort. Maar, nadat Joodsch en Heidensch bijgeloof zich met het Christendom vermengd had, nadat het ten troon verheven, en er met onreine middelen voor hetzelve gewerkt werd, was deszelfs voortgang ligt en schitterend. Hoe vele vergeefsche proeven moesten echter naderhand genomen worden, om het misvormde Christendom tot deszelfs oorsprong terug te brengen! Hoe vele stemmen van verlichte, vrome mannen verhieven zich, zonder iets uit te werken! Ja, zelfs onze Hervormers zouden zich voor niet opgeofferd hebben, indien hun niet te hulp ware gekomen de ondragelijke last, onder welken de volken toen zuchteden, en die hen te gelijk uit den diepen slaap opwekte.
Doch, hoe ligt ook het onreine om zich henengrijpt, hoe moeijelijk met louter geestelijke wapens de zege bevochten wordt, zoo is toch het bestaan van dat onreine op zichzelve vergankelijk: want het rigt en straft zichzelf, en slechts hetgeen rein en Goddelijk is duurt eeuwig en moet eindelijk overwinnen.
De leer der St. Simonisten hebben wij, ja, als iets onreins voorgesteld; maar verre zijn wij verwijderd, om de predikers dier leer te veroordeelen. (*) Wij erkennen, integendeel, in hunne voordragt zoo veel innig medelijden met de rampen der menschheid, eene zoo juiste kennis der gebreken van de uitwendige Godsdienst, welke bij hen Christendom heet, en inzonderheid het zoo zeldzaam geworden geloof aan de werking van Gods geest in de menschen tot hunne veredeling, dat wij bij herhaling de hoop te kennen geven, dat zij nog opregte vrienden en hartelijke bevorderaars van het Christendom zullen worden, indien zij maar in de gelegenheid komen, het uit de oorspronkelijke bronnen in deszelfs waren aard te leeren kennen. Dit behooren wij daarom te meer te verlangen, daar zij werkelijk, nu voor hen een onecht Christendom het ware nog verborgen houdt, met uitmuntende warme en heldere welsprekendheid de naaktheid van die geloofsstukken ontdekken, welke bij de groote menigte als waarheden van het Christendom gelden.
Wordt nu in het oog van hen, die niet geschikt zijn, om

{==228==} {>>pagina-aanduiding<<}
tusschen uitwendig misvormd en innerlijk waar Christendom te beslissen, slechts ééne zijde van hun geloof zegevierend aangevallen, zoo wordt hun geloof geheel wankelend, en de afval van het Christendom gestadig algemeener.
Hoe zwak daarom ook de staatkundig-godsdienstige Theorie van het St. Simonismus moge schijnen, in vergelijking met het eeuwig diep gegronde Christendom, zoo mag men daarom deze tegensprekers niet verachten. Letten wij op de algemeen gevoelde en erkende inwendige zwakheid van onzen burgerlijken en kerkelijken toestand, (*) dan verdient elke, ook de zwakste, tegenstander opmerkzaamheid.
Men moet ook niet zeggen, dat verwarring van het kerkelijk leven alleen in Frankrijk dreigend is. Daar is zij niet enkel dreigend, maar vreeselijk verwezenlijkt. Ook in het Protestantsche Engeland, door den aanhang der Universalisten, en reeds in het Protestantsche Duitschland, door de Philalethen in Kiel, vertoont zich zigtbaar de afval van het Christendom, al zwijgt men van den nog gevaarlijker afval der Indifferentisten.
In het kerkelijk leven neemt twist en onderlinge vervreemding de overhand. In het burgerlijke dreigt een lang bedekt misnoegen overal in daden van geweld uit te breken.
De strafgerigten beginnen te naderen over de oude zonden van geestelijke traagheid en laauwheid in het arbeiden voor het algemeene welzijn, aan welke zich aanzienlijken en geringeren hebben schuldig gemaakt.
Deze strafgerigten zijn thans niet meer te beletten door woorden; maar woorden moeten toch gesproken worden. De verkeerde weg is eenmaal ingeslagen, en men gaat van denzelven niet af, hoe men ook waarschuwt en vermaant; maar de waarschuwing moet toch gedaan worden, opdat de menschen de leer dán ten minste ter harte nemen, als de strafgerigten zullen hebben plaats gehad.
Hetgeen de blinde menigte, zonder te weten wat, zoekt, en met geweld hoopt te verkrijgen, hebben de St. Simonisten duidelijk vermeld. Zij willen de onderdrukkende Mogendheden, de onvolkomene Rijken der wereld vernietigen, en een' nieuwen stand van zaken invoeren. Om dezen volkomenen vrede- en gelukstaat te verkrijgen, willen zij, ofschoon

{==229==} {>>pagina-aanduiding<<}
den krijg veroordeelende, nog een' laatsten en algemeenen oorlog ondernemen tegen alles, wat hun hinderend in den weg staat. Zie het orgaan der St. Simonisten: le Globe.
Maar de Rijken der wereld zult gij nooit vellen door geweld: want, waar gij er één met geweld nederstort, hebt gij zelve weder een ander door uw geweld en in uw geweld opgerigt; zoodat dan het Rijk der wereld en des gewelds eene verandering slechts van personen ondergaan heeft. Christus alleen is de echte overwinnaar van het Rijk der wereld. Zijn geest alleen zal en kan het ruwe geweld uit de wereld verwijderen. In die zelfde maat, als zijn geest de menschen doordringt, verzacht Hij in hen die ruwheid en hardheid des gewelds: want iedere sterkere wordt door Hem de dienaar van den zwakkeren, uw vriend en helper. Daar, waar de Magthebbers niet, naar het voorbeeld van christus, dienaars en vrienden der ondergeschikten, maar gewelddadige heerschers zijn willen, daar staan de onderdanen op, om hun het geweld te ontnemen. Daar, waar de onderdanen niet, naar het voorbeeld van christus, geweld verdragen, waar zij andere wapenen, dan de hun toegestane, die des almagtigen geestes, gebruiken, en geweld tegen geweld zetten, en zóó voor Magthebbers vreeselijk worden, daar slaan de Magthebbers slechts de handen ineen, om de banden vaster toe te trekken. En zoo geraakt het Wereldrijk met zichzelf en door zichzelf in rampzalige zelfbekamping; het wordt gerigt en gestraft door zichzelve, en zal nergens en nooit einde vinden, dan bij terugkeer tot het verlaten en nooit genoeg gewaardeerde Christendom. Aanzienlijken en geringeren zullen slechts in die maat rust vinden, als zij zich voor den geest van christus openen.
Wie ooren heeft om te hooren, die hoore! Wien het gegeven is, het woord des eeuwigen levens te erkennen en vast te houden, die bewijze dit met woord en daad! Thans is het de tijd.






Otto Clant.

(Hooft, 24 B. 150. Van reyd, 4 B. 125. Halma, op het woord klant.)

De Heer van gendt de leeuw, in de Vaderl. Letteroefenn. van dit jaar, No. III, het lezend publiek aan zich

{==230==} {>>pagina-aanduiding<<}
verpligt hebbende door zijn ‘Iets over reinier claesz.,’ geeft in de laatste noot, bij dat opstel gevoegd, reden van zijn gevoelen: dat de zelfopoffering van van speyk verheven is boven die van claesz. In datzelfde begrip verkeerende, ben ik niettemin even ver af als genoemde Heer, om ‘aan den moeijelijk te overtreffen Held reinier claesz.’ mijne bewondering te ontzeggen; doch ik betaal die schatting niet zoo zeer aan zijn vrijwillig sneven, als wel aan de volharding, drie dagen lang in eenen ongelijken strijd door hem betoond; en schijnt mij dan ook onze Geschiedenis een' meer gepasten tegenhanger voor de Daad van van speyk aan te bieden, in die van den groothartigen Vries ottoclant, dan in het kloekmoedig besluit, door reinier claesz. met de zijnen genomen. Men leze en oordeele.
De Overste taxis, ten jare 1586 de Spanjaarden bij eenen stroop door Vriesland aanvoerende, overstelpte, den 17 van Wintermaand, het Staatsche Volk, dat in minder getal en met slecht beleid tegen hen was uitgerukt. Eenige Vriezen, waaronder de Vaandrig otto clant, hadden zich in de kerk van het dorp Boxum geworpen. De Spanjaard bood hun lijfsgenade; maar clant versmaadde dezelve en hield vol met strijden, tot hij, eindelijk geen uitkomst ziende, en ‘te forsch (zegt hooft) om levend van zijn Vaandel te scheiden,’ zich in dat Vaandel wond, en zoo doorstoken nederviel.
Ik twijfel niet, of men zal toestemmen, dat hier eene meerdere, ja, eene volmaakte overeenkomst met het Heldenstuk van onzen Tijdgenoot wordt gevonden; en ik durf op goedkeuring hopen, wanneer ik den Krijgsman te Land en dien ter Zee met dit tweetal regels gelijke hulde doe:

jan carel joseph van speyk

en

otto clant.

5 Febr. 1831. - 17 Jan. 1586.

Wien eedle trotschheid voege, u voegt zij, Nederland:
Van speyk stierf voor uw Vlag, en voor uw Vaan stierf clant.

Wildenborch, den 5 Maart 1832.
a.c.w. staring.





{==231==} {>>pagina-aanduiding<<}

Overleveringen bij de wilden in het noordelijkste gedeelte van Amerika.

Meermalen heeft men de vraag geopperd, van waar Amerika het eerst bevolkt zij geworden. De afstamming des ganschen menschengeslachts van één enkel paar stamouders is in twijfel getrokken, en ook weder op goede gronden verdedigd geworden. Opmerking verdient deswege, wat Kapitein john franklin, die, gelijk bekend is, op zijne tweede ontdekkingsreize van 1825-27 andermaal diep in het noorden van Amerika overwinterde, verhaalt aangaande zekere overleveringen bij de volksstammen, die hij aldaar aantrof. Sporen van Bijbelsche berigten, hoezeer dan door zonderlinge fabelen verward, schijnen er zich duidelijk in te vertoonen. Genoemde reiziger schrijft, namelijk, het volgende:
De naam van den eersten mensch was, volgens eene oude overlevering dier Indianen, chapewee. Deze vond op aarde overvloed van levensmiddelen, en bragt kinderen voort, aan welke hij twee soorten van vruchten, zwarte en witte, gaf, hun verbiedende van de zwarte te eten. Nadat hij aldus een gebod had laten uitgaan, waaraan zich zijne familie moest houden, verwijderde hij zich voor eenigen tijd, en deed eene lange reis, om de zon in de wereld te brengen. Gedurende deze eerste afwezigheid waren zijne kinderen gehoorzaam, en aten van de witte vrucht, maar verbruikten dezelve ook geheel. Doch als hij nu voor de tweede maal wegreisde, om ook de maan te halen, vergaten zij, uit verlangen naar spijze, het bevel hunnes vaders, en aten van de zwarte vruchten, dewijl er geene andere waren. Bij zijne terugkomst was hij daarover zeer misnoegd, en zeide tot hen, dat de aarde vervolgens alleen slechte vruchten zou voortbrengen, terwijl zij zelve aan ziekten en dood onderworpen werden, welke straffen hunne nakomelingen thans nog treffen. - Dezelfde of een andere chapewee leefde met zijn gezin aan eene engte of straat tusschen twee zeeën. Daar had hij zekeren toestel gemaakt, om visschen te vangen; en deze kwamen in zoo groote menigte aanzwemmen, dat de zeeëngte verstopt geraakte, en de aarde door het water overstroomd werd. Chapewee stapte met zijne familie in eene boot, en nam alle soorten van viervoetige dieren en vogels in dezelve. Het water stond vele dagen boven de aarde. Eindelijk sprak

{==232==} {>>pagina-aanduiding<<}
chapewee: ‘Dat kan niet altijd zoo duren; wij moeten zien, of er geen land te vinden is;’ en hij zond eenen bever uit, om er naar te zoeken. De bever verdronk, en men zag hem dood op het water drijven. Vervolgens zond chapewee een muskusdier uit. Deze tweede bode bleef lang weg, en was bij zijne terugkeering doodelijk afgemat, doch bragt in zijne pooten een weinig aarde mede. Chapewee verheugde zich hierover, maar zorgde in de eerste plaats voor zijnen getrouwen dienaar, streek het dier zachtkens met de hand over den rug, en hield het aan zijnen boezem, tot dat het weder bijkwam. Hierop nam hij de aangebragte aarde, kneedde die tusschen zijne vingers, en legde ze op het water. Allengs nam deze kluit toe in grootte, en werd eindelijk een eilandje in den Oceaan. Een wolf was het eerste dier, dat chapewee op den nieuwen bodem plaatste; maar de grond kon zoo zwaren last nog niet dragen. Het eiland zou dus met den wolf omgekanteld zijn, zoo niet deze het bevel ontvangen had, om aanhoudend hetzelve rond te loopen. Hij deed dit een jaar lang; en gedurende dezen tijd nam deze nieuwe aarde zoo zeer in grootte toe, dat vóór en na alle schepselen, die zich aan boord bevonden, ontscheept werden. Toen chapewee zelf eindelijk aan land stapte, stak hij een stuk hout in den grond, hetwelk een denneboom werd, die met verwonderlijken spoed hoog naar den hemel opgroeide. Een eekhoren liep bij dezen boom op. Chapewee vervolgde het diertje, en wilde het naar beneden werpen, maar kon het niet inhalen. Nogtans zette hij deze jagt voort, tot dat hij de sterren bereikte, alwaar hij eene schoone vlakte en een betreden voetpad vond. Op dit pad legde hij eenen strik, welken hij uit het hoofd haar van zijne zuster gemaakt had, en keerde toen naar de aarde terug. De zon verscheen, als gewoonlijk, des morgens aan den hemel, maar geraakte tegen
den middag in den strik, dien chapewee den eekhoren gespannen had, en terstond was de lucht verduisterd. Toen zeide het gezin van chapewee tot hem: ‘Gij moet zeker iets kwaads gedaan hebben; want wij genieten niet meer het daglicht.’ - ‘Gewis,’ sprak hij; ‘maar het geschiedde zonder opzet.’ Chapewee poogde zijne fout weder goed te maken, en zond verscheidene dieren bij den boom op, om de zon uit den strik te verlossen. Maar de geweldige hitte derzelve verteerde die allen tot asch. Natdat de pogingen der snelste

{==233==} {>>pagina-aanduiding<<}
dieren aldus verijdeld waren, gelukte het den mol, al wroetende onder den grond, naar den hemel op te stijgen, en den strik, waarin de zon vastzat, door te bijten. Maar, als de mol zijnen snuit uit den grond stak, verloor hij de oogen, en zijn neus en tanden zien er, sedert dien tijd, als verbrand uit.

De kostbare bibliotheek.

(Uit lavalette's Mémoires.)

Des avonds vóór napoleon's noodlottigen veldtogt naar Rusland, deed hij zijnen vertrouwde, den algemeenen Postdirecteur lavalette, tot zich komen, en hield hem langer bij zich, dan de overige Hovelingen. Thans waren zij alleen. ‘Ga naar den Grootmaarschalk,’ sprak de Keizer; ‘hij zal u eene aanwijzing voor 1,600,000 franken ter hand stellen. Deze maakt gij heimelijk te gelde, en wacht mijne verdere bevelen.’ Dezelve bleven lang achterwege, en zulk eene massa gelds was moeijelijk te verbergen. Lavalette liet, op raad van regnier, een' Artillerijöfficier, kastjes maken, welke geheel op ingebondene quarto-boekdeelen geleken. Elke band bevatte omtrent 30,000 franken, en deze werden, te midden van andere boekwerken, in lavalette's bibliotheek geplaatst. - Napoleon keerde uit Rusland terug, en ging weder naar Duitschland, zonder over die gelden te disponeren. Thans werd de oorlog op Frankrijks eigen' bodem overgebragt. Eer de Keizer van Parijs vertrok, hield lavalette ernstig bij hem aan, om van de zorg voor zulk eene groote geldsomme ontheven te zijn. ‘Zoo gij die te Parijs niet veilig acht, verberg ze dan op uw landgoed,’ antwoordde napoleon. Dit landgoed lag op den grooten weg van Versailles naar Rambouillet. Lavalette was met de zaak verlegen; maar hij moest gehoorzamen. Hij bragt het geld gelukkig over; en nu werd in een der vertrekken onder den vloer een gat gegraven, en de 54 banden, welke met de etiquette: Oude en Nieuwere Geschiedenis, prijkten, werden daarin verborgen. - Parijs werd ingenomen. 300 Pruisen werden op
lavalette's landhuis ingekwartierd, en 15 derzelven sliepen in de kamer, waar de kostbare bibliotheek zich bevond, in welke zij voorzeker met grootere vlijt zouden gestudeerd hebben, als in eenige

{==234==} {>>pagina-aanduiding<<}
andere! Twee maanden lang waren zij, zonder het te weten, bezitters van dezen schat. Weinig dachten zij, dat slechts twee planken een' berg van goud bedekten, en trokken, gelukkig, eindelijk weder af. - Op Elba geraakte napoleon in het bezit van het welbewaarde geld.




De loods.


Kent gij dien zoon van storm en winden, 
Dien ploeger der verbolgen zee? 
Wanneer de orkaan zich dreigt te ontbinden, 
Verlaat hij moedig have en reê; 
Den zaamgepakten horizont, 
Dien zweepen hem de golven rond. 
 
Het is de Loods! zijne arendsblikken 
Omvatten de bewolkte lucht; 
Zijn brein tracht elk gevolg te wikken 
Des storms, dien hij voor zich niet ducht. 
De wolken dalen zwarter neêr; 
De wind verheft zich meer en meer. 
 
De stormwind klimt, - de golven woeden; 
Zij bruisen op, - de orkaan is daar! 
Wie zal de veege kielen hoeden, 
Geslingerd nu van baar op baar?... 
Nu vat hij 't roer met vaste hand, 
En stevent langs 't onveiligst strand. 
 
Daar snijdt zijn boot de woeste golven; 
Zij schuimen voor den steven op: 
Nu is de bodem als bedolven, 
Dan weder op der baren top. 
Doch rustig stuurt hij 't stevig boord, 
Door golf en stormwind, verder voort. 
 
‘Een schot!......nog één!....haal uit de reven! 
Een schip in nood! vooruit gespoeid!’ 
Een noodsein vlamt langs mast en steven, 
Dat onverdeeld zijn blikken boeit. 
Zij nadren.....‘Mannen, moed gevat!’ 
Zoo roept hij, door de zee omspat. 

{==235==} {>>pagina-aanduiding<<}

Ziedaar het schip! door 't schuim der baren 
Bedolven, rolt het redloos voort; 
Zijn scherpziend oog mogt juist ontwaren 
Het door den storm geteisterd boord. 
Reeds klemt zich, zoo in wand als mast, 
De manschap, vol van doodsangst, vast. 
 
De Loods genaakt; hij wendt er neven; 
Tot driemaal toe staat hij gereed; 
Hij wendt nog eens, vliegt naar den steven, 
En, eer hem 't oogenblik ontgleed, 
Waagt hij den sprong, grijpt zich in 't wand, 
En 't roerrad vindt zich in zijn hand. 
 
Nu wijkt de boot! hij ziet ze wijken; 
Geen vrees bekruipt zijn moedig hart. 
Een blik op 't dek doet hem straks blijken 
Den schrikbren toestand, hoe verward. 
De roeper klemt zich voor zijn' mond; 
Zijn stem klinkt door den stormwind rond. 
 
De moed herleeft! hij zoekt de kimmen 
En 't brandend kustvuur langs den mast; 
Hoe bij de winden meer hoort klimmen, 
Te sterker klemt hij 't roer ook vast: 
Geen punt, dat nu zijn oog ontgaat; 
Geen lijn, die in zijn brein niet staat. 
 
De hoop herrijst; hij deelt de zeilen, 
En 't noodtuig rijst thans overend; 
Geen plaat, geen bank, geen dieptepeilen, 
Geen ongrond is hem onbekend. 
Zoo stuurt hij 't opgegeven schip, 
De branding door, langs strand en klip. 
 
Daar blinkt het vuur! met flikkeringen 
Vlamt het aan 't zwerk weldadig voort, 
En 't woord klinkt tot die hem omringen: 
‘Gered, gered is 't kostbaar boord!’ 
En juichend galmt, van mond tot mond, 
Deez' blijde maar den bodem rond. 
 
Men naakt de reê: door veilger wegen 
Voert hij nu, langs de omtonde bank, 
De rijke kiel, met 's Hemels zegen, 
De haven in; - nu rolt de klank 

{==236==} {>>pagina-aanduiding<<}

Van 't blijde scheepsvolk langs de reê; 
De storm weêrkaatst hun luid hoezee. 
 
Heil, heil den Loods, dien zoon der golven, 
Dien wachter op den pekelplas! 
De kiel, in d' afgrond haast bedolven, 
Redt hij, 't zij 't vriend of vijand was. 
Waar vindt men, in ons vaderland, 
Een' nutter, waar een' edler stand? 

Dec. 1831.
f.w.c.




Blik op de vorsten en volken van Europa, in vergelijking met onzen geëerbiedigden koning en ons vaderland.


Neen! nimmer was ik Vorstenvleijer, 
Aan hoogheid nooit mijn lier verpand: 
De minsten toch, van die regeren, 
Zijn Vaders van het Vaderland. 
 
Ziet rond, gij allen, die 't betwijfelt! 
Waarheen gij schier uw blikken wendt, 
Wat bieden u Europa's Troonen? 
Gekroonde naarheid en ellend! 
 
Zoudt gij in Frankrijk willen wonen? 
Op een' Volkaan, wiens ingewand, 
Door 't schendigst wroeten fel ontstoken, 
Vernieling dreigt aan 't schoonste Land? 
 
Ziet Philips, de arme Burgerkoning, 
Verlamd in magt en kracht en wil, 
Door 't Oppermagtig Volk geslingerd, 
Zich draaijen als een weêrhaanspil! 
 
Dees dweept nog met een' dommen Karel, 
Die met de Groote Republiek, 
Dees weêr met Keizerlijke glorie, 
En allen zijn - staatkundig ziek! 
 
Lyon! gij draagt uw' naam niet eerlijk, 
Ontstolen aan den Heer van 't Woud: 
Geen Leeuwenmoed, maar Wolvenhonger, 
Maar Tijgerzin maakte u zoo stout. 

{==237==} {>>pagina-aanduiding<<}

Wie zou, 'k herhaal het, willen wonen 
Op dien Volkaan, wiens ingewand, 
Verzengend wat zijn' krater nadert, 
Europa dreigt met lavabrand? 
 
Of lokt Itaaljes milde hemel, 
En zijn klassieke grond, u aan? 
Het Land vindt ge onder curatéle, 
't Volk onder 's Monniks dwangjuk staan! 
 
Gij, Spanje! geesel onzer Vadren! 
Nog altijd Vrijheids somber graf! 
Genoeg werd hunne Schim gewroken, 
Toen 't lot een' Ferdinand u gaf! 
 
Waart gij in Portugal geboren, 
Waar Vorst en Beul eenswezig zijn, 
Gij zoudt den Spanjaard zalig noemen, 
En krimpen van onduldbre pijn! 
 
Brazilië verdreef zijn' Heerscher, 
Door 's Broeders meineed reeds verneêrd. 
't Bevrijde Griekenland gaat onder, 
Door eigen bandloosheid verteerd. 
 
Geen Zwitserland kan ons bekoren, 
Dat Gesslers ziet in elk' Regent, 
En wel den moed, maar niet de vroomheid 
Eens Tells in zijne telgen kent. 
 
Geen Duitsche Staat is ons begeerlijk, 
Waar 't Volk zich gouden bergen spelt, 
Maar eigen baasschap op den voorgrond 
En 't Landsbestuur daar achter stelt. 
 
Geen Pruisen-Koning ware ons wenschlijk, 
Die wel belooft, maar spaarzaam geeft; - 
Geen Oostenrijksch Monarch verkieslijk, 
Die in een' Metternich slechts leeft. 
 
Geen Nikolaas, der Russen Keizer, 
Hoe edel ook zijn streven zij, 
Kon Holland zelfs gelukkig maken, 
Gewoon aan milder heerschappij. 

{==238==} {>>pagina-aanduiding<<}

U, Polen! dapper, maar onbandig, 
Met bloed en tranen als gedrenkt, 
Wie durft u onafhanklijk wenschen, 
Die aan een' Poolschen Rijksdag denkt? 
 
Brittanje! wie zou u benijden; 
U, vijand van schier heel Euroop? 
U wacht de kuil, dien ge andren delfdet, 
Sinds Fransch venijn ook u besloop. 
 
Een Grey stond op, - uw gansche toekomst 
Hangt aan een' enklen Onderdaan! 
Dat Ierland, dat gij laat verhongren, 
Zal, Grey! u met Gods wraakzwaard slaan! 
 
Reeds voeldet gij de punt der snede: 
In Bristol woedden brand en dood. 
Terug van Hollands vrije kusten: 
Reeds blies Gods adem in uw Vloot! 
 
Geen ijzren wegen, geen kanalen 
Door onze vrije Landen, neen! 
Wie onzen Handel wil doorgraven, 
Die delv' zijn eigen graf meteen! 
 
Gij, Belgen!.....Maar geen vergelijking 
Van ons met vuige bastaardteelt! - 
Een Leopold en Vader Willem..... 
Onduldbaar is dit tegenbeeld! 
 
God zij geloofd! wij zijn gescheiden; 
Ons is weêr 't oude Vaderland! 
Wat ééns Natuur en de Almagt scheidden, 
Wordt nooit hereend door menschenhand. 
 
Die Almagt was met Hollands dappren; 
Zijzelv' schraagde aller Leeuwenmoed; 
Oranje heeft zijne eer gewroken 
En de onze, in eerloos muiterbloed! 
 
Wél ons, op Neêrlands erf geboren, 
Der Vrijheids wieg en bakermat! 
Wél ons, op Hollands grond gewonnen, 
Die zoo veel groots en goeds bevat! 

{==239==} {>>pagina-aanduiding<<}

Gij zaagt het: waar wij de oogen wendden, 
Rondom beroering, angst en nood. 
Wat Volk moet niet ons deel benijden? 
Noemt niet ons waarlijk vrij en groot? 
 
Noemt niet ons nog benijdenswaardig, 
Met eenen Vorst, wiens fier gemoed 
Brittanje zelf, bij 't eerloost handlen, 
Al knarsetandend hulde doet? - 
 
Maar, hem, wien we als een' Vader eeren, 
Die Wet en Volksregt heilig houdt, 
Die zijn geluk op onze liefde, 
En 't onze op zijne liefde bouwt; 
 
Hem, van geheel Euroop verlaten, 
Hem bleef geen Bondgenoot meer bij..... 
Wat zeg ik! - Één is hem gebleven: 
Die Bondgenoot, o God! zijt Gij! 
 
Schonkt Gij, o Hemel! Uwe wijsheid 
Een' Salomo, op zijne beê, 
Gij zult ook onzen Koning hooren, 
En deelen hem die wijsheid meê. 
 
Op U-alleen rust zijn vertrouwen; 
Op hem, naast U, rust onze hoop: 
Met U. met hem zijn wij onwinbaar, 
Ja tarten wij 't verblind Euroop! 
 
Met U, met hem zien wij gelaten 
De donkre toekomst in 't gemoet; 
Met U, die voormaals onze Vadren, 
In veeger toestand, hebt behoed! 
 
Ja! nog zijt Ge ons, ook ons genadig; 
Nog met den Vorst, die ons regeert! 
Nog zijn de winden Uwe dienaars 
En de onze, dat geen Brit ons deert! 
 
Heb dank, o God! voor Uwe hoede! 
Gij-zelf wenkt ons op Noach's tijd! 
Een Zondvloed moge Euroop bedelven, 
Gij hebt ons tot Uw Volk gewijd! 
 
Gij zult de veege Staatshulk sparen, 
Die Noach's Ark eens hebt behoed; 
Uwe Englen zullen 't pad haar banen 
Door d' algemeenen jammervloed! 

{==240==} {>>pagina-aanduiding<<}

Gij wilt U 't reine Volk bewaren, 
Te midden van een boos Geslacht, 
En sluiten 't af op eigen' bodem, 
En hoeden 't door eene Englenwacht! 
 
Laat vrij de broze hulk dan slingren, 
Dan schokken op het steigrend meer; 
Als 't aardrijk rein is van de onreinen, 
Ontsluit Gij onzen kerker weêr. 
 
Dan treden we U gelouterd nader; 
Geen Oorlogskreet wordt meer gehoord; 
Uw Hemelboog zal weêr verschijnen, 
En Vrede op Aarde, naar Uw Woord! 

1831.
j.w. ijntema.

Staat- en huisbestuur.


Hoe menig' wil den Staat regeren, 
Ja gansch en al zelfs reformeren; 
En wat hij zegt, schijnt wijs en kloek: 
Hij spreekt waarachtig als een boek! 
Doch, treden wij zijn woning binnen, 
Waar eindigen en waar beginnen! 
Verwarring heerscht er overal; 
Regeringloosheid, twist, verval. 
Gij, die den Staat wilt reformeren, 
Leer eerst uw eigen huis regeren! 


Middel om altijd grasboter te hebben.


‘Wilt gij, sprak Meester Fop tot Jaap, 
Een heerlijk middel voor u weten, 
Om, heel den winter door, gegraasde boter te eten?’ 
Wel jae! zeî onze boerenknaap, 
Wel jae ik, Meester Fop! 
‘Wanneer ge uw beestjes weêr des winters stal, doet gaan, 
Zet ze allen op de rij dan groene brillen op; 
Zoo zien ze 't hooi voor gras, zoo lang ze stal zijn, aan.’ 

f.w.c.

Naberigt.

De Redacteur van dit Tijdschrift, een artikel gelezen hebbende in het jongste Letterlievend Maandschrift, waarin het Bezoek bij bilderdijk, bij herhaling, voor gefingeerd verklaard, en verder gezegd wordt, dat de steller van dat stukjo zich zelfs vergist in wijlen 's mans woonplaats, verklaart, op grond van stellige wetenschap, het eerste voor eene logen; terwijl hij het bejammerenswaardig acht, wanneer de nagedachtenis van bilderdijk op geene loyaler wijze te vereeran is. Wat het tweede betreft, dit is van geen beter alooi: eene bedevaart naar Haarlem moge er 's mans ijverigen verdediger van overtuigen; hij begeve zich aldaar naar de Groote Markt, en kan zich dan gevoegelijk, onder het genot van een kop koffij, in het Koffijhuis de Kroon informeren, hoe de naaste buurman heette.


{==241==} {>>pagina-aanduiding<<}

Mengelwerk.







Nederland in 1672 en in 1830 en 1831.

Door Do O. van Tricht, Az. (*)

Vóór weinige dagen sloot zich een jaarkring, gewigtig voor de geschiedboeken der wereld, onvergetelijk voor het hart van elken waren Nederlander. Eene mengeling van allerlei aandoeningen welt in ons binnenste op, als wij dat tijdperk, zoo rijk aan lotwisseling, zoo vruchtbaar in hoop en vrees, in stille eenzaamheid doorloopen, vooral als wij de opoffering, den moed, de getrouwheid aan wet en orde, aan vaderland en Koning, door Oud-Nederland zoo standvastig onder velerlei vernedering betoond, in gezellige kringen bespreken. Wij vragen elkander: wat zal het einde zijn van de pijnlijke onzekerheid, waarin wij sedert zestien maanden verkeeren? Dit weet niemand met zekerheid te zeggen: en het is dwaasheid, de toekomst naar onze wenschen of verbeelding te bepalen. Het is alleen de geschiedenis van vroegere tijden, die ons bij ons vragen eenig licht kan geven. Indien wij ons gewend hebben, om de geschiedenis, het voortreffelijkste leerboek van Gods voorzienigheid, gedurig te raadplegen, dan leeren wij in de gebeurtenissen der wereld eene bestendige overeenkomst en natuurlijk verband kennen; het kwaad straft zichzelve; wijsheid, orde en regt genieten vroeg of laat zekere belooning, daar eene regtvaardige vergelding rondgaat onder de volken, zoo wel als onder bijzondere menschen, om te beschamen en te straffen, maar ook om staande te houden, te verhoogen en te redden, volgens heilige wet-
{==242==} {>>pagina-aanduiding<<}
ten, maar op haren tijd. Indien wij in onze dagen de lessen, die de geschiedenis ook van ons vaderland zoo roerend predikt, regt opmerken, zal ontmoediging of traagheid noch ijdele hoop of dwaze gerustheid ons overmeesteren, maar wij zullen op den goeden weg der zelfverdediging met die kalmte en eendragt, die Nederlands volk en Koning bij weldenkenden overal op de wereld gedurig achtbaarder maakt, volharden, onder groote inspanning en opoffering bedaard de uitkomst afwachten, en vooral bij vaderlandsliefde
hoop en vertrouwen op God paren.
Zulke overtuiging werd in dezen tijd meermalen bij mij verlevendigd, zoo dikwijls ik de bladen van de geschiedenis onzes vaderlands, tot uitspanning, of ter leniging van droefheid over de onverdiende miskenning van ons volk, in handen nam. Bij voorkeur trokken mijne aandacht die merkwaardige tijdperken, waarin het geduld, de moed en de volharding onzer vaderen op eene hagchelijke proef werden gesteld. Hoe meer zulke belangrijke dagen, met het oog op Gods bestuur en waakzame zorg voor dit kleine plekje gronds, worden beschouwd, zoo veel te meer lessen van ware wijsheid, bruikbare regelen voor ons gedrag in deze moeijelijke tijden, vaste gronden van hoop en bemoedigende uitzigten in de toekomst bieden zich als van zelf aan. Bijzonder werd mijne historische beschouwing dezer dagen geleid tot een noodlottig jaar, toen ons vaderland, van alle zijden te water en te land door overmagtige vijanden besprongen, door inwendige tweedragt beroerd en verscheurd, van alle zijne vrienden vreesachtig of trouweloos verlaten, op den uitersten rand van deszelfs verderf gebragt werd, maar nogtans als door een wonderwerk het verderf, door booze staatkunde gesmeed, ontkomen, en uit de diepste vernedering tot hooge eer en voorspoed opgevoerd is. Hoe meer wij ons Nederland in 1830 en 1831 met het Nederland van 1672, waarop zich onze beschouwing in dit uur zal bepalen, vergelijken, zoo veel te dieper wordt ons inzien in de schuilhoeken

{==243==} {>>pagina-aanduiding<<}
der staatkunde, in de ware belangen onzes volks, en in de aanbiddelijk wijze en weldadige wegen van Gods voorzienigheid; maar ook zoo veel te vrolijker en vaster wordt onze hoop, dat de tegenwoordige worsteling voor ons vaderland nuttig is, dat wij door hooger zorg krachtig worden staande gehouden, en dat de uitkomst onzer moeijelijke beproeving eene ware, zegenrijke wedergeboorte voor ons volk zal wezen, indien wij slechts bij moed en eendragt het vertrouwen op God bewaren.
In vertrouwen op uwe belangstelling, wil ik dan deze spreekbeurt toewijden aan eene vergelijkende beschouwing van het noodlottige jaar 1672 met betrekking op den tegenwoordigen toestand van ons vaderland. Verwacht echter niet, dat ik dit rijke onderwerp geheel zal uitputten. Slechts eenige lichtende punten wil ik aanwijzen, die ter regeling onzer denkwijze en ter bemoediging onzer hoop voor de toekomst ons kunnen dienstbaar wezen.
I. Wij beginnen met een kort overzigt der geschiedenis van ons vaderland in het zoo geduchte jaar 1672.
Na een' roemrijken strijd tegen Spanje werd te Munster in 1648 de onaf hankelijkheid der zeven vereenigde gewesten, niet alleen door dat Rijk, maar ook door alle de Mogendheden erkend, en Nederland verkreeg eene eervolle plaats in de rij van Europa's Staten. Niet lang echter genoot ons vaderland de welverdiende rust. Cromwell, die Engeland door listige huichelarij en dweepzucht onderworpen had aan zijnen ijzeren schepter, gordde het eerst de wapenen tegen Nederland aan; later karel de II, die de diensten en herbergzaamheid, door hem, gedurende zijne omzwerving, op onzen bodem genoten, ondankbaar en schandelijk vergat. Beiden zochten zij, schoon uit geheel tegenovergestelde beginselen, het verderf onzes gemeenebests, en bragten onzen koophandel de gevoeligste slagen toe, maar ontwikkelden, hunnes ondanks, den moed en de krachten ter zee der Nederlanders, en beiden moesten zij hunne heillooze onderneming eindigen door vredesverdragen,

{==244==} {>>pagina-aanduiding<<}
waarbij zij weinig gewonnen, en alleen de onuitwischbare blaam van wrok, nijd en lage baatzucht op Engeland laadden.
De vrede van Breda was pas met karel den II gesloten, of er dreigde weder eene donkere wolk van de landzijde. Lodewijk de XIV voerde den schepter over het Fransche Rijk, dat, na de demping van deszelfs inlandsche twisten, spoedig in magt en aanzien begon te rijzen. Die Vorst, zoo ras hij uit de bedwelming zijner vroegste minnarijen was ontwaakt, stelde zich geen geringer doel voor, dan de heerschappij over gansch Europa. Dronken door zijnen eersten voorspoed en de vleijerij zijner aanbidders, spaarde hij de listen eener verraderlijke staatkunde noch de kosten van talrijke legermagten, om eenmaal tot zijn doel te geraken. Hij schroomde geenszins, om de rust zijner onderdanen, het bloed hunner zonen, de groote inkomsten zijner schatkist, gedurende eene halve eeuw, op te zetten en op te offeren aan ingebeelde grootheid, schandelijke veroveringszucht en valschen roem. Van zulk een' magtigen en gevaarlijken nabuur was ons vaderland slechts door de Spaansche Nederlanden afgescheiden; inderdaad een zwakke voormuur, daar die provinciën door het uitgeputte Spanje flaauw werden verdedigd, en voor Frankrijk altijd een begeerlijk lokaas zijn geweest.
De dood van Spanjes Koning, Opperheer der genoemde gewesten, gaf lodewijk het voorwendsel aan de hand, om gewapend in die zwak bezette provinciën te vallen. Doch Neêrlands Staten, te regt voor die al te groote nabijheid van Frankrijk beducht, beijverden zich met beleid en kracht, om den Lelievorst in zijne overweldiging te stuiten. Hierdoor ontstond het drievoudige verbond van onzen Staat met Engeland en Zweden, zoo tot onderlinge bescherming, als ter vrijwaring der aangevallene Spaansche Nederlanden. En door die triple Alliantie, het meesterstuk der staatkunde van den grooten joan de witt en der wijsheid van den edelen wm. temple, zag lodewijk voor een' tijd van

{==245==} {>>pagina-aanduiding<<}
zijn heerschzuchtig plan af; doch sinds dien tijd zocht hij zijne wraak uit te storten over Nederland, hetwelk hij sedert den Munsterschen vrede een kwaad hart had toegedragen. Allengs begon hij van 1668 af daartoe aanstalten te maken, zoo door toerusting van talrijke legerbenden, als door listige aanslagen, die hem al te wel gelukten, om Engeland en Zweden tot schending van het drievoudig verbond te verleiden, en door onvermoeide pogingen, om meest alle de Vorsten van Duitschland in slaap te wiegen, of, waar hij kans zag, tegen ons Gemeenebest vijandig op te zetten. Bij deze gelegenheid vertoonde zich de handelwijze van karel den II en van het Britsche kabinet in al hare laagheid en baatzucht. Die wufte en geheel verdwaasde Vorst liet zich door Frankrijks goud omkoopen, en door het uitzigt op de door lodewijk aangekondigde mindere afhankelijkheid van het Parlement verleiden, om ter zelfder tijd, dat hij aan onzen Staat de heiligste beloften van trouw en vriendschap deed, in het geheim met Frankrijks Koning zamen te zweren, om het kleine Holland, door gelijktijdigen aanval te land en ter zee, te overmeesteren, en vervolgens dien vetten buit onder zich te verdeelen. En, als was hunner beider magt niet opgewassen voor dat heillooze werk, zoo trokken zij den ellendigen Bisschop van Munster en den nietsbeduidenden Keurvorst van Keulen mede in hun roofzuchtig plan, met belofte van deelgenootschap in de prooi.
's Lands Staten, het onweder ziende opkomen, zochten het af te wenden; doch te vergeefs: zij zonden nederig gezantschappen naar Frankrijk en naar Engeland, met belofte van billijke voldoening, indien er grieven mogten bestaan. Doch karel de II gaf onbeduidend antwoord of valsche beloften; en lodewijk sprak met al den trots van een' gebieder, die driest steunt op zijne overmagt, en door niets gestoord wil worden in zijne geliefde plannen. Jammer, zoo kunnen wij, de zaken van achteren beschouwende, zeggen, dat 's lands Overheid in dien tijd hare achtbaarheid niet beter gehand-
{==246==} {>>pagina-aanduiding<<}
haafd, en, in plaats van hare zwakheid ontijdig bloot te geven, de waardigheid van den Staat niet meer verdedigd, en tijdig hulp bij de naburige Mogendheden zich verworven hebben!
Onheilspellend waren de teekenen, waarmede het geduchte proefjaar aanving voor Nederland; voor Nederland, verlaten van alle zijne Bondgenooten. Er was geene Mogendheid, op welke men eenigzins vertrouwen konde. Spanje was zwak en afgestreden; de Keurvorst van Brandenburg was wel ons vaderland niet ongenegen, maar steeds weifelende en niet volkomen vereenigd met de staatkunde van de witt. Deze waren de eenigste, bij welke de Staten heul konden zoeken. Het is waar, 's lands zeemagt bevond zich in goeden staat, onder het bestuur van wakkere Helden, waarvan wij alleen den eenigen de ruyter behoeven te vermelden; maar tegen onze schepen, anders groot in aantal naar gelang van de kleinheid onzes lands, vereenigden zich de zwaardere vloten van Engeland en Frankrijk, en zoo werd de te wachten kamp hoogst ongelijk. Doch de landmagt van onzen Staat bevond zich sedert 1648 aanmerkelijk verminderd, zonder geest of moed. De grenssteden waren verwaarloosd; de vestingwerken, krijgsvoorraad en mondbehoeften bijna geheel onverzorgd. Men gevoelde aanstonds het gebrek aan een beproefd algemeen Legerhoofd en aan genoegzaam ervarene mindere krijgsoversten. Er was flaauwheid in de toebereidsels tot den oorlog, toen die onvermijdelijk voor de deur stond; traagheid in de wapening, toen het nakend gevaar allen te wapen had moeten doen snellen. De Regenten des lands zonder vertrouwen, als verdacht van te heulen met Frankrijk, of betigt met aristocratischen burgemeesterstrots, of beschuldigd van onverzoenlijken haat tegen het Huis van Oranje, bij het volk nog altijd hooggeliefd. Hoewel door het befaamde eeuwig Edict het Stadhouderschap was afgeschaft, om aan het Huis van Oranje een' onoverkomelijken hinderpaal ter herwinning van voormalig gezag in den weg te stellen, vonden 's
lands Staten, toen de

{==247==} {>>pagina-aanduiding<<}
oorlog zoo zoo stond uit te breken, door den nood en den wensch der burgerij, zich genoopt, om den jeugdigen Prins van Oranje, willem hendrik, meer beroemd onder den naam van willem den III, tot Opperhoofd van 's lands vloot en leger te verkiezen; doch dit was ongelukkig meer eene afgedwongene weldaad dan welberadene keuze, een maatregel flechts ten halve, (daar men het Stadhouderschap van het opperbevel had gescheiden) die, gelijk doorgaans, meer kwaad dan goed stichtte.
Het dreigend verderf naderde met rassche schreden, terwijl Nederland zich in schromelijke verwarring bevond. Op het einde van Lentemaand liet lodewijk met bijzondere staatsie zijne oorlogsverklaring tegen Nederland afkondigen, waarin hij geene grieven tegen ons land opgaf, dan misnoegen op de Staten, en dat hij niet langer ongewroken kon laten den hoon, hem zoo menigmaal aangedaan, dien hij echter, voorzigtigheidshalve, niet noemde. Zoo regtvaardigt zich de wolf over zijnen aanval op de weerlooze en onnoozele schapen! Op denzelfden dag als lodewijk trad ook karel de II met zijn veel woordenrijker oorlogsmanifest voor het licht; doch, daar hij zijne bezwaren tegen Nederland in de bijzonderheden daarin voorstelde, toonde hij voor elken regtvaardigen, die den loop der zaken kundig was, dat het kabinet de naaktheid der schandelijkste baatzucht met dat opgeraapte kleed niet kon bedekken. Te beuzelachtig was de glimp, dien de Duitsche Geestelijken van Munster en van Keulen aan hunne zoo geheel onchristelijke onderneming tegen Nederland gaven, om daarvan te gewagen. Zoo veel echter schijnt vrij zeker te zijn, dat alle deze vier vijanden van Nederland zich hadden verbonden, om onzen zwakken Staat door de wapenen ten onder te brengen, en dan dien buit voor goeden prijs te verklaren. Engeland zou de Zeeuwsche Eilanden, Frankrijk de Generaliteitslanden met een brok van Gelderland, de beide Bischoppen Overijssel, Vriesland en Groningen tot hun deel verkrijgen; terwijl,

{==248==} {>>pagina-aanduiding<<}
ter gunste van karel, aan zijnen Neef, den Prins van Oranje, Holland, met het Sticht van Utrecht, als leengoed zou worden toebedeeld. Doch heil Nederland, dat er anders in Gods raad geschreven stond!
Engeland, naar oude gewoonte, kon niet wachten tot dat de oorlog was verklaard, maar deszelfs vloot viel de Hollandsche rijkbeladene Smirna's - vaarders onverhoeds in het kanaal op het lijf. Onze zeelieden, echter, kweten zich zoo dapper, dat den rooveren de buit ontging, en schande en schade bij hunne thuiskomst hun deel was.
In het begin van Mei trok lodewijk met zijne talrijke, weltoegeruste en van de bekwaamste Legerhoofden voorziene krijgsbenden te velde. Meer dan anderhalsmaal honderdduizend man telde hij onder zijne vanen. Dat ontzaggelijk leger wilde hij door zijne eigene tegenwoordigheid en aanvoering moed inboezemen. Welberaamd was zijn oorlogsplan, om namelijk tusschen Rijn en Maas met zijn krijgsheir af te zakken, zich op de zuidoostelijke grenzen van Nederland met de Keulsche en Munstersche benden te vereenigen, en dan in het begin van Junij als door één' geweldigen slag ons land te verpletteren. Engeland moest ter zelfder tijd onze zeekusten bestoken.
Boven verwachting gelukte dit krijgsontwerp. De vestingen, die onze Staat op de Rijn-oevers bezet had, gingen alle binnen de twaalf eerste dagen van Junij, door lafhartigheid of verraad, verloren, en zegevierend stond het Fransche leger voor den Rijn. Ook deze voormuur van ons land kon thans den alvermogenden vijand geen perk stellen, daar de buitengewone droogte van dat jaar dezen stroom voor de ruiterij waadbaar maakte, te meer toen het Staatsche krijgsvolk, door schrik en vrees meer dan door de magt des vijands verward, schandelijk op de vlugt sloeg. Men hoopte, dat het Nederlandsche kleine leger, hetwelk in alles schaars twintigduizend gewapenden telde, achter Lek en IJssel post zou vatten; doch weldra moest dit plan worden opgegeven Men

{==249==} {>>pagina-aanduiding<<}
trok op Utrecht terug; doch ook deze stad werd door de Staatschen verlaten, om, ware het mogelijk, zich op de zuidoostelijke grenzen van Zuidholland te kunnen staande houden. Nu gingen Arnhem, Doesburg en Zutphen, met meest alle de steden van Gelderland, binnen weinige dagen, als zonder slag of stoot, aan den Franschen Koning over. Utrecht opende voor hem de poorten; ja zelfs Woerden, Oudewater en Naarden namen Fransche benden in. Ook het zoo gewigtige Muiden zou hetzelfde voorbeeld van lafhartigheid gevolgd hebben, had niet Vorst maurits van Nassau, ter goeder ure, Hollandsche krijgsbenden daarin geworpen. Even gemakkelijk viel het den Munsterschen Bischop, om Deventer, Zwolle en Kampen te bezetten, en met kleine magt maakte hij zich van het sterke Coevorden meester; geheel Overijssel en Drenthe bukten voor zijne wapenen. Zoo waren dan, binnen eene maand tijds, drie der vereenigde provinciën met ettelijke steden van Holland in 's vijands hand, zonder aanmerkelijk gevecht of geregeld beleg, buiten dat van Nijmegen en Bommel, die toch beide almede eindelijk voor den vijand bukten.
Ontzettend tijdsgewricht voor ons vaderland! Alle hoop scheen vervlogen. Geen wonder, dat aan Hollands Staten, zelfs aan den anders zoo kloekhartigen joan de witt, de moed ontzonk. Men dacht bijna op niets dan op vlugten. 's Lands schuldbrieven daalden in eens tot dertig ten honderd. Er bleef, zoo het velen dacht, geene andere uitkomst over, dan om Frankrijks en Engelands Koning te smeeken om den vrede. Zulk eene vernedering doet nog ons harte bloeden! Den trotschen overwinnaar lodewijk, die zich in Gelderland ophield, schikte men eene staatswijze bezending toe, zamengesteld uit de edelsten van den lande; doch zij vond dien Vorst zoo onhandelbaar door zijnen voorspoed en zoo overdreven in zijne eischen, dat men onverrigter zake naar 's Hage wederkeerde. Hollands Staten, immers derzelver meerderheid, wilden nogtans de onderhandeling hervat, en aan den Koning een groot

{==250==} {>>pagina-aanduiding<<}
deel van zijne harde eischen toegestaan hebben. Helaas! wat zou er van Nederland zijn geworden, indien men in dat uur der vertwijfeling met een' trotschen overwinnaar den vrede had aangegaan? Doch gelukkig, dat lodewijk zijne beste kans liet voorbijgaan! Gelukkiger nog, dat Amsterdam zich tegen deze verkeerde onderhandeling verzette! Deszelfs Afgevaardigden spraken zoo moedig in de Staatsvergadering, dat de overigen zich schaamden. Amsterdam wilde alles voor het gemeene behoud opzetten, en verklaarde, met Zeeland, plegtig, liever met eere te willen omkomen, dan met schande den vrede te koopen. Hierdoor werd de diepste vernedering onzes vaderlands voorgekomen.
Het bevreemdt ons niet, dat zulke Regeringsleden diep zonken in de achting des volks, dat luide riep over verraad en verkoop des lands aan den vijand. Inzonderheid waren de witt met zijne vrienden, die overal in Holland op het kussen gezeten waren, de voorwerpen van den haat der menigte. De hooge Overheid had het vertrouwen des volks verloren. Men zag duidelijk, dat de klem en de eenheid ontbrak, en dat er een uitstekend Hoofd, met genoegzaam gezag bekleed, volstrekt vereischt werd. De oude liefde voor het Huis van Oranje ontgloeide in veler harte; de lang gesmoorde stem des volks deed zich hier bedaarder, daar onstuimiger hooren, en de Magistraten der steden, zoo wel als Hollands Staten, vonden zich gedrongen, om, met afschaffing van het eeuwig Edict, den Oranje-Vorst het Stadhouderschap op te dragen, en hem dat gezag toe te vertrouwen, waardoor zijne beroemde Voorvaders Neêrlands Gemeenebest gegrondvest, opgebouwd en beschermd hadden. Die omwending in 's lands bestuur was ten hoogste tijdig en gelukkig. En de uitkomst heest bewezen, dat willem de III juist die eigenschappen bezat, waardoor hij, met Gods hulp, Nederland redden kon, en Europa tegen Frankrijks overheersching beveiligen. Van het eerste oogenblik zijner verheffing tot de voorvaderlijke waardigheid ontwaakten moed en vertrou-
{==251==} {>>pagina-aanduiding<<}
wen in de harten der Nederlanders, en liepen de plannen der vijanden in duigen. De onderhandeling met lodewijk werd afgebroken op raad van den Prinse, die opregt verklaarde, liever met het zwaard in de vuist bij de verdediging des lands te willen sneven, dan eene spoedige uitkomst in onteerenden vrede te zoeken.
Men was nu met allen ernst bedacht, om het verder indringen der Franschen te stuiten, waartoe het land onder water, de vijf toegangen van Zuidholland krachtig versterkt, de legermagt aanmerkelijk vermeerderd, de Schutterijen, zoo van het platte land als van de steden, onder de wapenen en bij het staande leger gevoegd, de kusten in geduchten staat van tegenweer gesteld werden. Willem de III was de ziel van dat alles, hij het middelpunt van vereeniging, en tevens het beminde voorwerp van aller vertrouwen. Als men in valkenier's verward Europa, en in de geschiedenis der bijzondere steden van Holland, op het jaar 1672 leest, al wat er sedert 's Prinsen verheffing ondernomen, opgeofferd en te werk is gesteld, dan ontwaakt in ons hart heilige verwondering over de kracht en bereidwilligheid, den moed en de vaderlandsliefde, welke zich in die benarde tijden zoo spoedig en zoo algemeen openbaarden. Neêrlands Leeuw ontwaakte. En niet slechts Holland, maar ook het naburige Vriesland gordde moedig de wapenen aan tegen de gemeene vijanden. De altijd moedige Vriesche Schutters sloten zich aan de weinige krijgsknechten, die op hunnen grond waren komen vlugten, wederstonden de indringende Munstersche benden, en gingen weldra aanvallende te werk, verdrijvende den vijand uit de Kuinder en Blokzijl. Zelfs de bewoners van het eiland Urk bleven niet achterlijk. Eenige Munstersche soldaten hadden zich naar dat eiland begeven, van meening om hetzelve uit te plunderen; doch, in plaats van buit te maken, werden zij zelven ten buit, alzoo die eilanders hen gevankelijk te Enkhuizen opbragten (*). Doch dit

{==252==} {>>pagina-aanduiding<<}
slechts in 't voorbijgaan. Ruimere en roemrijkere melding zou de wakkere verdediging van Groningen verdienen, bij welks belegering zich de burgerij met de studerende jongelingschap zoo moedig in de bres stelden, dat de Bischop, na veel volks gespild te hebben, schandelijk moest afdruipen. Doch de bekrompenheid des tijds verbiedt, in meer bijzonderheden te treden. Over de roemrijke wapenfeiten onzer zeemagt in dat jaar zal straks nog met een woord gesproken worden.
Lodewijk had den 4 Julij, dus ruim ééne maand na zijnen onregtvaardigen inval in onzen Staat, zijne plegtige intrede in Utrecht gedaan; doch dit was de eindpaal zijner overmeesteringen op Nederland. Het scheen als had eene stem van den Hemel gesproken: tot hiertoe en niet verder! Billijk verwekt het bij ons bevreemding, dat het talrijke Fransche heir, hetwelk in het hart onzes lands stond, sedert dien tijd weinig meer tegen het zwakke Holland heeft ondernomen. Men kan min of meer gegronde redenen voor die zonderlinge werkeloosheid bijbrengen; maar die stilstand des vijands gaf aan het wankelend vaderland den tijd om adem te scheppen, vasten voet tot tegenweer te zetten, en óm te zien naar bondgenootschappelijke hulp. Deze goede gelegenheid ging ook niet ongebruikt in ons vaderland voorbij. Doch tegen het einde van dat zelfde noodlottige jaar geraakte de provincie Holland, aan welker behoudenis toen de redding van het gansche land hing, weder in nijpend gevaar. De Prins, willende eene afwending maken op de grenzen van Frankrijk, was met een groot deel der Staatsche krijgsmagt Braband diep ingetrokken, vertrouwende dat de drasse wegen en velden van Holland, door de herfstregens onder water gezet, met het overschot des legers, beveiliging genoeg tegen de Fransche magt zouden wezen. Doch onverwachts valt eene felle vorst in, die oranje's plan doet mislukken, en tevens den Franschen Krijgsoverste luxembourg, die nog te Utrecht stond, de gereede kans aanbood, om over ijs het nu bijna weerlooze Holland

{==253==} {>>pagina-aanduiding<<}
aan te tasten. De rijke buit van het opene Leyden en 's Hage schittert hem in het oog. Hij verzamelt in haast al zijne manschappen en vangt den togt aan. Doch pas heeft zijne legermagt den voet in Holland gezet, of ziet! het weder slaat om tot sterken dooi, die den Franschman tot overhaasten terugtred dwong; een terugtred, die Holland redde, maar die, tot schande van den Franschen naam, vereeuwigd is door roof, brandstichting, moord en vrouwekracht (*). Dit scheen de laatste stuiptrekking der Fransche overheersching in Nederland.
Met het einde van dit jaar, hetwelk ons vaderland den ondergang bij deszelfs opening had aangekondigd, daagde het licht der redding van oogenblik tot oogenblik al helderder. Coevorden werd bij verrassing hernomen, en de Munstersche benden lieten met hunne Hoofden den moed zinken. De Duitsche Vorsten, met name Brandenburg en Oostenrijk, gelijk ook de Koning van Spanje, beducht voor de Fransche overmagt, vereenigden zich met onzen Staat, om, ware het mogelijk, Europa's evenwigt te herstellen. Oranje was de hefboom van de kracht, die tegen Frankrijks geweld zou worden aangewend. - In het volgende jaar werd het tooneel des oorlogs uit ons vaderland overgebragt naar Vlaanderen en de boorden van den Rijn; dien ten gevolge ontruimden de Fransche en Munstersche benden in 1673 en 1674 het grondgebied van onzen Staat zonder slag of stoot. Middelerwijl ontdeden zich 's lands Staten van den oorlog met Engeland, Munster en Keulen, op eerlijke voorwaarden. En ofschoon het oorlogsvuur, door de Franschen ontstoken, nog drie jaren Brabands en Duitschlands steden en dorpen deed blaken, genoot ons land volkomene veiligheid en merkelijk toenemenden koophandel. Willem de III ontwikkelde gedurig meer zijne groote talenten en bestemming, om, aan het hoofd van Europa's volken, Frankrijks beperker en

{==254==} {>>pagina-aanduiding<<}
lodewijk's tegenstander te zijn. Eindelijk, na verschillenden krijgswissel en langdurige onderhandelingen, werd in den jare 1678 te Nijmegen de vrede gesloten tusschen alle de Mogendheden van Europa.
En zoo eindigde een oorlog, alleen ten verderve van Nederland door Frankrijks heerschzucht en Engelands trouweloosheid aangevangen. Die oorlog, die ons vaderland op den oever des verderfs bragt, werd weldra een geheel Europesche. Die oorlog ontwikkelde de strijdkrachten van ons vaderland, en herstelde hetzelve in eervollen rang onder de volken. Engelands Koning had in dezen strijd niets gewonnen, maar gedurig al meer de achting zijns volks verloren; lodewijk had Frankrijk uitgeput, de schatten en het bloed zijner onderdanen verspild, der Mogendheden achterdocht en jaloerschheid gaande gemaakt, en daarvoor alleen zich met eenige steden van België, ten koste van Spanje, schandelijk verrijkt; maar Nederland en het Huis van Oranje waren als een feniks uit de asch herrezen!
II. Hier sluit ik dan het overzigt over dit hagchelijk, maar blijeindend tijdperk onzer vaderlandsche historie, om nu eenige wenken van leering, waarschuwing en bestuur, alsmede stof van blijdschap en gronden van bemoediging, die wij in dat tijdperk voor onze omstandigheden vinden kunnen, ons voor den geest te stellen.
De bekende opmerking biedt zich daarbij al aanstonds aan, hoe zorgelijk voor ons land, door deszelfs ligging en belangen, de nabijheid van Frankrijk en Engeland is. Het eerste heeft sedert 1648, ja zelfs vroeger, altijd het begeerlijk oog op België, het zoo schoone als rijke België, geslagen, en niet minder gevlamd op het bezit van onzen Staat, door napoleon, zoo geheel in den Franschen geest, de aanslibbing van Frankrijks stroomen genoemd. Gevaarlijk wordt die nabuur, zoo rijk in volk en voortbrengsels, als tuk op den krijg, vooral als Vorsten, ter bereiking hunner trotsche plannen, van den wusten en roemgierigen aard der Franschen partij weten te trekken. Engeland, steeds met Nederland in

{==255==} {>>pagina-aanduiding<<}
aanraking door koophandel, zeevaart en fabrijken, duldt ongaarne een' mededinger in een dier vakken, benijdt weldra elken aanwas van onze grootheid, en handhaaft door geweld de aangematigde oppermagt over de zee. Vooral in de koloniën van Oost of West kan ligt een punt van geschil gevonden worden. Niet onvernustig vergelijkt men onzen Staat bij eene boot, drijvende tusschen twee zware zeekasteelen. Zoo die beiden in strijd zijn, dan is de kloekste zeemanschap bij de hoofden onzer staatshulk noodig, om veilig het gedrang te ontgaan en eene behouden haven te vinden. En zoo die beiden zamenspannen, om Nederland te berooven of te verdrukken, dan wordt er bijna een wonderwerk vereischt, om het nakend verderf te ontvlieden. Engeland sluit onze havens, den mond van onzen Staat, rooft onze rijkdommen weg; en Frankrijk kan met zijne reuzenkracht ons kleine land als verpletteren. Gelukkig echter voor Nederland, dat het staatsbelang en het volkskarakter van die beiden te wijd uiteenloopen, dan dat op hunne bestendige vereeniging te rekenen zij. Engelands volk en kloekste staatkundigen zagen in 1672 noode de naauwe vereeniging met Fr ankrijk en met afgunst den voorspoed der Fransche wapenen. Het Engelsche volk kende het waar belang huns lands, dat met het heil van Nederland verbonden is, beter dan het snoode Hof van karel den II, en dwong de Staatsministers, om een' afzonderlijken vrede te sluiten: dat zelfde volk moge thans, voor eene wijle tijds, door staatkundige bespiegelingen, het spoor bijster zijn, maar het blijft niet blind voor deszelfs ware belangen. Wij willen niet ophalen, hoe de Fransche rusteloosheid en heerschzucht, met Engelands handelsnijd, aan ons vaderland, in de jongste tijden, groote
moeijelijkheid en gevaar hebben berokkend, door den opstand van België voedsel te geven, noch ook, hoe zij beiden thans nog druk in het werk zijn, om ons volk te vernederen, (in naam ten voordeele van de afvalligen) maar leeren liever uit de geschiedenis van 1672, hoe onze Overheid op

{==256==} {>>pagina-aanduiding<<}
hare hoede behoort te zijn tegen de streken der Fransche en Engelsche staatkunde, en vooral in tijds bedacht, om, door het sluiten van eerlijke verbindtenissen met andere Mogendheden, (*) het onweder, dat van de Fransche of Engelsche windstreek dreigt, te bezweren, en tevens, hoe Regering en onderzaten zamen, door eendragt en moedige houding, aan het oorlogzuchtige Frankrijk en het baatzieke Engeland eerbied en ontzag behooren in te boezemen. Door het een zoo wel als het ander is Nederland, met Gods hulp, het bijna onvermijdelijk verderf in 1672 ontkomen, en zullen wij nu nog schande en groote schade ontgaan. Nadat stijl (†) voortreffelijk de staatkundige vraag, of het voor Nederland nuttiger zij, met Frankrijk dan met Engeland bijzonder naauw verbonden te zijn, beredeneerd heeft, besluit hij wijselijk aldus: ‘Nederland moet zich niet verlaten op de vriendschap met eene van die beide Mogendheden, maar heeft meer belang in de vriendschap en achting van vele Mogendheden zamen, vooral als zij zich vereenigen, om éénen Staat, die dreigt alles aan zich te onderwerpen, in zijne heerschzucht te keer te gaan.’ Dit is nog een nuttig woord voor onzen tijd, en onze Overheid schijnt zich daarnaar wijselijk te rigten.
Ten andere, bij het bedaarde en onpartijdige onderzoek naar de oorzaken van Neêrlands vernedering in dat geduchte jaar, zien wij duidelijk, hoe gevaarlijk de tweedragt en hoe noodig de eenstemmigheid tusschen burgers en Overheid voor ons volk is. De helft van onze Republiek met tweeënzeventig steden viel, binnen weinig meer dan ééne maand, in 's vijands hand: en wat zou er wel in October en November 1830 van ons Oud-Nederland geworden zijn, zonder chassé's moed en de bedaardheid onzer Regering, vooral zonder de eenstemmigheid van ons getrouw volk? - Onder de vele

{==257==} {>>pagina-aanduiding<<}
redenen van onzen schrikkelijk diepen val in 1672 steekt boven de andere uit tweedragt en gebrek aan onderling vertrouwen. De toenmalige Regering droeg daarvan grootelijks de schuld. De landprovinciën werden merkelijk achtergesteld; Holland oefende eene overmagt uit, dikwijls drukkend en moedbenemend voor de andere provinciën; de vloten werden uitsluitend verzorgd, de landmagt verwaarloosd. J. de witt had den invloed van de Staten van Holland boven het geoorloofde peil gevoerd, dien der andere gewesten verlamd, of hunne Bestuurders naar zijne hand gezet; niet ten onregte werd er geklaagd, dat hij zijne vrienden, zonder naauwlettend op hunne bekwaamheid te zien, overal in de hoogste posten had geplaatst. Toen de vijand Neêrlands tuin inbrak, riep men van verraad; de Oranjepartij en de Loevesteinsche factie woelden heftig tegen elkander; der Overheid werd al de schuld der spoedige of verraderlijke overgiste der vestingen geweten. Is het te bevreemden, dat Nederland in dien toestand van alle zijne Bondgenooten verlaten werd en op den oever des verderfs geraakte? Hoe veel stof tot nadenken en blijdschap levert dan niet de vergelijking van onzen tegenwoordigen toestand, hoe bedenkelijk anders ook, met dien van 1672, op! Den hoogen en goeden God kunnen wij thans niet genoeg danken voor die groote gunst, dat Hij in de laatste tijden aan ons volk onderling en met de Overheid eenerlei harte heeft gegeven (*). Vandaar zoo veel moed en kracht in woord en daad, toen in October en November 1830 het oproer, met toorts en dolk gewapend, onze grenzen bedreigde. Door die eendragt ontwikkelden zich onze volkskrachten zoo gelukkig, geniet ons vaderland achting en eerbied bij vriend en vijand. Op die eendragt zijn tot dusverre de pijlen eener listige staatkunde
afgestuit, blijft Nederlands grond de klassieke grond van orde en vrijheid, Nederlands volk het gedenkstuk van Gods voorzienigheid onder de volken.

{==258==} {>>pagina-aanduiding<<}
Waar is de vriend zijns vaderlands, die niet vurig wenscht, dat alle de sporen van vorige partijschap voor eeuwig mogten zijn uitgewischt, en dat die les, zoo dikwijls aan ons volk gegeven, dat zee- en landprovinciën niet moeten twisten, maar elkanders welvaart onderling schragen, niet te vergeefs mogt gegeven zijn? Door herstelde eendragt werd Nederland in 1672 gered; door bewaarde eendragt is in onzen tijd onze vernedering voorgekomen.
Ten derde, bij vergelijking van onze vroegere met de latere geschiedenis, blijkt het duidelijk, hoe noodig in hagchelijken tijd voor Nederland een doorluchtig Hoofd is, en dat het Huis van Oranje steeds 's lands toevlugt in bang gevaar geweest is. ‘Ons land is groot geworden en in magt geklommen onder de Stadhouders. Hun gezag bewaart de mindere Regering voor kleinachting. De Overheid in steden en provinciën raakt ligt overhoop; de achtbaarheid van een' onzijdigen Stadhouder houdt en de Regeringen en de Gewesten onderling in band.’ Zoo spraken steeds de onpartijdige staatkundigen in Nederland; maar hunne stem werd niet altijd gehoord of opgemerkt. Hoe hoog wij dan joan de witt ook schatten, den man, van wien, bij naauwkeurig onderzoek zijner papieren na zijnen dood, zelfs zijne vijanden getuigen moesten, niets dan eerlijkheid bij hem te hebben gevonden, zoo moeten wij het toch, als eene groote zwakheid in dien anders uitmuntenden Staatsdienaar, ten hoogste laken, dat hij altijd Holland boven de andere provinciën zoo hoog verhief, het Stadhouderschap voor altijd wilde vernietigen, en het Huis van Oranje in deszelfs welverdiend gezag krenkte. Maar wij willen den grooten Man niet rigten, daar hij te zwaar geboet heeft voor zijne staatkundige feilen, door den schandelijken moord, aan hem en zijnen Broeder door laag gepeupel gepleegd. Doch wij schuiven liefst de gordijn voor dit treurtooneel, God dankende, dat Oud-Nederland in onzen tijd voor zulke gruweldaden bewaard is gebleven, om Neêrlands groote verpligting aan het

{==259==} {>>pagina-aanduiding<<}
nakroost van den Vader des Vaderlands, willem den I, ook in 1672 op te merken. Het Huis van Oranje is gezamenlijk met Nederland groot geworden, en Nederland is door de dierbaarste herinneringen van gemeenschappelijke gevaren en gemeenschappelijke redding aan dat Huis verbonden. De telgen van dien stam zijn zigtbaar door de Voorzienigheid bestemd ten steun en schild onzes volks. Werd nu en dan, door kwalijkgeplaatst Patriotismus of anders, de band losgemaakt, die ons aan dat Geslacht hecht, dat liefelijk snoer werd, als door eene onzigtbare hand, telkens van nieuws weder toegehaald. Dit is, ten minste voor mijn oog, een der helderste punten in Nederlands historiebladen. Met het Oranje boven stak ons vaderland altijd moedig het hoofd op uit den druk en werd door hooger hand gered. Zoodra het volk in 1672, door den nood des lands vervrijmoedigd, aan willem den III het gezag zijner Vaderen deed opdragen, rees het licht uit den donkeren nacht. De jeugdige Vorst toonde alras, dat het bloed dier Vaderen nog door zijne aderen stroomde. Waar velen wanhoopten, gaf hij de hoop op redding niet op. Hij versmaadde eene onteerende toegeeflijkheid jegens den vijand, stond pal in nood, vereenigde weder aller harten, deed het vuur en den moed in aller borst ontvlammen, waagde de stoutste togten in den rug der vijandelijke legers. Hij alleen wist ons volk weder achting voor zichzelven in te boezemen, eerbied bij den vijand en hulp bij magtige Bondgenooten te verwerven, en bezat bij heldengrootheid de eenvoudigheid van een oud Republikein.
Geluk dan, o mijn dierbaar vaderland! dat u in den jongsten hagchelijken tijd een andere willem de III in uwen Koning is geschonken, en dat zonder geweldige schokken. Onze Vorst vereenigt in zich de edele standvastigheid en trouw aan Nederland, die zijnen grooten Voorzaat kenmerkten, en munt boven dezen uit in lieftaligheid en vergevensgezindheid. Wat moet dan niet ons hart gevoelen, als zelfs de weldenkende buitenlan-
{==260==} {>>pagina-aanduiding<<}
der onzen edelen Koning huldigt? Beletten Hem zijne jaren en kabinetswerkzaamheid, om voor Nederland de wapenen aan te gespen, Hij biedt ons zijne beide Zonen aan, die, en in krijgsbeleid, en in krijgsgeluk, den grooten willem den III achter zich laten. Gelijk de Vader de steun is van onzen Staat en het voorbeeld der Regenten, zoo zijn de Zonen de schilden en de roem des volks. Wie zou dan niet, op grond van onze vroegere geschiedenis, ook thans op eene gelukkige uitkomst onzer beproeving durven hopen? Laat ons slechts in den worstelstrijd aan het doorluchtige Huis van Oranje getrouw blijven! En (dit zij mijne vierde opmerking)
Onze voorvaderen blijven navolgen in dezen moed en die standvastigheid, welke zij, toen oranje aan hun hoofd stond, betoond hebben. Toehoorders! als ik de geschiedenis der laatste helft van 1672 naleze, dan is het mij alsof ik de gebeurtenissen van onzen tijd voor oogen zie. Hoe snelden boer en burger als een eenig man te wapen, om het aangevochten vaderland, zoo van de land- als van de zeezijde, te beschermen! Manmoedig was de houding der Schutterij in de steden, uit welke velen vrijwillig ten strijde togen. Onverdroten arbeidden mannen uit alle standen, zelfs vrouwen, aan de vestingwerken. Ook de studerende jeugd bleef even min als thans achterlijk in de verdediging des lands. De opofferingen tot behoud van het lieve vaderland, in geld en gemaakt goud- en zilverwerk, waren groot. Onderscheidene reizen bragt men in Holland den 200sten penning der bezittingen op. Werden de Doopsgezinden door godsdienstige overtuiging weêrhouden van het voeren der wapenen, zij lieten te hunnen koste kleederen voor de legers vervaardigen; in de belegering van Groningen waakten zij voor den ontstaanden brand, of zorgden voor de verpleging der gewonden. Boven alles onderscheidde zich 's lands zeemagt in dezen oorlog. Hoewel geringer in getal van schepen, versloeg de ruyter, eens in 1672 en in het volgende jaar tot drie reizen toe, de vereenigde Fransche en Engelsche vloten. Zoo werd ter

{==261==} {>>pagina-aanduiding<<}
zee de smet van onze wapenen gewasschen, en glorierijk wapperde de vlag onzer schepen. Heil ons! de laatste tijden hebben het, in een' van speyk en aantal andere braven, voldingend bewezen, dat het Hollandsche zeevolk nog niet ontaard is. Maar die laatste tijden getuigen ook, dat de Nederlander wel voor eene poos door onverwachten schrik bedwelmd wordt, doch spoedig daarop den moed hervat, om op zijne beurt een' verwaten en snorkenden vijand het onregt goed betaald te zetten. Laten hiervan Hasselt en Leuven met Antwerpen en Staatsvlaanderen getuigen! Neen, wij zullen het niet vergeten, dat zoo wel in 1830 en 1831 als in 1672 het dreigende gevaar den moed en de kracht van Oud-Nederland gelukkig ontwikkeld en reeds roemrijke en gezegende vruchten gedragen heeft.
Eindelijk, hoe meer wij in den geest onzer vaderen gedurende het zoo merkwaardige jaar indringen, zoo veel te meer treft ons hunne godsdienstige stemming; maar ook zoo veel te aangenamer worden wij geroerd door menig blijk van Gods bijzondere bewaring en genadige hulp.
Vóór dat de gemeene vijand aanrukte, riep 's lands Overheid alle de ingezetenen op, om zich op een' bepaalden dag voor God te verootmoedigen. Er werd verder bepaald, dat zulk een bededag gezet elke maand gehouden moest worden, zoo lang de oorlog duurde, om hoogere hulp en gunstige uitredding in te roepen. En er is geen twijfel, of die dagen zijn behoorlijk gevierd geworden in Nederland: daarvan strekt mij tot eene roerende proeve hetgeen brand schrijft (*); sprekende van den bloedigen zeeslag op Schooneveld, zegt hij: ‘In Holland werd het donderen van het kanon op het strand gehoord; waarvan de tijding komende in eenige steden, zoo werden aanstonds de klokken geluid, de huizen gesloten, en in de kerken vurige gebeden voor God uitgestort.’ Die zelfde Schrijver teekent ook aan, hoe telkens, als de zege 's lands wapenen kroon-
{==262==} {>>pagina-aanduiding<<}
de, de biddag door een algemeen dankfeest vervangen werd. In alle de staatstukken van dien tijd straalt een godsdienstige geest door, het ongezocht bewijs, wel niet altijd van de goede gezindheid der Regering, maar toch van de deugdzame stemming des volks in zulk een tijdperk. - Gelijk het ijdel en dwaas zou wezen, indien wij wilden roemen op de vernieuwde godsdienstigheid van Nederland in onze dagen, zoo mogen wij toch het oog niet sluiten voor zoo menig bewijs, dat de stem van de Godsdienst niet te vergeess onder ons wordt gehoord; en de standvastigheid, lijdzaamheid en edelmoedige opofferingen spreken overtuigend van den goeden, Christelijken geest, die overal in ons vaderland gehuldigd wordt.
Niet te vergeefs sloegen onze voorvaderen in den nood het oog op God; onvergetelijk moeten nog voor ons hart de merkwaardige bewijzen van de zorg des Allerhoogsten voor het benarde Nederland wezen.
Reeds te voren heb ik daarvan iets vermeld, toen ik u het hoogst opmerkelijke stilstaan van het Fransche leger te Utrecht op de baan van deszelfs vermeestering, daar Holland als door schrik magteloos was, deed opmerken. Geheel bijzonder en gedenkwaardig was het ons, toen wij nadachten, hoe de vijandelijke krijgsoverste, de ruwe, wreede Hertog de luxembourg, daar hij in den winter zijn' welberaamden inval in Holland deed, waartoe hem de bevrorene wateren de baan openden, door een' spoedig invallenden dooi gestuit werd in zijn verderfelijk ontwerp; maar meer nog, dan dit alles, boeit het onze aandacht en lokt het onzen stillen dank uit, als wij lezen van die buitengewone ebbe, waardoor ons Nederland zoo genadig is bewaard. Het was omstreeks het midden van Julij, toen de Fransche benden in het harte des lands stonden, dat de vereenigde Engelsche en Fransche vloten zich op onze kusten vertoonden. De Fransche vatte post voor de Maas; de Engelsche wierp het anker voor het gat van Texel. Men vreesde van onze zijde, dat de laatstgenoemde met

{==263==} {>>pagina-aanduiding<<}
den naasten vloed eene landing zou ondernemen, en van achteren bleek die vrees niet ongegrond. Doch toen zij juist haren aanslag zoude uitvoeren, ging de ebbe, tot verwondering van alle de zeelieden, twaalf uren lang, waardoor het voornemen der Engelschen werd verijdeld; te meer, daar op die ebbe een felle storm uit het noordwesten volgde, die één zwaar oorlogschip en andere ligtere landingsvaartuigen der Engelschen op onze kust deed stranden, en hunne ontredderde vloot naar hunne eigene havens terugjoeg. Hier eerbiedigen wij den vinger Gods, die, zoo dan al niet door een wonder, toch door zonderlinge werkingen in de Natuur, juist tijdig den zwaarsten slag van Nederland afwendde.
Zulke proeven moeten ons geloof aan Gods voorzienigheid bevestigen, ons vertrouwen op Zijne genadige zorg voor ons vaderland krachtig schragen, en onze vrolijke hoop voor ons volk aangenaam verhelderen; te meer, daar ook de laatste tijden, die wij beleefd hebben, ons ontegenzeggelijk bewijzen, dat de Allerhoogste nog waakt en zorgt voor Nederland. Ofschoon wij daarvoor geene andere proeven konden bijbrengen, dan deze: dat die band verscheurd is, die, tot ons langzaam verderf, zoo wel in geldelijk als zedelijk belang, tusschen het getrouwe Nederland en het wufte, altijd misnoegde België gelegd was, - dat de gewapende opstand, die in October 1830 zoo gemakkelijk diep in het harte onzes lands had kunnen doordringen, even als lodewijk de XIV, ter helfte der bane bleef stilstaan, - dat onze Regering is bewaard gebleven bij hare standvastigheid onder Frankrijks en Engelands bedreiging en vleijerij, - dat een dappere Kroonprins met al zijne eer en roem aan het vaderland is wedergegeven, - dat een tiendaagsche veldtogt den Oud-Hollandschen moed en trouw, maar der Belgen lafheid en zwakheid aan de wereld heeft geopenbaard: al wisten wij niets meer dan dit, het was genoeg, om in ons hart die blijde hoop levendig te houden, dat die zelfde God, die ons vaderland in 1672 uit de diepte optrok, toen het water was aan

{==264==} {>>pagina-aanduiding<<}
de lippen gekomen, ook nu nog, in onze veel gunstigere omstandigheden, ons volk zal redden, onze gebeden verhooren, onze opofferingen vergelden, en gehoorzaamheid en trouw over geweld en verraad doen zegepralen; even gelijk onze vaderen den nacht van ellende en schande bij den Nijmeegschen vrede met een' vrolijken heildag zagen verwisseld.




Iets over het St. Stmonismus.

(Medegedeeld door Dr. j.e. feisser, Predikant te Winschoten.)

Over den oorsprong der Sekte van de St. Simonisten zal ik niets bijbrengen, als mij lezers voorstellende, die daarmede genoegzaam bekend zijn, uit andere geschriften.
Over den inhoud hunner leer kan ik ook niet als oorgetuige spreken, hetwelk ook wel niemand van eenen Predikant eener grensplaats, aan het Noorden van ons Vaderland, verwacht. Mijn oordeel over dezelve rust echter op iets, dat mij zoo naauwkeurig en zeker scheen opgeteekend, dat ik het op vrij vaste gronden voor waarheid heb durven aannemen; t.w. op een berigt aangaande deze Sekte, door Dr. matter, uit Straatsburg, in de Theol. Stud. u. Krit. 1 stes Heft, Jahrg. 1832.
Niemand verwachte hier eene volledige verhandeling; - slechts iets, slechts losse opgekomene aanmerkingen wilde ik voorstellen. Ik bepaal mij dan tot derzelver oogmerk, geloofs- en zedeleer, benevens tot eenige gedachten over de wijze, waarop zij hunne gevoelens voorstellen, in betrekking tot andere systemen; en over de redenen, waardoor zij dien ingang bij de menschen gevonden hebben, welken de ervaring leert, dat zij ginds en elders vinden; en dat alles in vergelijking gebragt met het Christendom, opdat ieder toetse en oordeele.
Hun doel is: ‘alle werkzaamheden en inrigtingen der menschelijke zamenleving moeten de verbetering van den zedelijken, ligchamelijken en geestelijken toestand der talrijkste en armste volksklasse beoogen.’
Is dit ook niet het doel des Christendoms? Het eenig onderscheid, dat, mijns oordeels, in het St. Simonistisch en

{==265==} {>>pagina-aanduiding<<}
Christelijk oogmerk bestaat, ligt hierin, dat het Christelijke zegt: van alle menschen; terwijl zij zeggen: van de talrijkste en armste volksklasse. Waarom zij juist die uitdrukking gebruiken, en welke van beiden de bestgekozene is, zal ieder mijner denkende lezers begrijpen.
Vervolgens zeggen zij: ‘alle voorregten, die alleen op geboorte gegrond zijn, moeten afgeschaft worden.’ Goed! maar heeft het Christendom die voorregten ingesteld, goedgekeurd, beschermd?
Verder: ‘eenen iegelijk worde die bestemming en dat lot toegewezen, waarvoor hem zijne eigenschappen en bekwaamheden geschikt maken; en iedere bekwaamheid en eigenschap worde, naar hetgeen zij daarstelt, beoordeeld en beloond.’
Dit is heerlijk en voortreffelijk! maar, behalve dat hierin wederom niets gevonden wordt, dat meer of beter is, dan de Evangelieleer, vraag ik: of zoodanige tegemoetkoming der Goddelijke Voorzienigheid zoo veel beter in de gevolgen zoude zijn, voor de beoefening der deugd uit het regte beginsel, dan de (nog zeg ik het) onovertrofsene en onovertreffelijke zedeleer van jezus? - om van de onuitvoerbaarheid dezer stelling niet eens te gewagen.
Ook schijnt het, dat de St. Simonisten die inwendige zelfvoldoening, rust en vreugde, die God onafscheidelijk met alles, wat goed en edel is, verbonden heeft, en de onrust, onvergenoegdheid en ellende, die integendeel het kwade en zondige op de hielen volgt, minder kennen, noch ook veel gewigts hechten aan het geloof der toekomstige bestemming van den mensch, waarin hij maaijen zal, naar mate hij hier gezaaid heeft.
Hunne geloofsleer beteekent weinig of niets, en kan bijna niet in vergelijking gebragt worden met de Christelijke. ‘Hun onderwijs (dit zijn woorden van Dr. matter) over God, Engelen en booze Geesten bestaat uit niets, of uit eenige hoogdravende, maar ledige uitroepingen. In hunne voorstellingen over de wording der wereld, de zonde en den oorsprong der zonde, de verlossing, de vergelding enz. maken zij het zich ook regt gemakkelijk, daar zij er zwijgend over heneglijden. Eenvoudig is dus hunne gansche geloofsleer (Theologie); maar zij is ook niets anders dan het oude (Indische) mystische Pantheïsmus.’
Na dit alles dunkt het mij dwaas, tegenover zulke lessen

{==266==} {>>pagina-aanduiding<<}
die van jezus christus te plaatsen, in derzelver weèrgalooze schoonheid. ‘God is een Geest, met vaderlijke gezindheid jegens de menschen. Uit het hart komen voort,’ enz. mark. VII: 21, 22. ‘Weest volmaakt, gelijk uw Vader, in de hemelen, volmaakt is.....’ Doch ik schrijf geene Apologie des Christendoms!
Nu komen wij echter aan derzelver moraal (zedeleer); en deze is waarlijk te prijzen; - maar hoe kan dit ook anders, daar zij de Christelijke is?
Jezus verklaarde in zijnen tijd het woord naaste uit de wet van God, geheel anders, dan het door de toenmalige Joden begrepen werd; - de St. Simonisten verklaren het woord liefhebben anders, dan de groote hoop de tegenwoordige menschen (Christenen?), en ziet daar alles!
Zij leeren immers: ‘dat er vereeniging der reinste liefde, een eeuwig verbond des vredes, een wezenlijk rijk van deugd en geluk moet worden opgerigt;’ dat dus allen, die werken kunnen in deze of gene betrekking, werken moeten; dat armoede niet behoeft gevonden te worden, dan bij ouden, armen, kranken, of naar ziel en ligchaam gebrekkigen; dat betamelijk eergevoel in ieders borst behoort te gloeijen, enz.
Maar (spreekt, gij allen, die het Christendom kent!) leert het N. Testament van J.C. anders?
Als het alle menschen den hoogen God als Vader doet aanroepen, zijn deze dan niet kinderen van één groot gezin? broeders en zusters? Dat die betrekking van mensch tot God en tot mensch zoo zeer vergeten of verwaarloosd wordt, zal toch wel niet aan jezus worden ten laste gelegd; toch wel de schuld niet zijn van den Instelier onzer Godsdienst, die liefde tot allen in alles bevolen heeft, en alleen hen, die dit gevoelden en betoonden, voor zijne leerlingen wilde erkend hebben.
Hierin is echter de groote zaak, hoe men zulk een overheerlijk Ideaal zal verwezenlijken; hoe men de menschen tot zulke wezens zal hervormen. De St. Simonisten geven daartoe middelen aan de hand; doch deze middelen zijn zoo uiterst moeijelijk, indien niet onmogelijk, voor de uitvoering, dat, al is het ook, dat zij voor het oogenblik iets schijnen uit te regten, zij weldra tot vorige gebreken zullen wederkeeren. Ons bestek vergunt ons niet, te dien aanzien in bijzonderheden te treden, ofschoon dit punt anders elks nadenken overwaardig zij.

{==267==} {>>pagina-aanduiding<<}

De staatkundige inzigten der St. Simonisten laat ik onaanroerd, - niet omdat ik oordeel, dat staatkunde iets is, dat in het geheel niet tot het Christendom in verband staat, - maar omdat ik geen oogmerk heb, over staatkunde te schrijven.
Doop en Avondmaal verwerpen zij, zonder er eenige andere zinnelijke plegtigheid voor in plaats te stellen.
Den toestand der vrouw willen zij verbeteren, daar zij leeren, dat niet de man alleen, maar man en vrouw het hoofd des huisgezins, den maatschappelijken persoon uitmaken; dat ook ieder ambt, iedere bediening door een paar moet bekleed worden. (*)
Ten slotte nog eene enkele aanmerking over de wijze, waarop zij hunne leer voorstellen, in betrekking tot vroegere Godsdienstleeraars, en over de redenen, waardoor zij den bijval bij de wereld vinden, dien de ervaring leert, dat zij gevonden hebben.
Wat het eerste betreft. Het Christendom heeft uitgediend! Dit ééne zij genoeg van hunne oordeelvelling over vroegere systemen. Het hedendaagsche Protestantismus noemen zij: eenen vermolmden tak van eenen boom, die eertijds regt sappig was. En ik houde het daarvoor, en meen deze gedachte ook te kunnen staven, dat zijzelven niets, hoegenaamd niets nieuws geleerd hebben; gelijk mijne lezers ook reeds eenigzins uit het bijgebragte hebben kunnen bemerken. Zulk eene manier van handelen brengt geene aanbeveling met zich. Zij leeren liefde, en schelden en verachten te gelijk. Kan dat bestaan?
En nu, wat belangt den bijval, dien zij vooral, ja bijna alleen, tot nog toe, in Frankrijk en Belgiê gevonden hebben; dezen heb ik afgeleid: vooreerst, uit de zucht tot

{==268==} {>>pagina-aanduiding<<}
verandering en nieuwigheid: vervolgens, uit den dweependen ijver hunner zendelingen; en eindelijk en voornamelijk, uit den treurigen toestand des Christendoms.
Waarlijk, er is in de hedendaagsche Christenwereld veel onchristelijks, waar men het Christendom niet in vinden kan!
Indien toch allen, die jezus' naam kennen en belijden, zich zoo gedroegen, als hun Heiland wil, dan zoude voorzeker geen St. Simonismus eenigen opgang maken.
Laat ons dus eerst trachten ware navolgers van christus te worden; en zijn wij dit geworden, dan zullen wij zien, of wij iets hoogers op deze aarde behoeven.
Daar ik echter geloof, dat wij wel eenen leeftijd behoeven, ieder voor onszelven, te allen tijde, om ons tot dien trap van reinheid en volmaaktheid te verheffen, waarop de Zoon Gods geplaatst was; zoo is hiermede ingewikkeld gezegd, dat mijn gevoelen nog blijft, dat de menschheid het zeer goed met het Christendom doen kan, wanneer zij er slechts alles uit trekt, wat er uit getrokken kan worden.




Geschiedkundige aanteekeningen, betrekkelijk het hoogheemraadschap van Rhijnland en deszelfs verschillende uitwateringen.

Door F.W. Conrad, Ingenieur van den Waterstaat.

....‘En inderdaad het was geen gering gedeelte van het werk onzer Vorsten, om op den Waterstaat van Holland een wakend oog te vestigen. Het onderhoud der dijken, het leggen van sluizen, en alles, wat tot het afweren der overstroomingen zijne betrekking heeft, werd het gedurige voorwerp hunner oplettendheid.’



Meerman, Geschiedenis van Graaf willem van holland, Iste D. bl. 7.
De vroegere Vorsten des Lands hebben zich ten allen tijde in ons Vaderland veel aan eene geregelde inrigting van den

{==269==} {>>pagina-aanduiding<<}
Waterstaat gelegen laten liggen. De oprigting der verschillende Besturen van de meer en meer ingedijkt wordende landen, onder den naam van Heemraadschappen bekend, is daaraan onder anderen derzelver oorsprong verschuldigd. Onder dezen bekleedt het Hoogheemraadschap van Rhijnland eene eerste plaats, zoo wel uit hoofde van deszelfs uitgestrektheid, als omdat het onder de oudsten dezer soort van inrigtingen kan worden gerangschikt. Het kan dan ook niet geheel onbelangrijk zijn, eenige aanteekeningen en opmerkingen daaromtrent mede te deelen.

Het schijnt wel, dat de juiste tijd der oprigting van dit Hoogheemraadschap met geene volkomene zekerheid kan worden bepaald. Men kan echter uit den aard der zaak aannemen, dat de oprigting van dit Bestuur in een noodzakelijk verband staat met de eerste bedijkingen en de verschillende bepoldering der landen, en de tijd daarvan moet dan ook zonder twijfel óf omstreeks die eerste bedijkingen, óf liever bij het vermenigvuldigen der verschillende bedijkte polders, in Rhijnland, gezocht worden.
De eerste bedijking in Holland is, volgens simon van leeuwen (*), waarschijnlijk geweest in het lage land van Rhijnland omstreeks Leiden, waarvoor het zoogenaamde Marendijkje gehouden wordt. De berigten van den juisten tijd van het maken van den Marendijk zijn echter vrij onzeker; en het schijnt, dat men zulks alleen voor eene eerste beveiliging van eenige lage landen tegen de meer en meer hooger wordende zeevloeden moet houden: en, hoewel een groot gedeelte van Holland misschien reeds zeer vroeg bedijkt was, zullen wij tot ons oogmerk hier vooraf alleen aanvoeren, 't geen gemelde Schrijver nog zegt; namelijk, dat het leggen van het Marendijkje lang vóór het leggen van den Spaarndamschen dijk moet geschied zijn, van welke laatste bedijking men meer zekere berigten kan aanvoeren.
De tijd van deze bedijking, die meer in het algemeen belang van geheel Rhijnland zal gedaan zijn, kan met eenigen grond worden afgeleid van het leggen van den dam in het Spaarne, waarop met het maken der spoije of eerste schutsluis aldaar de verschillende Handvesten van Koning willem van 1253 en 1255, van floris V van 1285, en van willem III van 1315 betrekking hebben.

{==270==} {>>pagina-aanduiding<<}

Ik meen in eene Bijdrage over de Geschiedenis der eerste Schutsluizen in Holland, te vinden in den Vriend des Vaderlands, 1831, Vde D. No. X, met eenige waarschijnlijkheid aangetoond te hebben, dat deze spoije of eerste schutsluis omstreeks den jare 1300 moet zijn gemaakt; zoodat dus ook de dam in het Spaarne, en gevolgelijk de volkomene sluiting der bedijking, niet vóór dien tijd kan zijn daargesteld.
Hoewel nu het leggen van den dam door het Spaarne, en het bouwen van eene spoije daarin, omstreeks den jare 1300, onder de eerste werkzaamheden der Heemraden schijnt behoord te hebben, zoo kan men echter, behalve uit gissingen, ook nog uit zekere bewijzen aantoonen, dat dit Bestuur al reeds lang vóór dien tijd moet bestaan hebben.
In de Handvest van 1253 vindt men dit Bestuur nog wel niet bepaald genoemd (*); maar de Handvest van 5 October

{==271==} {>>pagina-aanduiding<<}
1255 spreekt van des Gemeenelants raitsluyden, die geheten zijn Heemraden (*); en het blijkt derhalve, dat in 1255 dit Bestuur reeds bestond, en zelfs waarschijnlijk toen reeds een' geruimen tijd bestaan had.
Het is dan onder de regering van Graaf willem II, Roomsch Koning, die als Graaf van Holland van 1235 tot 1256 regeerde, dat zich de magt der Heemraden van Rhijnland doet kennen, zoodat dit Bestuur toen misschien reeds lang bestond; ten minste kan men daaruit afleiden, dat er toen eene eenigzins geregelde inrigting van dit Heemraadschap was ingesteld. In de Handvest van floris V van 1285 wordt reeds van een' Baljuw van Rhijnland gewag gemaakt, en hij gaf in dat zelfde jaar aan de Heemraden het regt, om zelven het getal der uitstervende Heemraden te vervullen. Op dit wettig verkregen regt heeft Keizer karel V naderhand anno 1515 eene inbreuk gemaakt, door zekeren charles van poitiers, een Vlaming, aan te stellen tot Superintendent over alle de Hollandsche dijken, aan wien hij de magt gaf, om Dijkgraaf en Heemraden af te zetten en nieuwen te beëedigen. Sedert stond de verkiezing aan den Stadhouder tot den jare 1655, wanneer zij weder in hun vorig regt hersteld werden (†).

{==272==} {>>pagina-aanduiding<<}

In eenen Brief van Hertog willem van beijeren, Palensgrave op den Rhijn, enz. van 15 Mei 1409, wordt nog gesproken van Baljuw en Heemraden van Rhijnland. Het ambt van Dijkgraaf werd altoos bekleed door den IIoogbaljuw (*) van Rhijnland; en ik meen niet, dat men den Baljuw eerder als Dijkgraaf genoemd vindt, dan in eene Handvest van denzelfden Hertog willem van beijeren, gegeven op St. Bartholsdag anno 1413.
De oprigting van het Hoogheemraadschap van Rhijnland dateert dan van vóór 1255, toen het reeds eenigen tijd bestaan schijnt te hebben. De waterboezem van Rhijnland lag vóór dien tijd nog met het IJ en de Zuiderzee gemeen, waarom men dan ook al zeer vroeg bedacht was, om de binnen gelegene landen voor de gewone zeevloeden te beveiligen, waaraan het hier voren genoemde Marendijkje en de lage dijk te Spaarnwoude derzelver oorsprong verschuldigd zijn.

{==273==} {>>pagina-aanduiding<<}

Men is het niet geheel eens, of het Marendijkje bij deszelfs aanleg wel geheel alleen tot bescherming der binnenlanden tegen de hooge zeevloeden is aangelegd, of wel grootendeels alleen tot eene veilige passage voor de inwoners moest dienen. Mij komt het voor, dat men hier wel deze beide bedoelingen kan beoogd hebben. Zeker is het intusschen, dat dit dijkje toen boven de zeevloeden zal gemaakt zijn; terwijl het, volgens cruquius, reeds in 1739 naauwelijks in staat was, om de landen voor het boezemwater te beveiligen. Er moet dan toch eene aanmerkelijke verandering in den staat dezer landen met betrekking tot de oppervlakte der zee zijn voorgevallen. Veel is er over geschreven, of deze verandering aan eene zakking der landen of eene rijzing der zee, of wel aan beide deze oorzaken moet worden toegeschreven (*); en welk van deze gevoelens
men dan ook moge aankleven, en mogt dan ook de rijzing der Noordzee niet volkomen kunnen bewezen worden, zoo is het echter in allen gevalle gebleken, dat de oppervlakte van de Zuiderzee, en dus ook van het IJ, in betrekking tot de oppervlakte der landen, veel hooger is dan te voren, 't welk, volgens het zeer aannemelijk gevoelen van verschillende Schrijvers, aan het verwijden der zeegaten van Texel en het Vlie moet worden toegeschreven.
Als een natuurlijk gevolg van het hooger worden van de oppervlakte der Zuiderzee en het IJ, heeft de binnenboezem van Rhijnland, welks uitlozing daarop voornamelijk moest

{==274==} {>>pagina-aanduiding<<}
plaats hebben, ook moeten rijzen, en hierdoor is in later tijd langzamerhand ook eene vermeerdering der middelen van uitlozing noodzakelijk geworden, 't welk voornamelijk uit het stichten der molens en de vermenigvuldiging der sluizen kan blijken.
Even vóór en omstreeks het jaar 1300, toen de eerste spoije te Spaarndam gelegd is, had men nog aan zeer weinig middelen van uitlozing genoeg, en genoot men aldaar nog eene onbelemmerde uitwatering; doch na dien tijd is het water in Rhijnland zoodanig vermeerderd en verhoogd, dat men al spoedig op eene vermeerdering der middelen van uitwatering moest bedacht zijn.
Vandaar dan ook het stichten van watermolens en het aanleggen van meerdere sluizen, zoo te Spaarndam als bij Gouda en onder Alphen, te Halfwegen, en later de belangrijke sluizen te Katwijk, welke allen van tijd tot tijd voor de uitwatering van Rhijnland zijn daargesteld geworden.
Omtrent het jaar 1250 had er eene meer volkomene vereeniging van het IJ met de Zuiderzee plaats, 't welk dan ook het leggen der dammen door de op het IJ uitkomende stroomen noodzakelijk maakte. Hierdoor werd echter de geheel vrije uitlozing der wateren belet, waarin weder door het leggen van uitwateringssluizen en duikers moest voorzien worden.
Ter plaatse waar men aan deze sluizen in den beglnne een te gering vermogen gegeven had, of waar het binnenwater, door de langzame verhooging der oppervlakte van het IJ. de landen meer bezwaarde, werd eene vermeerdering der uitwateringsluizen noodig, ten minste voor zoo lang dit nog zonder aanwending van andere hulpmiddelen kon helpen, 't geen nog tot omstreeks ruim 1400 moet hebben kunnen geschieden, daar men eerst in 1408 voor het eerst van watermolens vindt gewag gemaakt. (*)

{==275==} {>>pagina-aanduiding<<}

Schoon Rhijnland nu al vroeg de uitwatering te Spaarndam had, bestond er echter ook reeds zeer vroeg eene uitwatering van den Rhijn door de Goudsche sluis en de Gouwe naar den IJssel, en deze sluis kan als eenvoudige uitlozings sluis in ouderdom van eersten aanleg met de eerste spoije van Spaarndam wedijveren. - Floris V schonk in 1284 aan die van Alphen en anderen daaromtrent de vrijheid, om

{==276==} {>>pagina-aanduiding<<}
de deur, leggende in de Goudsche sluis op den Rhijn, te mogen uitdoen en afnemen, enz. Deze sluis bestond derhalve in den jare 1284, en was dus misschien reeds vroeger dan de spoije te Spaarndam daargesteld geworden.
Het was echter slechts eene zeer eenvoudige uitwateringssluis; - het blijkt zelfs uit eene uitspraak van Hoogheemraden van Rhijnland tusschen die van Alphen ter eenre en Groenswaard enz. ter andere zijde, die gezamenlijk verpligt waren om de Goudsche sluis te maken, dat er In 1446 nog geene sluis met eene ophaalbrug, maar alleen eene schotdeur heeft gelegen. Eerst in 1561 is de Goudsche sluis van steen gemaakt, en omtrent denzelfden tijd is, westwaarts van de oude Goudsche sluis, eene tweede grootere sluis, verlaat en kolk gelegd, ten dienste van het gemeene land van Holland en Westvriesland, wordende de beide aldaar nog gelegene sluizen, de eene door Rhijnland, en de andere door de provincie Holland onderhouden.
De sluis bij Gouda zelve, dat is te zeggen die, welke daar vroeger gelegen heeft, en de Gouwe van den IJssel afscheidde, is voorzeker ook van zeer ouden aanleg, en moet misschien wel gelijktijdig met het graven van de Gouwe en het leggen der Goudsche sluis onder Alphen gesteld worden. De stichting van Gouda, of der Goude, wordt omstreeks den jare 1272 (*), of de eerste aanleg omtrent 1262 (†), en misschien reeds vroeger, gerekend. Daar wij nu zoo even gezien hebben, dat de Goudsche sluis reeds in 1284 bestond, zoo is het niet geheel onwaarschijnlijk, dat zoo wel deze, als de sluis bij Gouda, tevens met het graven van de Gouwe, ook gelijktijdig met de eerste stichting van Gouda hebbe plaats gehad, en dat men dus den aanieg dier sluizen omstreeks den jare 1272, of reeds vroeger in 1262, zou kunnen stellen. Men kan dus wel aannemen, dat de uitwateringsluizen aan de Gouwe en de eerste spoije te Spaarndam in hetzelfde tijdvak zijn daargesteld.
Hoezeer de oppervlakten der stroomeu al langzamerhand zijn gerezen, kan hier ook omtrent den IJssel blijken: want de sluis bij Gouda moest, nog volgens eene Handvest van 15 Januarij 1535, dienen tot uitlozing op den IJssel; doch het bed van den IJssel is sinds dien tijd zoodanig verhoogd, dat

{==277==} {>>pagina-aanduiding<<}
dit naderhand onmogelijk werd. In het begin dezer Eeuw was de sluis te Gouda hoogstens 8 etmalen in een jaar, en tegenwoordig nog minder, uitstroomende; zoodat ze niet meer tot uitwatering kan dienen, maar in drooge zomers het water tot verversching inlaat. De kapitale schutsluis, genaamd de Mallegatsche sluis, welke te Gouda buiten de Rotterdamsche poort ten dienste der belangrijke scheepvaart gelegen is, werd aldaar in den jare 1763 gelegd.
De landen, die in 1363 op den IJssel uitwaterden, waren te dier tijd voor altoos afgescheiden, om te Spaarndam te mogen uitwateren; doch deze landen, de toenemende gebreken op den IJssel ondervindende, verzochten, weder in Rhijnland te worden ingenomen, waarna daarop aan ieder op bijzondere voorwaarden consent verleend is.
Volgens een Contract, tusschen Rhijnland en Woerden gesloten in den jare 1363, moesten er echter te Spaarndam twee sluizen gemaakt en onderhouden worden, en van dien tijd af dateert de vermeerdering der sluizen te Spaarndam.

(Het vervolg en slot hierna.)

Kolonie van egels.

De Heer lenz heest in eene ruime kooi een' egel met eenige hamsters opgesloten, die, gelijk bekend is, zeer kwaadaardige dieren zijn, welke zelfs naar honden, paarden en menschen bijten. De egel viel weldra den digtst bijzijnden aan, terwijl hij zijn hoofd naar beneden boog en zijne pennen opstak; met de randen beet hij alleen nu en dan naar de pooten van zijne tegenpartij, die hij weldra buiten staat van tegenweer bragt. De egelpennen zijn dus niet enkel verweringswapenen. - Dezelfde Schrijver heeft ook waargenomen, dat de egel alle inlandsche slangen aanvalt, en geen nadeel van den beet der vergiftige slangen ondervindt. Hij doet daarom den voorslag, om in de Oost-Indiën en in Amerika eene kolonie van egels aan te leggen, om deze wereldstreken van gistige slangen te zuiveren.
Inderdaad, de verdelgingsoorlogen tegen menschen in de nienwe wereld, door Europeanen van de 15de eeuw gevoerd, kunnen in de 19de eeuw wel vervangen worden door verdelgingsoorlogen tegen eenige slangen. Wanneer der Groote Fransche natie de voorslag kenbaar wordt, zal zij misschien

{==278==} {>>pagina-aanduiding<<}
de zaak in overweging nemen, en met de zorg der expeditie eenige Officieren van de onderneming tegen Algiers belasten, zoodra die tegen het Opperhoofd der Kerk eenen gunstigen afloop heeft genomen.

Gevecht tusschen een' leeuw en een' olifant; benevens eenige bijzonderheden, rakende een' anderen olipant, thans te Parijs.

Een zeer opmerkenswaardig gevecht greep onlangs plaats te Liverpool tusschen eene Leeuwin en den wijfjes-Olifant, Mademoiselle djeck geheeten, die lang te Parijs, in het Cirque Olympique, hare verwonderlijke leerzaamheid heeft ten toon gespreid, en weldra weder derwaarts staat terug te keeren.
De vermaarde Engelsche Paardrijder ducrow had in zijne tent te Liverpool den Olifant van het Londensche theater Adelphi (gezegde Miss djeck) met de Menagerie van den Heer martin vereenigd, welke beesten vóór eenigen tijd op den schouwburg Drurylane vertooningen hadden gegeven, wier zeldzaamheid zoo wel, als stoutheid, geheel Londen verbaasde.
Men had eene stalling voor Miss djeck opgerigt in eene loods, grenzende aan het Cirque. De hokken der beesten van martin bevonden zich onder hetzelfde dak.
Sinds onderscheidene weken leefden alle deze verschillende en vijandige diersoorten, dank zij derzelver afzondering van elkander, in goede verstandhouding, wanneer op zekeren dag, vóór dat het pubiiek werd toegelaten, en terwijl de Heer ducrow, te paard in de Manege, zijne kunsten repeteerde, een der knechts van den Heer martin de Leeuwin fanny uit haar hok liet ontsnappen, die, door de ongewone vrijheid harer bewegingen terstond opgewekt en aangevuurd, de ruimte, onder een ontzettend brullen, met luchtige sprongen doorliep.
Alle de paardrijders en stalknechts vlugtten terstond in den stal, welks deuren zij toesloegen. Den Heere ducrow, reeds vervolgd door de Leeuwin, bleef geen ander redmiddel over, dan de borstwering met zijn paard over te springen; waartoe hij echter geene sporen noodig had, daar zijn paard genoeg werd geprikkeld door den geweldigen schrik, dien het brullen van den Leeuw van nature aan alle dieren inboezemt.

{==279==} {>>pagina-aanduiding<<}

De oppassers van martin hadden intusschen de partij gekozen van op de hokken hunner beesten te klauteren, die allen, maar inzonderheid de Apen, en zelfs de Slangen, in hunne kooijen geweldig heen en weder vlogen, op het aanschouwen van de sprongen der Leeuwin. Niemand bleef dus aan hare aanvallen blootgesteld, behalve huguet, den cornac of berijder van Miss djeck, die op dat oogenblik zijnen Olifant voederde. De Leeuwin op hem af ziende komen, had hij de tegenwoordigheid van geest, om zich te bergen tusschen de kolossale pooten en onder het reusachtige lijf des Olifants.
Nu ontstond er een gevecht, dat de Gentlemen, zoo hartstogtelijke liefhebbers van eenvoudige Hanengevechten, met guinjes zouden betaald hebben, om er getuigen van te hebben kunnen zijn. De Leeuwin vloog op den Olifant los: deze verdedigde moedig haren meester, eerst de slurf in de lucht zwaaijende, om die daarna ter verdediging te doen nederdalen, en den massiven poot opheffende, om den vijand te verpletteren, zoo deze het bestond, haar onder aan den buik aan te grijpen. De Olifant stond daar als eene zich verdedigende Citadel, den aanval des vijands afwachtende, en gereed om zich diens roekeloosheid ten nutte te maken. De Leeuwin, getergd door den wederstand, en zich overgevende aan de inblazingen eens onberedeneerden moeds, wierp zich op een' der pooten des Olifants, en hechtte zich aan denzelven vast, onder het toebrengen van geweldige beten; maar de Olifant greep haar onmiddellijk met zijne slurf, omslingerde haar met benaauwend nijpen, dwong haar alzoo hare prooi los te laten, door haar de ademhaling te verstikken, en, haar in de lucht doende rondtuimelen, wierp haar aan het andere einde van het renperk, waar de Leeuwin bewegingloos nederviel.
De arme fanny, aldus geleerd voortaan Olifanten ongemoeid te laten, werd vervolgens opgenomen door de oppassers van den Heer martin, die haar in eene deken wikkelden, en haar alzoo weêr in haar hok droegen. Men hoopt haar nog bij het leven te bewaren.
Huguet was, gedurende dit gevecht van acht à tien minuten, (een tijdsbestek, voor hem, van uren, in zoo hagchelijken toestand!) volkomen buiten bereik gebleven van de klaauwen der Leeuwin. Miss djeck scheen fier te zijn op hare overwinning, en betoonde inzonderheid, door de liefkozingen, welke zij aan haren geleider met hare slurf betoonde, hare blijdschap van hem ontrukt te hebben aan een zoo groot gevaar. 't Was alsof zij zich zelve wilde overtuigen, of hij er heelshuids was afgekomen en geenerlei letsel had ontvangen.
Het gerucht dezer heldendaad lokte weldra een' grooten toevloed van aanschouwers naar het Cirque, die om strijd het vernustig en moedig dier kwamen bewonderen. Ofschoon de gevolgen van het gevecht haar een weinig deden hinken, verrigtte Miss djeck evenwel alle hare kunststukken met hare gewone juistheid en vaardigheid.

{==280==} {>>pagina-aanduiding<<}

Intusschen doet thans een andere Olifant, met name kiouny, gansch Parijs naar het Odeon heenstroomen. Deze vervult de hoofdrol in een Drama in vier bedrijven, getiteld: Dick-Rajah. Ziehier, wat wij van een en ander vermeld vonden:
Kiouny, zes jaar oud, is de grootste, uitstekendste en vermakelijkste Comediant van het dramatieke Parijs. De ziel, als 't ware, van een zeer ingewikkeld Drama, treedt hij als beschermer op van den jongen Koning joas, en bekleedt alzoo de plaats van den Opperpriester in het Treurspel van racine. (*) Men moet hem aan tafel zien, de bedienden schellende, en zijn bord aan een' geknielden slaaf toereikende. Men moet hem in het gevecht zien, het slagveld als 't ware bezaaijende met stervenden en dooden, zelf in 't einde uitgeput nederzijgende, en vervolgens zich als overwinnaar oprigtende. Hij draaft, hij komt, hij gaat, hij strekt het kind tot schild; wanneer het in zwijm valt, schept hij water uit de nabijgelegene bron; wanneer het honger heeft, plukt hij vruchten voor hetzelve; wanneer het begint te regenen, zet hij het onder het geboomte zachtelijk neder; eene boa-slang verschijnt, hij verplettert haar onder zijne pooten; hij beklimt een' steilen berg, daalt neder; een afgrond ligt voor hem, en hij werpt een' boom over de kloof, zich aldus eene brug vormende, enz. enz. Eindelijk, van het verhevene tot het komische afdalende, danst hij met de Oostersche maagden.
Een grappig voorval had er plaats. De buik der slang was opgevuld met hooi. Kiouny rook het, reet zijn slagtoffer vaneen, en ontscheurde het deszelfs ingewanden; maar, bemerkende dat het oud hooi was, hernam hij terstond zijne rol.
De makers van het stuk zijn: voor den tekst, de Heer de st. hilaire; voor de muzijk, de vermaarde piccini; voor de dansen, de Heer dumas. Met geestdrist riep men, na den afloop, de Autheurs en den Olifant op het tooneel terug. Na eenige oogenblikken wachtens, ging de gordijn weêr op, en de drie genoemde Heeren verschenen, nevens den Olisant. Te zedig, om zich de luidruchtige toejuichinlossalen alleen toe te eigenen, schenen zij dezelve aan den kolossalen viervoetigen Acteur toe te kennen, die, met ongemeene bevalligheid, voor het talrijk publiek nederknielde, en hetzelve zijne hulde bewees.




Oordeel eens Franschmans over de, dezer dagen, te Parijs zoo doldriftig behandelde zaak van het Pantheon.

De Dood is eene kwaal, die door alle deuren binnendringt. Sluit alle deuren. Open het Pantheon. Het Pantheon is het leven, in marmer verkeerd; het bestaan, tot brons geworden. Brons en marmer zijn eeuwig. Wie wil mij marmer maken? Men is zoo gelukkig, wanneer men brons is!
Neem een blok Carrarisch of Montmartrisch marmer; houw

{==281==} {>>pagina-aanduiding<<}
het blok - ziedaar een groot man! Het vaderland is dankbaar.
Zoo ook kan men goden gieten. Wie smelt mij tot een' god?
Welk eene eer! Waarlijk, wij hebben niets dan onze verbeelding noodig, om onsterfelijk en - belagchelijk te zijn! Wanneer wij den mensch, een zoo broos werktuig, zoo deftig de onvergankelijkheid des Roems hooren decreteren, verliezen wij den moed, om den Romeinschen Senaat uit te lagchen, beraadslagende, of men de tarbot al dan niet in eene piquante saus zou toelaten. Wij mengen de noodlottige tarbot in alle sauzen! Maar, geen tarbot kan bij zijn leven een groot man zijn, en dat is wel goed; wij zouden anders met halve goden overstelpt worden, en de geniën ons op straat omverloopen.
De Kamer heeft dus wijselijk het besluit genomen, alleen overledenen als onsterfelijk te erkennen. Alle onze groote mannen zullen onvergankelijk verklaard worden, en wel tien jaren na hunnen dood. Kostelijk! Maar, waaraan zal men het genie herkennen? Hoe zal men de van deze aarde verdwenen deugden waarderen? Er zal dan een onderzoek moeten plaats hebben, of den uitverkorenen ook eenige van die bijzondere, het zij prozaïsche of poëtische, gebreken hebben aangekleefd, die het schoonste leven onteeren. Het zij zoo! Maar, van waar verkrijgt ge zekerheid voor uwe nasporingen? Zijt ge onfeilbaar? Loopt ge geen gevaar, om assche te verzamelen in uw Pantheon, welke uwe nakomelingen niet te eenigen tijde met het slijk der straten zullen vermengen? Denk eens aan marat! Wat was mirabeau? Een eerzuchtige, een laaghartige, of een groot man? Ook het gebeente van voltaire werd door de Geestelijkheid uit het Pantheon geworpen en verguisd. Bouw niet, opdat anderen afbreken! Hebben wij geen beeldenstorm gehad?
Wat mij het meeste verbaast, is, dat wij, getuigen van zoo vele omwentelingen, van het afmaaijen van zoo veel menschenhoofden, - dat ook wij ons aanmatigen, de onveranderlijkheid van het genie, de onsterfelijkheid onzer groote mannen te decreteren!
Wel is waar, men heeft, om het verwijt te ontgaan van aan den haat der toekomstige partijschappen de asch onzer dus vereerden bloot te stellen, voorgesteld, de woorden: groote mannen (*), te veranderen in: doorluchtige mannen. Maar men heeft daardoor het eene uiterste vermeden, om in een ander te vervallen. Indien ge het gebeente van eenige groote mannen der negentiende eeuw alzoo beveiligd hebt voor de schavotten der twintigste, met hoe veel twijfelachtige doorluchtigheden zult ge daarentegen de kelders van het Pantheon opvullen! De groote mannen zijn zeldzaam; van door luchtige krielt het: ze zullen u bij honderden op het lijf komen. Tem-
{==282==} {>>pagina-aanduiding<<}
pel aller goden, open uwe breede deuren! Ziehier een doorluchtige snijder, een doorluchtige Advocaat - generaal, een doorluchtige restaurateur! Ziedaar Vader enfantin, de doorluchtige; ziehier een doorluchtige Acteur, een doorluchtige koorddanser, een doorluchtige olifant! Eere zij de groote mannen der Kamer, die, in sterfelijke redevoeringen, de vergoding der doorluchtige mannen hebben geproclameerd! 't Is de doorluchtigste zotternij, mij bekend. Dat men haar naar het Pantheon overbrenge!




Vor van Speyk's bild.

Door La Motte Fouqué. (*)


Wie siehst Du mich so freundlich an, 
Du lieber, junger, frischer Mann! 
Du warst gewiss ein gutes Kind, 
Warst Gott und Menschen lieb gesinnt. 
 
Wohl gingst aus frommer Eltern Haus 
Du heiter in die Welt hinaus. 
Ihr treuer Segenswunsch ging mit, 
Und folgte Du auf Schritt und Tritt. 
 
Du warst ein freudig junges Blut, 
Und lerntest doch so streng und gut, 
Was taugt zu edler That Behuf 
In Seemanns ernstlichem Beruf. 
 
Das macht, Du sahst zu Gott empor, 
Und zu dem treuen Heldenchor 
Vorleuchtend Dir auf stürm'ger Bahn, 
Der Tromp, der Ruyter hoch voran. 
 
Auch träumtest Du wohl freud entbrannt 
Von mancher Fahrt an fernen Strand, 
Entdeckend in des Weltmeers Schooss 
Manch' Wunder, sinnig, schön und gross. 
 
Mein Jüngling, damit wird es nichts! 
Die Fahrt zum Quell des ew'gen Lichts, 
Die thut nach freu vollbrachtem Lauf 
Sich früh und feyernd ernst Dir auf. 
 
Du lagst vor dem Rebellennest 
Mit deinem Fahrzeug wachsam fest. 
Da wird - bey Wog' und Wind nicht neu - 
Dir Wind und Woge ungetreu. 

{==283==} {>>pagina-aanduiding<<}

Nach ungetreuen Frevlern hin 
Spühlt's Dich trotz deinem festen Sinn, 
Trotz manchem klugen Seemannsstück. 
Treu' hat hienieden oft kein Glück. 
 
Schon strandest Du an Feindes Strand, 
Das Meutervolk jauchzt frech entbrannt, 
In übermüthig tollen Lauf 
Klimmt's wild an deinen Bord herauf. 
 
Dich höhnt's, die Flagg' und deinen Herrn! 
Die Kameraden sehn's von fern, 
Doch lässt der Flut empörter Bann 
Sie nicht zu deiner Hülf' heran. 
 
Zwey Herzensfreunde sehn's voll Schmerz. 
Der Eine spricht: ‘Mein tapf rer Herz, 
Mein Speyk, wie wird es Dir ergeh'n?’ 
Der Andre: ‘Wirst es bald wohl seh'n!’ 
 
‘Sahst, vom Verdeck verschwand er schon, 
Speyk kennt den Dienst und Gottes Lohn. 
Gewiss, zu Barbara's Gemach (*)’... 
Er sprach's nicht aus, da ging es: ‘Krach!’ - 
 
Da flog mit Eins in Blitzes Lauf 
Speyk, Feind, und Schiffsvolk donnernd auf. 
Wild heult es vom Rebellenstrand. 
Das Schiff zerstob in stern'gem Brand. 
 
Die beyden Freunde sah'n sich an, 
Die Thrän' im Aug', die schmückt den Mann, 
Und Einer sprach (†): ‘Van Speyk sitzt frisch 
Mit Tromp und Ruyter heut zu Tisch.’ 







België en de Belgen.


Kent gij dat Land, waar eeuwige onrust woont, 
Waar huich larij verraad en oproer kroont, 
Geweld en list de opregtheid snood belaagt, 
Het onregt roem op moord en plondring draagt; 
Kent gij dat Land? - 
Daarheen, daarheen 
Rigt nimmermeer de vriend der deugd zijn schreên. 
 
Kent gij dat Volk, 't verachtlijkst Volk der aard', 
Dat ijdlen trots aan schande en lafheid paart, 
Regtschapenheid uit oog en hart verliest, 
Om vrijheid schreeuwt en ijzren kluisters kiest; 
Kent gij dat Volk? - 
Te wel! te wel! 
't Verschopt zijn' Vorst en houdt de deugd voor spel. 

{==284==} {>>pagina-aanduiding<<}

Kent gij dat Land, de wieg der duisternis, 
Waar Kennis kwijnt, Beschaving balling is, 
Waar Domheid heerscht, Barbaarschheid wetten geeft, 
En de onschuld onder 't zwaard van muiters beeft; 
Kent gij dat Land? - 
Dat Land, dat oord 
Brengt nimmer iets dan schrale distels voort. 
 
Kent gij dat Volk, dat van zijn' Koning gruwt, 
Zijn' zwadder op den troon van Nassau spuwt, 
Het laagst gemeen, uit nietig slijk gebeurd, 
Het schijnvertoon der hulde waardig keurt; 
Kent gij dat Volk? - 
O schand'! o schand'! 
't Bood eenmaal ons, geveinsd, de broederhand. 
 
Kent gij dat Land, waar elke zonde woont, 
Dat de aarde een beeld van 't gruwzaam Sodom toont, 
Waar 't schandlijk kroost der Catilina's leeft, 
Tarquyn regeert en de edle Gracchus sneeft; 
Kent gij dat Land? - 
O ja! o ja! 
't Bestaat op aarde, als blijk van Gods genâ! 
 
Kent gij dat Volk, dat, dronken van genot, 
Zijn' Vorst versmaadt en hoont en lastert God, 
De trouw verbreekt en spot met eed en pligt, 
En rijp wordt voor het straffend Godsgerigt; 
Kent gij dat Volk? - 
Helaas! helaas! 
Het holt daarheen, als naar 't verderf de dwaas. 
 
Kent gij dat Land, kent gij dat nietig Volk, 
Dat de oproervaan beschermt met toorts en dolk, 
Zijn Cato's moordt, zijn Caracalla's eert, 
Op rookend puin zijn' eigen val bezweert; 
Kent gij dat Land? - dat Volk? - 

Daarheen, daarheen
Rigt nimmermeer de vriend der deugd zijn schreên.
30 Maart, 1832.
w.h. warnsinck, bz.




Italiaansche litanij. (*)

(Uit den Corsaire van 19 Maart 1832.)

Ziehier een gebed, ons van Ancona toegezonden, welks echtheid men ons waarborgt. 't Is een gebed, door de Italiaansche vroomheid, die zich met het staatkundige vermengt, zamengesteld. Elken avond wordt het opgezongen door koren van jongelingen en meisjes. aan den voet van kleine driekleurige vlaggen, op korte afstanden geplant op de wijze

{==285==} {>>pagina-aanduiding<<}
van Madonna-beelden. Waskaarsen branden voor dezelve; voor die vlag, welke zij de heilige Vaan noemen. Ziehier de letterlijke vertaling van dat gebed:

Driekleur. waai voor ons! 
Fransche haan, kraai voor ons! 
Fransche soldaten, bemint ons! 
Stok der driekleur, ondersteun ons! 
Doek der driekleur, omgeef ons! 
Blaauw der driekleur, verlicht ons! 
Wit der driekleur, reinig ons! 
Rood der driekleur, beziel ons! 
Piek der driekleur, verdedig ons! 
Fransch Charter, bestuur ons! 
Fransche kokarde, versier ons! 
Schimmen van Julij, bidt voor ons! 
Kruis van Julij, behoed ons! 
Leger der Franschen, verlos ons! 
Lafayette, zegen ons! 






Het kikvorschlied. (*)

(Naar aanleiding van een Artikel in een Fransch Dagblad, (†) dus luidende:
‘De Koning van Holland verschanst Amsterdam. Is de oude Kikvorsch ook bang, dat men hem te midden van zijn moeras kome bestoken?’)

Wat, Franschman! smaalt ge op ons moeras 
En noemt ons kikvorschteelt, 
Of Hollands Tuin een kroospoel was 
En wij der vorschen beeld! - 
 
Het lust me, o snuggre bol! dit pas, 
Te zingen 't Kikkerslied: 
Ons Holland zij een groote plas, 
Wij, 't kroost van lis en riet! 
 
Wat zegt toch 't uitgestrekte duin, 
Dat Haarlems dreven kroont; 
Wat Gelderlands verheven kruin, 
Die ons een' lusthof toont! 
 
't Zijn stippen in verdronken land, 
Naauw zigtbaar met een loep; 
Of balletjes, met kaarge hand 
Gestrooid in Fransche soep! 

{==286==} {>>pagina-aanduiding<<}

Daar zitten wij, het slibbig lijf 
Gedoken in het slik, 
En neuriën, voor tijdverdrijf, 
Ons kwakend rikkikkik! 
 
Geduldig zijn wij van natuur; 
Wij doen geen schepsel kwaad: 
Maar wee den wrevlen Landgebuur, 
Die naar ons grijpt of slaat! 
 
Het water is ons element - 
Ei, neem er nota van! 
Want wie ons, Kikvorschnatie, kent, 
Die weet ook, wat zij kan! 
 
Er leefde eens onder ons een Vorsch - 
Dat was een noble baas; 
Den Luipaard was hij zelfs te forsch, 
En joeg hem als een haas. 
 
Nog is dat ras van d' ouden aard; 
't Heeft oogen links en regts; 
't Is voor geen kleintje ligt vervaard - 
Ei, vraag 't uw' buurman slechts! 
 
Die weet daarvan een raar geval: 
Hij roerde een kikvorschnest; 
Maar toen het opsprong, waagde 't all', 
En dreunde Antwerpens vest! 
 
Dat hoorde een grijze Vorsch op 't droog', 
Genesteld in 't Kasteel - 
(Want zit hij daar ook droog en hoog, 
Dat is hem even veel) 
 
Dat hoorde de oude Vorsch, en zwoer 
Den Belgschen Ooijevaar, 
Zoo die slechts vlerk of poot verroer', 
Ook hij was springensklaar! 
 
Hoe is nu Lepelaar zoo mak, 
Nog korts zoo stug en norsch? 
Hij siddert voor ons luid gekwak, 
Gekortwiekt door den Vorsch. 
 
Tweeslachtig toch is ons bestaan - 
Ei, vraag het Langbeen vrij! 
Maar 't heugt ook wis den Franschen Haan, 
Hoe schel zijn kraaijen zij! 
 
Of, lust het hem, hij kome - top! 
Wij nemen 't, in ons dras, 
Met honderdduizend Hanen op, 
En smoren ze in den plas! 

{==287==} {>>pagina-aanduiding<<}

En gij, ondankbare Ooijevaar, 
In België geteeld, 
Die onzen voorspoed, menig jaar, 
Als broeders hebt gedeeld; 
 
Wat zeg ik! die u in ons kroos 
Gemest hebt en gebrast, 
Ja die aan ons u, valsch en loos, 
Te dikwerf hebt vergast; 
 
Die, waar ge uw nest ook hadt gebouwd 
Op onzen dierbren grond, 
U nooit die keuze hebt berouwd, 
Alom gastvrijheid vondt; 
 
Die meest de lusten hebt gesmaakt, 
Voor ons de lasten liet, 
En nooit de banden zaagt verzaakt, 
Geknoopt tot ons verdriet: 
 
Hoe schandlijk hebt gij ons beloond! 
Hoe diep zijt gij gedaald! 
Gij hebt ons met uw vuil gehoond, 
En stank voor dank betaald. 
 
Daar staat gij nu op éénen poot 
En klept of lepelt niet, 
Gelijk men uw' natuurgenoot 
Op Amstels vischmarkt ziet. 
 
Nu hunkert gij weêr naar 't moeras, 
Dat ééns volop u gaf; 
Maar afgesneden is de pas, 
Uw' euvelmoed ter straf. 
 
Nu bouwdet gij uw eerloos nest 
Weêr graag op onze klont, 
Daar u geen aas of prooi meer rest 
Op d' afgeloopen grond. 
 
Nu eischt ge zelfs den vrijen trek 
Door onzen vrijen plas, 
En slijpt en spitst den langen bek 
Tot stroopen langs ons gras. 
 
Maar zet, eilieve! uw' magren poot 
Eens even op ons erf! 
Daar toeft u thans een aas van lood - 
‘Vreet, vogel,’ is 't, ‘of sterf!’ 
 
Ons element is 't water, ja! 
Wij heerschen op den plas; 
Wie 't Kikkersvolkje komt te na, 
Die beev' voor diens moeras! 

Jan. 1832.
j.w. ijntema.





{==288==} {>>pagina-aanduiding<<}

De heeren Lebeau en Gendebien in de hooge raadsvergadering van België. (*)

lebeau. (Zijne rede eensklaps afbrekende.)

- Kijk, Meester...ik meen President, 
Dien Gendebien eens gniezen! 
Zijn spottend lagchen, elk bekend, 
Doet mij den draad verliezen. 
gendebien. 
Ik lach niet, President! - Lebeau 
Heeft altijd wat te vitten. 
lebeau. 
Niet? Wél waar. Hij doet altijd zóó. 
Zie hem daar maar eens zitten! 
(Hij wil zijne rede vervolgen, maar breekt dezelve andermaal af.) 
Ik weet zoo waar niet, wat ik zeg... 
Kijk voor je, of naar een' andren weg! 
gendebien. 
Ik kijk naar u niet. Zotte grillen! 
Ik luister zelfs niet, als jij praat; 
En had je mij niet aangekeken, 
Dan kon je van geen kijken spreken. 
de president. (Ter zijde.) 
'k Zie, hoe 't van kwaad tot erger gaat. 
Hoe zal ik dat gekakel stillen? 
(Tot lebeau, met waardigheid.) 
Ga jij maar voort, mijn goede man! 
Ei, wil niet langer pruilen! 
Gelukkig, wie nog lagchen kan, 
Bij zoo veel stof tot huilen! 
 
IJ. (†) 


Keizerlijke compositie.

In de Italiaansche Opera te Parijs werd onlangs eene Symfonie gegeven, gemaakt door Don pedro, Exkeizer van Brazilië. Zij muntte, naar het oordeel van deskundigen, wel niet uit door schitterend vernuft, maar was ook geenszins verwerpelijk. Kenners waren van gevoelen, dat het, voor een' Keizer, nog al wél was, en dat, toen die Vorst nog op zijnen troon zat, zijne onderdanen van hem getuigden, dat hij, voor een' Muzikant, nog al zoo slecht niet regeerde.


{==289==} {>>pagina-aanduiding<<}

Mengelwerk.




De merkwaardige cholera- of pest-ziekte van de XIVde eeuw.

(Medegedeeld door g.h.m. delprat, V.D.M. te Rotterdam.)

De beroemde Hoogleeraar heeren heeft, in den voorleden jare, in eene voorlezing bij de Göttingsche Maatschappij van Wetenschappen, een kort verslag medegedeeld over eene besmettelijke ziekte, welke, in de jare 1348-1350, door Azië en Europa hevig gewoed heeft, en, naar het oordeel van dien Geleerde, met de thans heerschende Cholera kan gelijk gesteld worden. Omtrent de volkomene juistheid dezer gelijkstelling mag, billijkerwijze, eenige twijfel gevoed worden, doch niet omtrent de ontzettende, bijna ongeloofelijke verwoestingen, welke eene destijds heerschende Epidemie over het grootste gedeelte van den toen bekenden aardbodem aanregtte, doch, zonderling genoeg, nog nimmer opzettelijk met eenige naauwkeurigheid beschreven zijn.
Terwijl Geneeskundigen zich allerwegen beijveren, om den aard, de verschijnselen en de geneeswijze der zoo algemeen gevreesde Cholera na te vorschen, en in een' vloed van geschriften dit onderwerp schijnen uit te putten, of...te verduisteren, vond schrijver dezes zich opgewekt, om, naar zijn vermogen, en voor zoo ver de onder zijn bereik staande hulpbronnen gedoogen, het zeer kort berigt van den Hoogleeraar met eenige bijzonderheden aan te vullen, om uit het medegedeelde daarna eenige, voor het algemeen niet onbelangrijke, gevolgtrekkingen af te leiden.
De bedoelde ziekte, welke bij tijdgenooten (wier berigten wij bij uitsluiting willen raadplegen) met den, in de Middeleeuwen vrij algemeenen en onbepaalden, naam van pest, groote, ook wel zwarte dood voorkomt, nam

{==290==} {>>pagina-aanduiding<<}
haren aanvang, omtrent het jaar 1346, in het rijk van Khataï, destijds de aangenomene benaming van het noordelijk China. Volgens de Chinesche Jaarboeken (aangehaald bij de guignes, (*)) overleden aan dezelve meer dan 16 millioen menschen! Geweldige aardbevingen en wijduitgestrekte overstroomingen verzwaarden den rampspoedigen toestand der inwoners. Een buitengewoon aantal vreemde insekten overdekte land en steden, zoo men meende uitgelokt door de pestaardige lucht, die het overgroot aantal onbegraven liggende lijken verspreidde.
Uit China en Tartarije ging de besmetting over gansch Caramanië tot Konstantinopel, Cesaréa en Antiochië. In deze landstreken was de sterfte bijna algemeen. De vlugtende inwoners vielen op de wegen dood neder. De zwervende horden van Kiurden, welke van hier naar Perzië togen, vonden ook daar de ziekte, en kwamen meest allen om. In het land van Sis, of Klein Armenië, bezweek de Koning en het grootste gedeelte van zijne onderdanen onder het geweld der ziekte, die voorts Bagdad, Aleppo, Damaskus, Maredin, Diarbekir, Saphad, Jeruzalem, Naplousa en Ramla bijna geheel van derzelver inwoners beroofde. Alleen de steden Maara el Nooman, Schizour en Harem bleven verschoond. Men rekent, dat er dagelijks te Aleppo 500 menschen omkwamen. De ziekte werd ook hier bij de dieren waargenomen. Zij tastte de vrouwen zoo wel als de mannen aan, rijken en armen, ouden en jongen. De meeste huizen (zegt nicephorus gregoras, (†) beroemde tijdgenoot dier ramp te Konstantinopel) werden in één' dag, soms in twee dagen, van inwoners beroofd, wijl noch bloedverwant, noch nabuur eenige hulp kon toebrengen. ‘Niet slechts menschen, vervolgt hij, werden aangetast, maar ook de bij hen inwonende dieren, zoo als honden, paarden, vooral allerlei soort van gevogelte, ook de muizen tusschen de
muren verborgen.’

{==291==} {>>pagina-aanduiding<<}

De ziekte zich op het naburig eiland Chyprus geopenbaard hebbende, bragten de Grieken de gansche Mahodaansche bevolking aldaar om, uit vreeze dat zij van de ontsteltenis, uit de algemeene ramp geboren, gebruik zoude maken, om het gezag te overweldigen. Terwijl de ziekte hevig woedde, ontstond er een geweldige orkaan en tevens eene zware aardbeving. Alom trad de zee buiten hare oevers. De verschrikte Chyprioten, zich door eene vergramde Godheid vervolgd wanende, sloegen op de vlugt, zonder te weten, waar eene wijkplaats te vinden. Zoo wel zij, die op de naburige eilanden vloden, als de genen, welke achterbleven, werden door de ziekte aangegrepen. Dertien der voornaamste kooplieden, die weder naar het eiland teruggekeerd waren, en zich vervolgens naar Tripoli begaven, vonden ook daar den dood. De ontzettende windvlaag, die de aardbeving was voorafgegaan, had zulk eenen doodelijken peststank verbreid, dat men de landbewoners eensklaps bedwelmd ter aarde zag storten, eenen gewissen dood ter prooije.
Deze ontzettende geesel, Italië, Sicilië, de eilanden in de Middellandsche zee en Spanje bereikt hebbende, keerde tot Afrika en Azië terug, doordien de Afrikaansche kustbewoners, naar het rijke Andalusië, dat door de ziekte van inwoners geheel verlaten lag, overgestoken zijnde, met oogmerk om het uit te plunderen, bij hunne terugkomst de besinetting aan hun eigen vaderland mededeelden. In Spanje was het Rijk van Granada daarvan geheel bevrijd gebleven. In het noordelijke Afrika spaarde zij noch menschen, noch dieren. Zij verspreidde zich langs het geheele land van Barka tot in Alexandrië. Hier zag men eerst de roofvogels zich op eene verbazende wijze vermenigvuldigen, en straks, door de pestziekte op eens aangetast, vermeerderde hun rottend aas het bederf van den dampkring. Uit Alexandrië deelde de ramp zich mede aan Demenhour en Taroudja. Te Mahalla (in Opper-Egypte) bleven de landerijen, door het omkomen der landlieden,

{==292==} {>>pagina-aanduiding<<}
verscheidene jaren onbebouwd. Damaskus werd op nieuw door de ziekte bezocht. Terwijl de zon in het teeken van de weegschaal stond, rees hier, omstreeks middernacht, een ontzettende stormwind op, die tot twee uren na zonneöpgang voortwoedde. Toen volgde zoodanig eene plotselinge duisternis, dat naast den anderen staande menschen elkander niet zien konden. Hierop verscheen een vaal licht, hetwelk al de aangezigten als met eene gele kleur overtrok, en voor de meesten de voorbode van een' spoedigen dood was. Te Kaïro tastte de ziekte eerst de vrouwen en daarna de kinderen aan. De Sultan week naar Siriacous. De ziekte kondigde zich aan door het gevoel van eene hevige innerlijke hitte, waarop bloedbraking en de dood volgde. De snelheid, waarmede deze de lijders trof, liet meestal het gebruik van geneesmiddelen niet toe.
Dusver luiden de bij de guignes (*) voor handen berigten uit Arabische Schrijvers. Opdat men niet geloove, dat Oostersche overdrevenheid deze verhalen opgesierd en vergroot hebbe, laat ik het merkwaardig tafereel volgen, hetwelk over deze verwoestingen geleverd is door een waarheidlievend ooggetuige, ook door zijne hooge betrekking, beter dan eenig ander, bevoegd, om de rampen, waaronder het gansche Oosten destijds gebukt ging, te beoordeelen. Ik bedoel den Oosterschen Keizer joannes cantacuzenus (Keizer van 1347 tot 1355). Ten besluite van hetgeen ik over dit gedeelte van onzen aardbodem te melden vond, hoore men zijne roerende taal: ‘In dit jaar (1347) heeft eene ziekte, uit noordelijk Tartarije ontstaan, bijna al de zeesteden aangetast en van het grootste gedeelte van hare bewoners beroofd. Niet slechts over den Pontus, Thracië, Macedonië, maar ook over geheel Griekenland, al de eilanden, Egypte, Libye, Judea, Syrië, verspreidde zich de ontzettende plaag. Zoo ontembaar was hare kracht, dat noch matige leefwijze, noch sterkte des

{==293==} {>>pagina-aanduiding<<}
ligchaams iets tegen haar vermogt. Gezonde zoo wel als zwakke gestellen, allen sloeg zij neder. Zij, die met groote kosten en zorg verpleegd werden, bezweken even als de armen en de verlatenen. Van andere ziekten hoorde men in dit jaar niet; doch was iemand ongesteld, al spoedig sloeg de krankheid tot deze over. De kunst der Geneesheeren stond voor haar stil. Haar geweld had niet bij allen dezelfde werking. Bij eenigen bragt zij den dood terstond, soms denzelfden dag, soms op hetzelfde uur, aan. Voor anderen duurde de doodsworsteling twee of drie dagen. Eenig beproefd geneesmiddel was niet te vinden. Hetgeen voor den eenen heilzaam was, bleek vergif voor den anderen. Hetgeen de ellende vermeerderde, was, dat elk, die zieken verpleegde, door de besmetting werd aangetast. Vele huizen waren, en geheel van menschen, en geheel van dieren, uitgestorven. Niets echter was ontzettender, dan de wanhoop der zieken. Want, zoodra men zich aangetast gevoelde, bleef er geene de minste hoop op herstel over. Radeloos, door angst overmand, vielen de kranken daar neder; de ontroering en de troostelooze toestand der ziel gaf nieuwe doodprikkels aan de ziekte. Men zag er, die oogenblikkelijk, door schrik bevangen, den geest gaven. In één woord, onmogelijk is het, de ontzettende ziekte in al hare bijzonderheden te beschrijven. Het scheen geen natuurlijk, noch uit der menschen gewone geaardheid ontstaan verschijnsel, maar in waarheid eene door de Godheid beschikte kastijding te wezen, die alle harten tot bekeering neigde,’ enz. (*)
Inmiddels was de ramp reeds door Chyprus in Europa doorgedrongen. De Italiaansche kooplieden, in de onderscheidene steden van de Levant gevestigd, zochten zich met de vlugt te redden. Acht Genuésche galeijen, met koopgoederen en vlugtelingen bevracht, bragten de besmetting over. Toen zij in Sicilië aanlandden, was de sterfte onder het zeevolk reeds zoodanig toegenomen,
    
{==294==} {>>pagina-aanduiding<<}
dat men zich genoodzaakt zag, vier dezer galeijen geheel te verlaten. De zieken, die uit dezelve aan land kwamen, deelden hunne doodelijke krankte aan gansch Sicilië mede: de lagere gedeelten werden vooral geteisterd. (*) Te Messina had men te vergeefs door de overkomst van zeker heilig beeld de woede der ziekte pogen te bestrijden; al de Carmeliter geestelijken overleden. (†) De inwoners, de stad verlaten hebbende, zwierven het gansche land door, werden nergens toegelaten, en vielen op de wegen dood neder. De stad Trapani stierf uit. Catania en Syracusa werden mede grootendeels verwoest. (‡) Van hier breidde de kwaal zich uit over de naburige eilanden, over Corsica, Sardinië en over de Middellandsche zee-kusten. De gevlugte Genuésche galeijen vervolgden hunne reis uit Sicilië. Na derzelver aankomst te Genua ontstond ook hier en te Pisa de geduchte geesel. In 1348 was gansch Italië, met uitzondering van Milaan en van eenige kantons aan den voet der Alpen, daarmede bezocht. In Venetië overleden er omtrent honderdduizend menschen, en wel op Paaschzondag van dat jaar 1400, behalve de kleine kinderen. (§) De lijken werden met groote kosten op vaartuigen naar de naburige eilanden overgebragt. De stad bleef bijna geheel onbewoond. Een inwoner, zich te Padua hebbende willen redden, deed de besmetting aldaar ontstaan. In Florence bezweken er 60,000. Slechts een derde gedeelte van de omliggende bevolking werd geacht in leven gebleven te zijn. (**).

{==295==} {>>pagina-aanduiding<<}

    De hooge Alpische bergmuren hielden den voortgang der ziekte niet tegen. Nog in hetzelfde jaar 1348 werd men dezelve in Provence, in Savoije, in Duitschland en in de Burgundische gewesten gewaar. Te Avignon, alwaar Paus clemens VI destijds zijn verblijf hield, brak de besmetting in het midden van de vasten uit. In de derde week vóór Paschen overleden er binnen de eerste drie dagen 1400 inwoners, (*) en van den 1 Februarij tot den 1 October omtrent 100,000, (†) Marseille werd toen van deszelfs gansche bevolking bijna geheel verlaten. Twee visschers, de Rhone opgevaren, staken de dorpen rondom Lyon zoodanig aan, dat schier overal, waarlangs zij getrokken waren, weinige dagen daarna, de bevolking als verdwenen was. In die oorden moest men, naar het berigt van een' tijdgenoot, niet vragen, hoe velen er omgekomen, maar hoe velen er nog in het leven overgebleven waren. (‡) Van hier deelde de ramp zich mede aan geheel Frankrijk. Zoo men weder een' Geschiedschrijver van dien tijd gelooven moet, werden in den zomer van 1348 geregeld 500 lijken dagelijks uit het destijds reeds bestaande Hôtel Dieu te Parijs aan de doodgravers overgegeven. (§) Volgens een naauwkeurig berigt, in H. S. op het Vatikaan berustende,
bleven er in de meeste steden van Italië en van het zuiden van Frankrijk van de 100 inwoners naauwelijks 10, en op enkele plaatsen naauwelijks 5 over. (**) ‘Hoe zal de nakomelingschap,’ zegt de vermaarde petrarcha, wiens beminde laura hem door de ziekte was ontnomen, ‘het kunnen gelooven, dat er een tijd geweest is, wanneer, zonder vuur van hemel of aarde, zonder oorlogen of zigtbare vernieling, niet een gedeelte, maar de gan-
{==296==} {>>pagina-aanduiding<<}
sche oppervlakte van den aardbodem van bewoners beroofd is geworden? Wanneer is ooit iets dergelijks gezien of gehoord? In welke Jaarboeken heeft men ooit gelezen van zulke verlaten steden, ledige huizen, verwoeste landerijen, akkers met lijken alom als 't ware bezaaid, - eene verschrikkelijke en woeste eenzaamheid! O gelukkige naneven, die deze ellende niet gezien hebt, en ons getuigenis welligt voor eene fabel zult houden!’ (*)
Langzaam trok de besmetting noordwaarts Duitschland op, overal in Bohemen, Oostenrijk, Saksen en Westfalen sporen eener bijna ongeloofelijke vernieling achterlatende. Om niet in een eentoonig verhaal van dezelfde rampen te vervallen, bepalen wij ons bij eenige weinige berigten.
    Augsburg werd den 25 Januarij 1348 door eene geweldige aardbeving bezocht, die vele verwoestingen in de stad en op het omliggend land aanregtte. Aan dezelve schreef men de doodelijke ziekte toe, welke den geheelen zomer voortwoedde. (†) Te Erfurt (‡) sleepte dezelve zoo vele slagtoffers weg, dat de begraafplaatsen in en rondom de stad hen niet bevatten konden. Men was genoodzaakt, te Nussise, op eenigen afstand, elf groote kuilen te graven, waarin 12000 lijken overgebragt werden. Te Maintz rekende men de sterfte op 6000; te Kreutznach, eene destijds zeer kleine stad, op 1600. (§) In Ham bleven er naauwelijks 10 huisgezinnen over. Te Hoogebünde zijn alleen over de 7000 junck en oud aan de ziekte overleden, zegt de Kronijkschrijver. (**)

{==297==} {>>pagina-aanduiding<<}
Te Minden woedde dezelve 24 weken achtereen. (*) De sterfte was te Lubek erger, dan zelfs te Florence. Immers in éénen zomer bezweken 90,000 menschen; en men vindt door tijdgenooten aangeteekend, dat van dezen op den 10 Aug. 1348 in 24 uren 1500 overleden. (†) Van dat tijdstip af, was de magt en het aanzien der stad, wier muren men in het begin van dat jaar had willen uitzetten, voor altijd onderdrukt.
    Iets later, en wel in 1351, drong dezelfde doodelijke ramp in het Hertogdom Sleeswijk, en van daar in Denemarken, Noorwegen en Zweden door. In het Hertogdom Sleeswijk werd de bevolking tot op een vijfde verminderd. In Eiderstad en naburige plaatsen was de sterfte iets minder. Zij rukte echter, naar men destijds meende, (‡) drie vierden der bevolking weg. Nog omstreeks het einde der XVIIIde Eeuw schreef men den verwoesten en verlaten staat van vele landerijen in Noorwegen aan de gevolgen der ziekte van 1351 toe. (§)
De Brittannische eilanden bleven desgelijks niet verschoond. De stad Londen alleen verloor, zoo men de Kronijken van dien tijd gelooven moet, 50,000 inwoners. In de stad Norwich bereikte de sterfte dezelfde ontzettende hoogte. (**)
Wat ons Vaderland betreft, zoo is het zeker, dat ook daar die geduchte ramp hare steden en velden met rouw overdekte; (††) ofschoon men te vergeefs bij onze
    
{==298==} {>>pagina-aanduiding<<}
gewone Geschiedschrijvers, zoo als bij wagenaar, eenige aanteekening hierover zoeken zal. Het verhaal van de menigvuldige burgeroorlogen, welke in het midden der XIVde Eeuw ons land beroerden, neemt de plaats in van andere berigten. Echter met zekerheid weet men, dat gansch Overijssel, en voornamelijk de stad Zwolle, toen reeds vermaard en bevolkt, door de ziekte werd aangetast. (*) Van de Hollandsche steden, toen naauwelijks in het opkomen, weet men niet veel meer, dan het algemeen berigt, dat ziekte en sterfte haar niet spaarden. (†) In Friesland liet deze ramp eene meer diepe herinnering na. Volgens deze schijnt het, dat haar geweld zich hier op gelijke hoogte, als in de meest geteisterde Europesche landen, openbaarde. (‡) Staande en gaande, dus luiden geloofwaardige berigten, werden de menschen aangetast en vielen dood neder. In de kloosters woedde de ramp inzonderheid. Het klooster Klaarkamp (in Dantumadeel) verloor 183 - dat van Fosward (in Ferwerderadeel) 207 kloosterlingen; getallen, die tevens ten maatstaf kunnen strekken van de bevolking en de welvaart dier gestichten.
Was nu deze ziekte, gelijk de Hoogleeraar heeren vooronderstelt, de tegenwoordige Cholera? Mij komt dit minder zeker voor. Immers, indien toen de Cholera waargenomen werd, heeft zich bij dezelve de ware Oostersche pest met al hare veelsoortige ellende en smarten gevoegd. Dit meen ik, wat het Oosten betreft, te mogen besluiten uit de aangehaalde beschrijvingen van nicephorus gregoras (§) en van joannes cantacuzenus. Beiden toch spreken van gezwellen, aan oksels en liezen voorkomende; laatstgenoemde van

{==299==} {>>pagina-aanduiding<<}
koortsen, die soms twee of drie dagen voortduurden; ‘het hoofd,’ vervolgt hij, ‘werd dan aangetast; de zieken werden sprakeloos, ongevoelig voor de buitenwereld, en als in een' diepen slaap bedolven. Tot zichzelven terugkeerende, trachtten zij te vergeefs eenig kennelijk teeken van hunne gewaarwordingen te geven. De zenuwen in het achterhoofd (*) schenen te versterven, en spoedig bliezen zij den adem uit. Bij anderen viel de ziekte op de longen; er ontstond eene innerlijke ontsteking, scherpe pijnen op de borst, bloedspuwingen, waarbij eene afgrijselijk bedorven lucht uit het binnenste opsteeg. Keel en tong waren door den brand als verdroogd, zwart en opgezet van bloed; geen drank, hoe overvloedig ook toegediend, versloeg den dorst. Eene geweldige benaauwdheid overviel al de leden. Bij enkelen nam men zwarte vlekken op het ligchaam waar; dezen stierven zeker. Bij anderen braken de gezwellen aan dijen en armen open, en dezen herstelden.’
Wat het Westen aangaat, vindt men omtrent den aard der ziekte bij trithemius (geb. 1462. overl. 1519) een vrij naauwkeurig berigt. (†) Hij onderscheidt drie verschillende ziekten: eene, welke hij de pest noemt; eene andere, bij hem bloedbraking of vloeijing geheeten, en eene derde, het heilig vuur (ignis sacer), ‘zijnde,’ zegt hij, ‘een hevige innerlijke brand, welke de ongelukkige lijders zoodanig aantastte, dat zij tot op het been uitbrandden; ja, dat bij de onbegraven lijken het vleesch als door vuur verteerd werd.’ Of ook dit laatste geweest zij de zelfontbranding, in onze tijden nu en dan waargenomen, en destijds misschien van een' aanstekenden aard, is mij duister. Dan, deze vraag, zoo wel als meer andere, uit deze ziektebeschrijvingen ontstaande, laat ik, als buiten mijn bereik, aan de beslissing van Geneeskundigen over. Genoeg echter, om onzen twijsel tegen de meening van den geachten Geleerde te wettigen.

{==300==} {>>pagina-aanduiding<<}

Bij het ontstaan van dergelijke algemeene rampen, voelt men zich onweêrstaanbaar door het gevoel aangegrepen van de algeheele ongenoegzaamheid onzer menschelijke krachten, voorzorgen en hulpmiddelen. Dan, bij eene naauwkeurige overweging der medegedeelde verwoestingen, behoort zich spoedig eene dankbare herinnering te voegen van de voorregten, aan onzen tegenwoordigen maatschappelijken toestand en aan den voortgang der beschaving verbonden; voorregten, door wier invloed het zich niet denken laat, dat immer een dergelijke geesel zich met dezelfde verschrikking vertoonen kan, en onze tijd althans bewaard zal blijven voor de verzwarende rampen, waarmede der menschen dwaasheid in die vroegere eeuwen het algemeene onheil wist te vergrooten.
De sterfte bereikte toen eene ontzettende hoogte; doch geen wonder, wanneer men leest, dat de vrees voor besmetting de lijken onbegraven liet liggen, zonder dat de Overheid eenige maatregelen nam, of nemen kon, om de gevolgen dier nalatigheid voor te komen. Hier en daar mogt men in enkele steden de aankomst van vreemdelingen verbieden; doch algemeene quarantaineverordeningen waren, gelijk genoeg bekend is, noch in gebruik, noch, wegens de verwarde staatsgesteltenis, toen reeds tot een voorwerp van wetgeving te brengen. Men voege daarbij den gebrekkigen koornhandel, waardoor ook te midden der Epidemie op vele plaatsen hongersnood ontstond, in zoo ver dat de armen hunne toevlugt moesten nemen tot onreine of ongezonde spijzen, tot het gewone gras, of het aas van gestorven dieren. (*) Men lette wijders op den staat der Geneeskunde, daaruit in het algemeen af te leiden, dat de Parijsche Faculteit van Geneesheeren verklaarde, de ziekte te moeten toeschrijven aan een' noodlottigen zamenloop van drie groote Planeten, zoodat het niet te verwonde-
{==301==} {>>pagina-aanduiding<<}
ren was, dat geene geneesmiddelen haar bestrijden konden. (*) Men zag alzoo naar andere beveiligings middelen om; naar middelen, die het jaar 1348 en volgg. ook in andere opzigten tot gruweljaren voor de menschheid deden worden. Algemeen gaf men aan de Joden de schuld der rampen. Zij hadden de bronnen, ja de rivieren door vergif bedorven; zij verbreidden de ziekte door toovermiddelen, en ook door het ongenoegen, dat hun verblijf midden onder de Christenen aan de Godheid gaf! Vanhier door gansch Europa
    eene hevige vervolging tegen abraham's kroost. In Spanje, Frankrijk, en in Duitschland vooral, werden zij onbarmhartig ten vure gedoemd. In Beijeren werden meer dan 12000 omgebragt. Men bouwde poorten en torens uit hunne omvergehaalde woningen op. (†) Te Erfurt werden er in ééne week 100 verbrand. (‡) De overgeblevene Joodsche bevolking, op 3000 geschat, haar verderf te gemoet ziende, wilde liever zelve zich het leven benemen, dan door de handen der Christenen omkomen. (§) Zij sloten zich met vrouw en kinderen in hunne huizen op, staken dezelve in brand, en kwamen allen daarin om. ‘Men weet niet,’ zegt een Erfurtsche Kronijkschrijver, ‘of het waar is, dat zij de waterbronnen met vergif hebben besmet. Ik geloof veeleer, dat het begin van hunne rampspoeden geweest is de over-
{==302==} {>>pagina-aanduiding<<}
groote schat van geld, welke vele Baronnen, krijgslieden en burgers,
ja ook landbouwers, hun betalen moesten. Hoe het ook zij, Gode zij dank, dat de stad Erfurt toen gezuiverd en bewaard is geworden! (*)’
Te Avignon, het verblijf van den Paus clemens VI, wekte die wreedheid eindelijk het medelijden van dezen Kerkoverste. Door eene uitdrukkelijke Bul, in 1348 uitgevaardigd, liet hij een verbod uitgaan tegen het lasteren en doodslaan van de Joden. Sommige ergdenkende tijdgenooten schreven het bevel toe, minder aan waar mededoogen, dan wel aan eene ruime gift, den Paus door vermogende Joden aangeboden. (†)
    Ons Vaderland bleef van dezelfde wreede tooneelen niet vrij. Volgens het getuigenis van een' tijdgenoot, werden in 1348 al de Joden te Zwolle verbrand, prorsus amore Dei, (geheel uit liefde voor God!) zegt de liefderijke berigtgever; waarschijnlijk wel om dezelfde reden. (‡)
Dan, genoeg van deze gruwelen. Derzelver vermelding strekke alleen, om ons de vruchten van meerdere beschaving en licht te doen waarderen. Al stak de thans gevreesde besmetting ook onze gewesten aan, velerlei oorzaken zouden bij ons zamenwerken, om haar geweld, zoo niet geheel te fnuiken, dan toch aanmerkelijk te verzachten. Het bijgeloof moge nog op vele plaatsen het hoofd opsteken, door bloedtooneelen zou men toch het algemeen onheil thans niet trachten te bestrijden. Vele bekommeringen, die de Middeleeuwen ontrustten, zijn uit ons midden gebannen, en komen ons, Gode zij dank! bijna onbegrijpelijk voor; zoodat ook de tegen-
{==303==} {>>pagina-aanduiding<<}
woordige ziektetoestand van eenige gedeelten van Europa staven mag, dat er tusschen de zedelijke en stoffelijke wereld een naauw verband ligt, en dat daar, waar de eerste verbetert, de laatste desgelijks eene voor de menschheid meer bevredigende gedaante aanneemt.




Ijzeren spoorweg tusschen Liverpool en Manchester.

Een ijzeren spoorweg is een weg, uit ééne of meer reeksen van sporen zamengesteld, op welke de rijtuigen of vrachtwagens van verschillende soorten zich bewegen. De raderen dezer rijtuigen zijn aan derzelver omtrek voorzien van een' rand, welke ze belet om buiten het spoor te geraken; zij bewegen zich op twee evenwijdige ijzeren staven, welke op eenen afstand van 5 Eng. voeten van elkander liggen. Deze staven hebben de dikte van 2 à 3 Eng. duimen, en rusten op dragers van steen of hout, op 3 voeten van elkander geplaatst, welke iedere spoorlijn op eene hoogte van 2 duimen boven den grond verheven houden.
De weg tusschen Liverpool en Manchester is 30 à 31 Eng. mijlen (omtrent 8 Holl.) lang; hij is zamengesteld uit twee wegen, waarvan de eene dient voor de rijtuigen van Liverpool naar Manchester, en de andere voor die, welke in eene tegengestelde rigting loopen.
De weg heeft aan de ondernemers gekost 820,000 pond sterl., en de uitgaven en ontvangsten zijn in de eerste zes maanden van 1831 geweest:

{== afbeelding 
	==} {>>afbeelding<<}
    


{==304==} {>>pagina-aanduiding<<}

Men weet, dat de rijtuigen op den ijzeren weg getrokken worden door stoomwagens. De diligences leggen gewoonlijk den afstand tusschen Liverpool en Manchester af in 1½ uur, of op zijn hoogst in 2 uren, en dit zou nog versneld kunnen worden.
30 à 31 Eng. mijlen in 1½ uur; dat is, nagenoeg 20 mijlen per uur! Deze snelheid doet echter niets onaangenaams aan de reizigers gevoelen. (*)
Het getal reizigers is gedurende het eerste halfjaar van 1831 geweest 188,726 personen.
Er zijn in denzelfden tijd 1948 transporten van goederen gedaan, welke ongeveer 41,000 tonnen (†) gewogen hebben.
Men staat bij de eerste beschouwing verwonderd over de groote onevenredigheid tusschen de opbrengst der reizigers en van de koopgoederen, dewijl de ondernemers bij den aanvang zich juist veel moeite hadden gegeven,

{==305==} {>>pagina-aanduiding<<}
om het voordeel der transporten van goederen meer in het oog te doen vallen. Dit wordt verklaard door deze redenen:
1o. Heeft men veel moeite gehad, om eene genoegzame hoeveelheid stoomwagens te verkrijgen, die alle gevorderde vereischten in zich vereenigden. Men moet zich herinneren, dat deze weg niet vóór het einde van 1830 is geopend, en dat men er gebruik maakt van stoomwerktuigen van eene geheel nieuwe en verbeterde zamenstelling.
2o. Hebben de kanalen den prijs der transporten aanzienlijk doen verminderen, waardoor deze nog een groot deel van derzelver gewone transporten behouden hebben. Men berekende eertijds den gemiddelden prijs van het transport door de kanalen op 15 Eng. schellingen per ton; dit is tegenwoordig niet meer dan 10 schellingen, en dus ⅓ verminderd.
3o. De kanalen, die als 't ware eene monopolie bezaten, zijn door deze mededinging genoodzaakt geworden, om, behalve de vermindering van prijzen, gemakken van verschillenden aard daar te stellen, die te voren ontbraken; zoodat dit middel van transport gemakkelijker en tevens minder kostbaar werd.
De hoeveelheid goederen, die dagelijks tusschen Liverpool en Manchester in beweging zijn, wordt geschat op 1200 à 1300 tonnen, waarvan ¾ gedeelte naar Manchester en ¼ naar Liverpool gaan.
De ijzeren weg is eene zeer schadelijke mededinging geweest voor de kanalen; maar dezelve heeft aan de gewone transporten per as nog veel meer nadeel toegebragt. Ook verzekert men, dat alle gewone diligences aldaar hebben opgehouden te rijden.
Iedere plaats binnen in een der rijtuigen op den ijzeren weg kost 5 schellingen, terwijl op den gewonen weg de prijs was 12 à 14 schellingen.
In een vroeger tijdvak (*) hebben de ondernemers der

{==306==} {>>pagina-aanduiding<<}
kanalen een' sterken tegenstand te overwinnen gehad tegen die genen, welke nadeel hadden bij de daarstelling dier kanalen. De ondernemers wonnen hun proces, en om dezelfde redenen moesten hunne opvolgers het tegenwoordig verliezen, toen zij zich tegen een verbeterd middel van transport (den ijzeren weg) meenden te verzetten.
Alles, wat de gemeenschap gemakkelijk maakt en verkort, alles, wat ze onkostbaarder maakt, begunstigt de nijverheid en vermeerdert den nationalen rijkdom. Men kan een' nieuwen weg, een nieuw middel van transport, een nieuw kanaal vergelijken met een nieuwuitgevonden werktuig, waardoor de gebruiker goedkooper dan bevorens zekere voortbrengselen der nijverheid verkrijgt; hij kan zich dan van dezelfde zaken met minder kosten voorzien. Het geld, dat hij daardoor bespaart, maakt hem het aankoopen van andere voorwerpen gemakkelijk, welke hij te voren genoodzaakt was te ontberen. Deze nieuwe behoefte brengt nieuwe werkzaamheden voort, en bevordert derhalve ook weder den arbeid.
Men kan niet ontkennen, dat de voortgaande verbeteringen door allerlei werktuigen voor bijzondere personen nadeelig zijn; doch de vermeerdering, die door dezelve aan de jaarlijksche opbrengsten worden toegebragt, doen ook de fondsen aangroeijen, welke dienen om het werk gaande te houden.
Zoo heeft eens der handen werk voor de spade en kar moeten plaats maken; zoo is ook eens der menschen arbeid door trek- en lastdieren begonnen verrigt te worden: toen reeds was men immers op den weg der verbeteringen. Wij volgen dit slechts, door de kanalen te stellen in plaats van transporten per as, en de kanalen op hunne beurt weder plaats te doen maken voor de ijzeren wegen met hunne stoomwagens.

Iets over de trekvogels.

Algemeen heerscht bij den boerenstand het geloof, dat,

{==307==} {>>pagina-aanduiding<<}
wanneer zekere vogels zich in landstreken vertoonen, welke meer zuidelijk gelegen zijn, dan die, waar zij gewoon zijn te overwinteren, zulks een' harden winter voorspelt. Het ontbreekt niet aan natuurkenners, welke van hetzelfde gevoelen zijn; en de zaak is des te opmerkelijker, daar vogels, welke, zoo als b.v. de bastaardnachtegaal, reeds in Augustus en September verhuizen, op deze wijze als profeten optreden. 't Is alsof een voorgevoel van de toekomst de vogels aandreef; en het zou belangrijk zijn, den zamenhang tusschen de gesteldheid der jaargetijden en de wijzigingen in de togten der vogelen naauwkeuriger na te sporen.
Verre de meeste trekvogels reizen alleen bij dag; er zijn er echter, die altijd alleen bij nacht reizen, zoo als de nachtegaal, bastaard-nachtegaal en alle eigenlijke zangvogels. De laatsten blijven evenwel gedurende den ganschen trektijd ook bij dag levendig, en het valt moeijelijk te begrijpen, hoe deze diertjes zoo lang den slaap kunnen ontberen. Opmerkelijk is het, dat die slapeloosheid, om dezen tijd, niet slechts den vogelen, die in vrijheid leven, eigen is, maar ook bij die in gevangen staat wordt waargenomen. Over dag eten zij, en kunnen ook des nachts wakker blijven; maar alleen gedurende den trektijd kunnen zij zoo onafgebroken waken.
Het doel der natuur bij het trekken der vogelen schijnt voornamelijk te zijn, om deze dieren zoo ver mogelijk over de aarde te verspreiden, zoodat zij overal komen, waar zij voedsel vinden. Vanhier dat alom vogels, waar die slechts leven kunnen, worden gevonden, in alle jaargetijden. Gelijk bekend is, zijn op IJsland vele warme bronnen, in welker omtrek de temperatuur des winters zeer mild is; en deze plaatselijke gesteldheid, in een bijna onder den poolcirkel gelegen gewest, lokt sommige vogels derwaarts, en wel alleen des winters. Wonderbaar is het, hoe sommige zeer kleine vogelsoorten, welke daarna van IJsland verder zuidwaarts trekken, zich op de Wereldzee durven wagen; en echter lijdt het geen twijfel, dat zij dezelve oversteken. Dit

{==308==} {>>pagina-aanduiding<<}
is desgelijks het geval met den togt der kwartels over de Middellandsche zee, hoewel dezelve op verre na zoo groot niet is. Te regt vraagt men, hoe het mogelijk zij, dat deze plompe vogeltjes met zoo korte vlerken van Europa naar Afrika komen. Dit doen zij dus: weken aaneen wachten zij op een' gunstigen wind; en zoodra deze waait, breken zij op, maar rusten op elk eiland onderweg uit. Vanhier dat men hen, in den trektijd, op de Ionische eilanden en de kusten van Azië bij duizenden vangt. Vele vogels, die zeer zwaar en niet ver vliegen, trekken desgelijks, en doen zulks gedeeltelijk te voet; anderen geheel te water, gelijk de groote Pinguin, die in 't geheel niet vliegen kan. Trekvogels, welke men tijdens het trekken opsluit, sterven dikwijls.




De koning der Nederlanden beschermheer van stoute ontwerpen.

Aan den Redacteur der Vaderlandsche Letteroefeningen.
Wel Edel Heer!

In uw geacht Tijdschrift No. XIV van het vorig jaar, dat mij eerst dezer dagen onder de oogen kwam, zag ik, dat UEd. daarin had opgenomen eenige bijzonderheden, omtrent eene doorgraving van de Landengte van Panama, of wel van eene opneming dier streek, tot het daarstellen eener regelmatige gemeenschap, 't zij te land of te water, tusschen den Atlantischen en stillen Oceaan. Daarin wordt het plan van een kanaal, op het door den Heer lloyd opgenomen punt, nog als uitvoerbaar beschouwd. (*) Uit andere bescheiden echter blijkt, dat het daarstellen eener gemeenschap te water aldaar zoo menigvuldige zwarigheden zoude opleveren, dat het destijds bestaande Gouvernement van Columbia besloten had, geheel en al van het plan af te zien. Uitvoeriger vindt men dit in het Journal d'Anvers, 1830. No. 93.

{==309==} {>>pagina-aanduiding<<}

Mijn hoofddoel met dit schrijven is, UEd. toe te zenden een ander stuk over hetzelfde onderwerp, dat helaas! in deze ongelukkige tijdsomstandigheden wel onuitgevoerd zal blijven, doch dat desniettemin voor ons Noord-Nederlanders van uitstekende waarde is en blijft, enkel en alleen omdat het het eerbiedwaardig karakter van onzen braven Vorst wederom op het heerlijkst doet uitblinken. Hij toch zoude zich gesteld hebben aan het hoofd van eene onderneming, waarvan de gevolgen, voor de beschaving en welvaart van het menschdom, onberekenbaar zouden zijn geweest. Hij toch zoude de dankbaarheid van millioenen zijner tijdgenooten geoogst hebben, en zijne nagedachtenis zoude ten allen tijde van het eene einde der aarde tot aan het andere geëerd zijn geworden. Geve God, dat, onder onzen achtingwaardigen Monarch, de tijden nog eens zoo ver zullen herstellen, dat aan de uitvoering van het, door hem uitgedacht, plan kan gearbeid worden. Het bedoelde stuk, ontleend uit het Journal d'Anvers, 1830. No. 114, luid aldus:
‘Kanaal ter vereeniging van de Zuidzee met den Atlantischen Oceaan.
Een brief uit Guatimala van 20 October (1829) vermeldt een grootsch ontwerp, uitgedacht door Zijne Majesteit den Koning der Nederlanden, en alleen toereikend om zijne regering te vereeuwigen. Ziehier een uittreksel uit denzelven:
De Generaal verveer, Gezant der Nederlanden bij deze Republiek, is hier onlangs aangekomen, belast door zijn Gouvernement met het belangrijk ontwerp der vereeniging van de Noordzee met den stillen Oceaan, door middel van een kanaal dwars door den Staat van Nicaragua, van den mond der rivier St. Jan tot aan de golf van Nicoya of tot aan Realyos, met behulp der wateren van het meer van Nicaragua en van Leon. De komst der Ingenieurs, die het plan daarvan moeten opmaken, is vertraagd geworden door den thans geëin-
{==310==} {>>pagina-aanduiding<<}
digden burgeroorlog; zij worden nu eerstdaags hier verwacht. Dit kanaal, hetwelk de gemeenschap van Europa met Azië zal gemakkelijk maken, zal eene geheele omwenteling in den koophandel daarstellen, en den Staat van Nicaragua tot de stapelplaats (entrepot) maken van den Europeschen en Aziatischen handel, nevens dien van Zuid- en Noord-Amerika. Het zal worden daargesteld onder de bescherming van den Koning der Nederlanden en van al de Zeemogendheden der beide werelddeelen. Het moet doortogt verleenen aan een schip van 3 à 400 tonnen zonder te ontladen; oorlogsschepen alleen zullen daarvan worden uitgezonderd; in geval van oorlog zal het vaarwater onzijdig verklaard worden tot op 20 mijlen van de beide monden. Rusland stelt het levendigst belang in dit ontwerp, waarvan het voor zijne bezittingen op de Noordwestkust groote voordeelen zal trekken.
Naar luid van dezen brief, zal het Gouvernement der Nederlanden geenerlei uitsluitend voorregt voor deszelfs handel vorderen, naardien de Koning den roem zijner regering stelt in de volvoering van dit werk, van zulk een overgroot gewigt voor de beschaving en den handel.’

S. 27 Febr. 1832.
R.C.C.

Geschiedkundige aanteekeningen, betrekkelijk het hoogheemraadschap van Rhijnland en deszelfs verschillende uitwateringen.

(Vervolg en slot van bl. 277.)

De sluizen, welke te Spaarndam van tijd tot tijd zijn gelegd, en nog bestaan, zijn:

1.De kolksluis.

2.De kleine sluis.

3.De Woerder sluis.

4.De groote sluis.

De kolksluis werd gelegd ter plaatse, waar de eerste spoije omstreeks den jare 1300 gemaakt was. Dezelve werd in 1492

{==311==} {>>pagina-aanduiding<<}
naar den kant van het Spaarne verlengd, en naderhand veranderd, vernieuwd en verlegd, in 1568, 1571, 1778 en 1804.
De Woerder sluis werd reeds niet zeer lang na het daarstellen der eerste spoije gelegd; want in 1363 vergunde Hertog albrecht van beyeren aan het Grootwaterschap van Woerden, gevoegd bij die van Utrecht, welke hierin gelegen waren, bij voorzeide Contract, het maken van twee sluizen tot uitwatering door Spaarndam, waarvan deze sluis het gevolg was: dezelve bestond eertijds uit twee openingen, en werd anno 1611 tot ééne sluis gemaakt en overwulfd (*).
De kleine sluis schijnt gelegd door de stad Haarlem in 1519. Zij was waarschijnlijk, volgens eene Sententie van den Hoogen Raad te Mechelen van 1518, met het voornemen eener grootere sluis begonnen, doch toen niet voltooid. Rhijnland verzette zich daar tegen, en gaf voor redenen deszelfs privilegiën en de gevaarlijkheid der plaats, als zijnde buiten en binnen groote diepte. Koning karel kwam in de verschillen tusschen Rhijnland en Haarlem tusschenbeiden, gelastte aan Haarlem het gemaakte gat te stoppen, mits Rhijnland eene bekwame plaats aanwees tot het leggen eener kleine sluis. Dit geschiedde ter plaatse, waar te voren een overtoom was, te weten aan het westeinde van Spaarndam.
De groote sluis was bij eene Handvest van maximiliaan van oostenrijk en maria van bourgondië van 15 Februarij 1478 aan de stad Haarlem vergund, doch werd eerst volgens accoord met Rhijnland van 9 April 1567 gelegd op de plaats, waar toen een duiker gelegen was. In 1585 kwam het onderhoud van dezelve, na eenige verschillen daaromtrent, bij overeenkomst, ten laste van Rhijnland.

{==312==} {>>pagina-aanduiding<<}

Van zeer vroegen datum is ook de uitwatering van Rhijnland te Halfwegen. De juiste tijd echter, wanneer de eerste sluizen aldaar (zijnde de Oostsluis, de Middelsluis en de Westsluis) gelegd zijn, heb ik nergens juist aangeteekend gevonden. Met veel waarschijnlijkheid, echter, mag men den aanleg der eerste sluizen aldaar stellen in het jaar 1364, (dus omtrent gelijktijdig met de Woerder sluis te Spaarndam) wanneer door Hertog albrecht vergund werd, om tusschen Spaarndam en Amsterdam sluizen te leggen, waardoor echter nimmer eenige doorvaart van schepen mogt zijn, noch eenige overtoom, of ook overslag van goederen, gemaakt mogt worden. In den jare 1556 werd er eene houten sluis bij de groote waal of wiel van den Spaarndamschen dijk op Halfwegen gemaakt, en twee jaren later werd te midden van de groote waal de sluis met Bentheimer steen vernieuwd (*). De vernieuwde sluis van blaauwen arduin- of Namenschen steen in den oosthoek van de groote waal werd gemaakt in 1566 (†); terwijl er in 1648, 1652 en 1724 nog groote vernieuwingen en later belangrijke herstellingen aan deze sluizen plaats grepen.
Door de opvolgende vermeerdering der sluizen onder Spaarndam en Spaarnwoude had men echter eene vrij ruime uitlozing aldaar verkregen, zoodat de ondervinding leerde, dat die sluizen toen meer water konden lozen, dan het Spaarne door Haarlem alleen kon toevoeren. Het water naar deze sluizen werd namelijk toegevoerd uit het Haarlemmer Meer langs het Spaarne, door Haarlem, langs de Leije en de Moeijenhel, welke zich nabij Spaarndam met het Spaarne vereenigt. Langs dezen weg werd echter het water in deszelfs afloop naar de sluizen zeer belemmerd door den zoogenaamden Veerdijk in het Penningsveer, waar eertijds een veer of pont was, doch welke opening, tot groot nadeel voor de uitlozing van Rhijnland, gedigt was.
In den jare 1579 sloten daarom Dijkgraaf en Hoogheemraden van Rhijnland eene overeenkomst met de stad Haarlem, waarbij bepaald werd, dat er twee overwulfde sluizen of steenen duikers in den Veerdijk zouden gelegd worden, die

{==313==} {>>pagina-aanduiding<<}
alleen tot uitlozing en geenszins voor de scheepvaart mogten dienen. Deze sluizen of duikers schijnen later door storm te zijn vernield, en moesten in 1592 vernieuwd worden.
Rhijnland beijverde zich voorts steeds, om den gebrekkigen toevoer van water naar de Spaarndamsche sluizen te verbeteren, door het in 1800 daarstellen van een' reeds in 1772 gedanen voorslag tot het maken eener nieuwe duikersluis aan het Penningsveer; terwijl het vermogen der Woerder sluis te Spaarndam mede veel verbeterd werd, toen in 1802 de groote wachters aan de vloeddeuren dat vermogen zeer hadden verminderd.
Dat Rhijnland al zeer vroeg overlast van het water moet hebben gehad, kan onder anderen daaruit blijken, dat men reeds in 1404 is bedacht geweest op eene nieuwe uitlozing te Katwijk. (*) In den jare 1537 deed men later het verschil der hoogte van de Noordzee waarnemen, en in den jare 1538 werd door den Landmeter van Rhijnland maarten cornelisz een Ontwerp overgegeven, om het water van Rhijnland door tonnen in de Noordzee te brengen, hetgeen echter om de groote kosten, die Rhijnland, door aanzienlijke schaden aan den Spaarndamschen dijk, en het verhoogen en verzwaren van denzelven, alsmede aan het maken der sluizen zoo te Spaarndam als Halfwegen, had gehad, uitgesteld bleef, tot dat men, na verscheidene herhaalde waterpassingen en zeer ampel onderzoek in 1565, 1566 en 1570, in dit laatste jaar oordeelde, dat eene uitlozing bij Katwijk voor Rhijnland zeer voordeeiig zoude zijn. Ten einde deze zaak ten uitvoer te brengen, werd er, op voorstel van Dijkgraaf en Hoogheemraden, wegens het Hof van Holland, een Gemagtigde aangesteld, namelijk de Raadsheer Mr. jacob du quesnoy, nevens den Secretaris willem van berendrecht, welke, met bij voeging van drie anderen uit het Collegie van Hoogheemraden en Hoofdingelanden (†), volgens last van 3 Junij 1570, een onderzoek
te werk stelden naar de gesteldheid der landen en meren en de sluisgangen voor Halfwegen en Spaarndam, voorts nieuwe peilingen en waterpas-
{==314==} {>>pagina-aanduiding<<}
singen deden, alsmede een onderzoek bewerkstelligden naar het nieuwe land buiten 's Gravesande, ('t welk het water loosde door eene opening in de duinen) gelijk zij ook in Vlaanderen en aan de stranden van Duinkerken, Blankenburg en Ostende, Nieuwpoort en elders reisden, om een soortgelijk onderzoek te doen (*).
Op het gunstig berigt van deze Commissie, werden Dijkgraaf en Hoogheemraden en Hoosdingelanden van Rhijnland gemagtigd, om de doorgraving bij Katwijk, als noodig en dienstig voor Rhijnland, te ondernemen.
Men deed deze aanmerkelijke onderneming beginnen door de proef van eene mindere doorgraving dan het eigenlijke ontwerp medebragt, en dit werk werd op den 26 Maart 1571 begonnen; op den laatsten November daaraanvolgende was de doorgraving gebragt tot aan het strand, doch de volkomene opening werd gestaakt tot 1 April 1572, wanneer dezelve, in bijzijn van Dijkgraaf en Hoogheemraden van Rhijnland en van de Regering van Leiden, en in tegenwoordigheid van eene ontelbare volksmenigte, geopend werd, met zoodanige uitwerking, dat bij die gelegenheid het binnenwater met zulk eene kracht uitstroomde, dat eene schuit zoo geweldig naar zee gedreven werd, dat dezelve met groote magt moest tegengehouden worden. Deze toen tot eene proef daargestelde opening is naderhand bekend gebleven onder den naam van het Mallegat, welke naam daaraan gegeven werd door die genen, welke deze plaats voor onbekwaam tot de uitwatering hielden. De overblijfselen van de deuren der sluis of duikers, die men toen aldaar gemaakt heeft, zijn er omtrent het jaar 1708 of 1715 uitgewonden, dewijl de visscherspinken somwijlen daarop stieten. Deze deuren, breed te zamen ongeveer 9 voet Rhijnl., lagen anno 1708 regt over het Mallegat, en nog omtrent 5 roeden Rhijnl. van de duinen af; doch in 1766 was de plaats, waar deze deuren gelegen hebben, al reeds 30 roeden Rhijnl. van de duinen verwijderd, zoodat de duinen aldaar in ongeveer 50 jaren wel 25 roeden Rhijnl. waren afgenomen.
Te gelijker tijd, dat men in 1572, tot eene proef van uitlozing, eene opening in de duinen bij Katwijk maakte, schijnen er door Rhijnland nog aanzienlijke kosten aan de bedijkingen en waterkeeringen gemaakt te zijn, dewijl deze

{==315==} {>>pagina-aanduiding<<}
zware kosten het gemeeneland van Rhijnland toen belet hebben, om de uitwatering bij Katwijk voldoende te voleindigen.
De hiervoor gemelde proefdoorgraving is naderhand verstopt geraakt en verder toegeweld - de tijd dezer verstopping is echter niet juist aangeteekend.
De inlandsche beroerten en buitenlandsche oorlogen hebben toenmaals ongetwijfeld verder verhinderd, dat dit werk volkomen ten einde gebragt werd. Het is bekend, dat de belegering van Leiden door de Spanjaarden in 1573 en 1574 plaats had, wanneer men, wel verre van het water uit het land te keeren, dijken en dammen doorstak, om den vijand te verdrijven.
Behalve dit alles is de vernieuwing dezer opening in latere jaren belet geworden, doordien de landen in Rhijnland, die voor een groot gedeelte tot omtrent 1600 nog onbepolderd lagen, of in kleine polders verdeeld waren, naderhand tot grootere polders gebragt en met zware kaden omringd zijn geworden, waardoor, en door het oprigten der verschillende grootere molens, voorzeker zeer bezwarende kosten ontstonden.
Ook ondervond deze uitwatering in den jare 1629 tegenwerking van de stad Haarlem, welke zwarigheden daartegen opperde, uit hoofde dat zij onder anderen duchtte, dat die stad de schuring van het water in het Spaarne zoude verliezen.
Even vóór dien tijd, in de jaren 1627 en 1628, had men echter weder verscheidene peilingen en waterpassingen gedaan, zoo als ook naderhand in den jare 1662 plaats had, wanneer deze zaak weder op het tapijt gebragt werd. Vervolgens hebben Dijkgraaf en Hoogheemraden in 1737, 1738, 1739 en 1740 waterpassingen en waarnemingen aan de Noordzee, het IJ en Rhijnlands boezem laten doen, en in het jaar 1739 heeft men, even als vroeger in 1570, kundige lieden gezonden naar Ostende, Nieuwpoort, Duinkerken en Mardijk, om de zeewerken aldaar te bezigtigen. Cruquius raadde deze uitwatering te dier tijd sterk aan, 't welk hij in 1741 op nieuw behandelde. In 1750 vatte men de zaak wederom op, 't welk in dat jaar en in 1751 en 1752 verschillende besognes ten gevolge had. In 1766 en 1767 werden er weder onderscheidene onderzoekingen gedaan en advisen daarover uitgebragt.
Na vele uitvoerige Memoriën, Verbalen en Voorstellen tot

{==316==} {>>pagina-aanduiding<<}
1771 en 1772, bleef echter de uitvoering achterwege. De verschillende ontwerpen dezer uitwatering, welke in die tijden veelal in verband met de droogmaking van het Haarlemmer Meer werd beschouwd, vindt men in de stukken van dien tijd in het breede vermeld, en werden toen, en later, door sommigen afgekeurd, door anderen tegengewerkt, tot dat eindelijk in 1802 en 1803 deze voor Rhijnland zoo belangrijke zaak weder ernstig werd opgenomen (*), met het gelukkig gevolg, dat den 4 Mei 1804 door het Wetgevend Ligchaam van het Bataafsche Gemeenebest het besluit genomen werd, dat de uitwatering te Katwijk aan Zee gemaakt zoude worden (†).
Den 7 Augustus van het jaar 1804 werd met plegtigheid de eerste spade gestoken voor dit belangrijke werk, en reeds in het volgende jaar kon de eerste steen aan de sluizen worden gelegd. Het was bij deze gelegenheid, dat op den grondslag der sluis onder anderen de volgende merkwaardige woorden gesproken werden: ‘dat zich reeds een aangenaam verschiet vertoonde, daar, door den toen reeds verrigten arbeid ter wederzijden van de plaats, waar men zich toen bevond, den Rhijn, reeds Eeuwen lang gestopt, eene kunstmatige opening zou gegeven worden, die tot behoud en welvaart van Rhijnland, van Holland, ja van een groot gedeelte van onzen nederigen vaderlandschen grond, zou kunnen dienstbaar zijn.’

{==317==} {>>pagina-aanduiding<<}

In den jare 1807 was dit schoone werk volkomen voltooid, en den 21 October kon het kanaal ter uitwatering geopend worden.
De opening van het kanaal geschiedde in tegenwoordigheid van Koning lodewijk, van den Directeur-Generaal, en van eenige Leden van het Collegie van Rhijnland. Bij de eerste uitstrooming van Rhijnlands boezemwater in de Noordzee stond het binnenwater op 16 duim Rhijnl. onder AP, en de Noordzee 25 duim Rhijnl. onder dat zelfde peil; - binnen den tijd van een groot kwartier uurs zag men Rhijnlands boezemwater met een groot verval in de Noordzee zoo sterk uitstroomen, dat voor de brug te Katwijk binnen een verval van ongeveer 5 duim Rhijnl. was, en voor die in de zandbaan 4 duim; terwijl een schipper te Valkenburg in den Rhijn moest blijven liggen, omdat hij tegen den stroom niet kon opvaren (*).
Groot was dan ook in het algemeen de voldoening over de uitkomst van deze uitwatering, zoo als mij, behalve uit andere bewijzen, blijkt uit eenen brief van den Heer twent, dien zelfden dag (21 October 1807) aan mijnen geachten Vader geschreven.
Dit zij hier thans genoeg, om aan te toonen, met welk eene belangstelling de eindelijke volvoering dezer uitwatering toen algemeen werd beschouwd; - ook heeft Rhijnland naderhand de herinnering aan de voltooijing van dit werk door het slaan van een' Gedenkpenning (†) in aandenken gehouden.

{==318==} {>>pagina-aanduiding<<}

Tot zoo verre de bijzondere geschiedkundige aanteekeningen omtrent de daarstelling van Rhijnlands uitwateringen, en bijzonder ook van die te Katwijk, welke, volgens het meest algemeene gevoelen, voor Rhijnland later de belangrijkste uitkomsten heeft opgeleverd, en welk werk de bewondering van landzaten en vreemdelingen in eene hooge mate heeft tot zich getrokken, en de schoonste eerzuil is, die de stichters voor hunne nagedachtenis hebben opgetrokken (*).
Het is dan ook ontwijfelbaar, dat de toestand van Rhijnlands Waterstaat in latere jaren, vooral door de uitwatering te Katwijk, aanmerkelijk verbeterd is; ofschoon het echter daarom in geenen deele is tegen te spreken, dat er nog groote verbeteringen in den staat van dit belangrijke Hoogheemraadschap zouden mogelijk zijn. Het is hier de plaats niet, dit aan te toonen; doch een ruim veld is hier nog voor open.
Bij de middelen van uitwatering is er voor Rhijnland in het bijzonder nog eene onderneming, die daarmede in een naauw verband staat, en die nog een ruim uitzigt voor Landbouw en Nijverheid in ons Vaderland oplevert; - ik bedoel de droogmaking van het Haarlemmer Meer; eene onderneming, die reeds van vroege tijden af tot op onze dagen zoo vele kundige mannen heeft bezig gehouden, en waarvan, naar mijne gedachten, bij doelmatige aanwending der middelen, (wat ook anderen daartegen hebben aangevoerd, of hoe vooroordeel of belang zulks ook moge tegenwerken) het ontwijfelbaar nut, zonder benadeeling van Rhijnlands Waterstaat, meermalen is aangetoond; zoodat het dan ook hoogst wenschelijk is, wanneer ons dierbaar Vaderland weder tot eenige rust zal gekomen zijn, dat dit stout ontwerp met vernieuwde krachten moge worden aangevangen en doorgezet. Reeds vondel zeide te zijner tijd, en het zij mij vergund, ten slotte dezer Aanteekeningen, zijne woorden aan te halen, zoo als die onder anderen woordelijk gevonden worden bij het opschrift der oude Kaart van het Haarlemmer Meer, van den jare 1641, van jacob bartelsz. veris:


{==319==} {>>pagina-aanduiding<<}

‘Aan den Leeuw van Hollant.


Uytheemse vijanden te sitten in de veeren, 
Te slingeren den staart grootmoedich over zee 
Is ijdel, als uw long, geslagen aan het teeren, 
Inwendich vast vergaet, en gij met hartewee 
Soo deerlijck sucht en kucht, en loost, bij heele brocken, 
Het rottende ingewant te keel uyt, in de golff. 
Wat baet het met uw klaauw al 't Oost en West te plocken, 
Nadien u bijt in 't hart dees woede waterwolff. 
Nu uyt om over u eerlangh te triomferen? 
O Lantleeuw waeck eens op en weck met eene schreeuw 
Al 't veen, de Kennemaers en Rijnlants oude Heeren, 
Met d'Amsterlanders, tot de noothulp van hun Leeuw! 
Men sluyte met een dijck dit dier, dat u comt plagen, 
De wintvorstvlieger met sijn moolewieken toe, 
De snelle wintvorst weet den waterwolff te lagen 
In zee, van waer hij quam hem kabblen nimmer moe. 
De veenboer sit en wenst dees waterjacht te spoeien, 
En 't veen wijf roept: hij ruymt, de Lantleeuw weyt op't ruym, 
En suyght sijn longh gesont aan d'uiers van de koeien. 
Soo wint de Lantleeuw lant, soo puurt hij gout uyt schuym.’ 


Een woord, betrekkelijk het verlangde vrouwengenootschap tot zedelijke verbetering der gevangenen.

In het Mengelwerk van dit Tijdschrift voor April, No. V, wordt een stukje gevonden, ten opschrift hebbende: Laat ons navolgers zijn van het goede! inhoudende eene opwekking, om het Genootschap tot zedelijke verbetering der Gevangenen ook voor de medewerking van Vrouwen open te stellen. Ik vlei mij, dat hieraan eenig gevolg zal gegeven worden, en schrijf het vooral toe aan de woelingen, die ons vreedzaam Vaderland schokken, dat te dezen aanzien nog niets heest plaats gehad. Maar, mogen deze woelingen ons afhouden van het goede te doen, waar wij kunnen? zullen eigene bekommering en leed niet verzacht worden, wanneer wij pogen, den kommer en het leed van anderen, zoo veel in ons is, te verligten? Ook in den nood des Vaderlands toonden de on-
{==320==} {>>pagina-aanduiding<<}
gelukkige wezens, wier belangen hier beoogd worden, immers hunne deelneming; toonden zij, hoezeer uit de maatschappij verbannen, echter hunne liefde tot het Vaderland en deszelfs belangen, zoo als dat uit hunne geldelijke bijdragen is gebleken. Wij zien in dit gedrag, dat, al misdeden zij vroeger, er echter nog liefde in hunne harten woont; en, waar deze bestaat, zou daar geene verbetering te bewerken zijn?
Er is veel voor, maar ook veel tegen deze inrigting geredeneerd. Zoo herinner ik mij b.v. bedenkingen en bezwaren gehoord te hebben over de wijze van Godsdienst-houden, de localiteit daartoe in sommige gevangenissen, de ongepaste keuze der leerredenen, enz. Ik ben zoo vrij, over dit onderwerp, voor de uitbreiding van dit Genootschap, eenige woorden neder te schrijven en aan beter oordeel te onderwerpen.
Zeker dunkt het mij, dat de meeste gedrukte leerredenen niet geschikt zijn, wat de onderwerpen, den stijl en de inkleeding betreft, voor deze verwaarloosde, onbeschaafde schepselen. Op plaatsen, waar de Godsdienstoefeningen niet door Predikanten worden gehouden, die hunne redenen naar de behoeften hunner hoorders kunnen inrigten, moeten deze zoo noodige oefeningen alzoo dikwijls ongepast, ja stootend zijn, bij gebrek van goede aanspraken of leerredenen en gebeden. Zou hierin niet moeten en zou hierin niet gemakkelijk kunnen voorzien worden? Ik geloof ja - omdat ik bouwe op de bereidwilligheid van de Hoogleeraren en Leeraren der verschillende Kerkgenootschappen. Bereidwilligheid was het toch, die blijkt uit den fraaijen bundel Leerredenen der gezamenlijke Akademiepredikers, en het aantal preken, ten bate van het Vaderland uitgegeven. Waarom zouden zij dan de uitnoodiging niet hooren, waar hun bijstand werd ingeroepen tot hulp in den grooten zedelijken nood dier ongelukkigen? Wanneer ook slechts een gedeelte der Nederlandsche Kerkleeraren ieder ééne gepaste leerrede met gebeden inzond aan eene Commissie, die zich tevens belastte met de inzage en het beoordeelen der ingezondene stukken, opdat de meestgeschikte konden worden gedrukt, zeker zouden dan niet alle kunnen gebruikt worden, daar gewis het aantal goede stukken te groot zou zijn.





{==321==} {>>pagina-aanduiding<<}

Tafereelen van Rusland.

(Vervolg van bl. 124.)

Verwarming en Baden.

Eene zeer belangrijke zaak in een Russisch huishouden is de stookplaats, en men heeft deze ook doorgaans zoo wèl ingerigt, dat wij, Duitschers, daar veel uit zouden kunnen leeren. Hun groote leermeester was de nood, het gure klimaat, de dringende behoefte; en het zou ons niet kwalijk passen, eenig nader onderzoek op dit punt te doen, en wat navolging verdient ook bij ons in te voeren. Want, ofschoon wij niet die strenge koude hebben, de brandstof is echter zoo duur, dat ieder braaf huisverzorger gaarne moet willen vernemen, hoe men kan besparen.
De slechtste stookplaatsen heb ik in Italië gevonden, buiten twijfel omdat de menschen aldaar niet die behoefte gevoelen, om over dit stuk na te denken. In het noordelijk gedeelte van Italië worden, naar mate men de grenzen meer nadert, allengs de stookplaatsen van het naburige Duitschland gevonden, en de Italianen beschouwen ons met regt als hunne leermeesters daarin, omdat wij, onder een ruwer klimaat levende, ons ook beter daartegen hebben weten te beschutten, en wij nu bij de koudste winterdagen regt genoegelijk in onze warme kamers zitten, terwijl zij in hunnen veel zachteren winter verstijven van koude, en niet weten, waarheen zij uit hunne koude, met steen gevloerde, met ellendige vensters en nog ellendlger Italiaansche schoorsteenen voorziene, marmeren zalen vlugten zullen, om de pijnigende vorst te ontwijken. Maar ook wij zijn nog troetelkinderen der natuur, en gevolgelijk bij lange na niet zoo ver gekomen, als de veel strenger behandelde Russen, van welke wij even zoo veel, als de Italianen van ons, leeren kunnen. Wij hebben, wel is waar, in de laatste tijden, menige geleerde verhandeling over dit in de huishoudkunde zoo belangrijk punt ontvangen; doch, in weerwil van alle deze voorslagen, vrees ik, dat wij er ons zeer slecht bij bevinden zouden, wanneer wij eensklaps met onze gewone stookplaatsen of kagchels. ons te Tobolsk of Archangel bevonden, alwaar men sedert eeuwen deze zaak reeds beter

{==322==} {>>pagina-aanduiding<<}
weet en beter doet, dan onze bespiegelende geleerden op hunne studeerkamers zouden weten daar te stellen.
De Russische stookplaatsen zijn zeer vast en sterk, als bestaande niet uit gewone kagchels, maar uit gemetselde steenen, die dikwijls meer dan twee duim dikte hebben. Dit nu behoeft men, naar het mij toeschijnt, niet na te volgen; ofschoon er één voordeel mede verbonden is, dat namelijk de oven, eenmaal heet zijnde, veel langer warm blijft, waarom dan ook in Rusland, zelfs gedurende de strengste koude, slechts ééns in het etmaal gestookt wordt, en de grootste hitte eerst vijf of meer uren na het stoken plaats heeft. Doch deze dikke ovens kunnen alleen dáár gebruikt worden, waar het hout, gelijk in Rusland althans nu nog, in overvloed en zeer goedkoop is. Elders is die gewoonte kwalijk na te volgen, maar wel de geheele inrigting van de stookplaats. Bij ons staat de schoorsteen dag en nacht open, waardoor veel warmte verloren gaat. In Rusland zijn de ovens zoo gebouwd, dat het onderste gedeelte des schoorsteens met het bovenste van den oven onmiddellijk verbonden is, en dat gevolgelijk dit gedeelte van den schoorsteen nog in de woonkamer wordt gevonden, waar men hetzelve ziet als eene gemetselde pijp van een' halven of ook wel een' geheelen voet omvangs. Deze rookbuis kan door middel van een ijzeren klepje digtgesloten worden, hetgene gewoonlijk na het doorbranden van het hout geschiedt. Van dit oogenblik af neemt de warmte in het vertrek zeer toe, daar men integendeel, zoo lang de pijp niet gesloten is, slechts geringe verandering aan den thermometer bemerkt, al brandt er ook eene menigte houts met heldere vlammen. Maar behalve deze klep in den schoorsteen zijn er nog twee anderen, een in het voorhuis, onmiddellijk naast de kamer, en een onder het dak, daar de huizen gewoonlijk slechts ééne verdieping hebben. Beiden bestaan uit zware aarden of ijzeren deksels, die in eenen ijzeren ring gevat zijn, welke boven in den schoorsteen
vastgemetseld is. Naarmate nu de koude des winters toeneemt, sluit men deze kleppen; en wanneer, gelijk ik bij eigene ondervinding weet, bij felle koude van 25o. tot 30o. Reaumur de bovenste klep eens vergeten wordt, kan men den volgenden nacht de koude naauwelijks uitstaan. Dat men door deze eenvoudige inrigting veel warmtestof bewaart, heeft geen verder betoog noodig. Nogtans is er één ongemak mede verbonden, waaronder de Russen dikwijls lijden, maar dat men

{==323==} {>>pagina-aanduiding<<}
echter door eenige oplettendheid ligt vermijden kan. De eerste of onderste klep, gelijk ik boven heb vermeld, moet dán eerst gesloten worden, wanneer het hout volkomen doorgebrand is, en reeds witte asch op de gloeijende kolen zich begint te vertoonen. Sluit men den schoorsteen vroeger, zoo dringen de schadelijke kolendampen in de woonkamer en veroorzaken hevige hoofdpijn, ja kunnen zelfs doodelijk worden. Bij de traagheid en nalatigheid der Russische dienstmaagden is dit bezwaarlijk geheel te vermijden, zoo men niet zelf het werk op zich neemt. Evenwel is mij gedurende mijn lang verblijf in Rusland geen voorbeeld van ernstige gevolgen van dezen tschat (zoo noemt men aldaar den kolendamp) voorgekomen. Gewoonlijk bestaat de ongesteldheid slechts in zware hoofdpijn, waarbij men elken polsslag aan de slapen van het hoofd gevoelt; maar den volgenden dag ontwaart men niet het minste ongemak meer. De gemeene man houdt dien toestand van bedwelming, welke door kolendamp veroorzaakt wordt en misschien eenigermate aan dronkenschap gelijkt, zelfs voor een genot, hetwelk dezelve op feesten rustdagen zich opzettelijk verschaft, om zich eens regt te goed te doen. Zij sluiten dan hunnen oven vóór den aangeduiden tijd, en leggen op denzelven zich neder. Want bij de boeren zijn de ovens zóó gebouwd, dat ze tevens tot slaapplaatsen voor het gezin dienen kunnen. Wanneer men in zoodanig vertrek binnentreedt, ziet men de huisgenooten allen digt bij elkander op hunnen buik op den oven liggen en genoegelijk te zamen kouten. Hunne aangezigten zijn door de werking van den kolendamp hoogrood en opgezet, en hunne oogen staan stijf; kortom, zij schijnen beschonken te zijn, alhoewel het verstand niet beneveld wordt door dezen damp. De hoofdpijn op zichzelve zal hun ook wel juist niet aangenaam zijn; maar de grootere warmte, die zij op deze wijze genieten, is voor hen zoodanige
verkwikking, dat zij gaarne er zich een weinig ongemak om getroosten. Men ziet het hun aan, dat zij het naar wensch hebben, al gevoelt men geen' lust, om in hun geluk te deelen.
Eene andere manier van verwarmen, die echter bij ons zeker geene navolging zal vinden, heeft in de zoogenaamde rookkamers der Russische boeren plaats. Deze kamers hebben zeer kleine en weinige vensters, door welke men naauwelijks het hoofd steken kan. Dezelve zijn, althans bij de armere boeren, slechts zelden. met glas voorzien. Waar het

{==324==} {>>pagina-aanduiding<<}
mariëen-glas (miroir d'âne), eene soort van doorschijnenden schilsersteen, overvloedig en dus goedkoop is, wordt dit in plaats van glas gebruikt. Maar gewoonlijk blijven die kleine gaten open en worden des winters slechts met mos of lappen digtgestopt. Wanneer men nu den oven stookt, wordt bij felle koude de schoorsteen geheel gesloten gehouden, en de rook verspreidt zich door het vertrek. Eerst zweest dezelve, als eene wolk, in het bovenste gedeelte van hetzelve, maar komt, bij toenemende verdikking, allengs lager, zoodat men, zonder gevaar van verstikking, niet meer regtop staan kan. Daarom begeven zich de lieden in zoodanig vertrek steeds nader aan den grond, eerst bukkende, dan knielende, daarna zittende, en eindelijk zelfs liggende. Dreigt ten laatste de rook hen, terwijl ze op den vloer liggen, te verstikken, dan worden de zoogenaamde vensters of luchtgaten geopend, die omtrent eene manslengte boven den grond zijn. Terstond dringt eene dikke rookwolk door deze openingen naar buiten, en laat het benedenste gedeelte des vertreks vrij, waarin de bewoners nu allengs zich weder oprigten van den vloer, en in de op zoodanige wijze verwarmde ruimte hunne bezigheden aanvangen. Het verblijf in deze morsige en duistere vertrekken, die geheel zwart van rook zijn, kwam mij op het eerste gezigt zoo verschrikkelijk voor, dat ik zelss eene gewone gevangenis boven zoo akelige gaten gekozen zou hebben. Ik stond dus niet weinig verbaasd, als ik de bewoners van zoodanige kamer op den grond zag liggen en regt vrolijk met elkander hoorde snappen en boerten.
In eene Russische woonkamer vindt men gewoonlijk een altaar, of eene verzameling van verscheidene Heiligenbeelden, die nevens elkander boven in eenen hoek der kamer geplaatst worden. Meer bemiddelde lieden hangen ook eene lamp voor deze beelden, welke op feestdagen aangestoken wordt. De armen hebben slechts een klein en grof geschilderd beeld van eenen Heilig, om het even van wien, daar alle Heiligen doorgaans met den algemeenen naam van Bog (God) benoemd worden. Ook in de steden en bij de grooten ziet men meestal nog een beeldje in eenen hoek, om de oude gewoonte des lands in eere te houden; maar dit beeldje is dikwijls zoo klein, dat men er wèl acht op geven moet, om het te bemerken.
Wanneer de Rus eene woning binnentreedt, om zijne vrienden te bezoeken, is zijn eerste werk, na den hoed asgeno-
{==325==} {>>pagina-aanduiding<<}
men te hebben, zijne hulde aan den Beschermheilig der plaats te bewijzen. Hij maakt drie malen eene diepe buiging voor deszelfs beeld, en drie malen een kruis, met de regterhand over het voorhoofd, de schouders en borst dit teeken afbeeldende; dan volgt nog eene eerbiedige buiging, en daarop wendt hij zich tot de bewoners, reikt hun de hand, en spreekt zijn sdrasdidi baituschka! (wees gegroet, vadertje!) uit. In den winter evenwel dwingt hem de nood, bij het binnentreden iets anders te laten voorafgaan. Daar namelijk de baard van den boer, wanneer hij lang bij strenge koude in de open lucht verkeert, met eene dikke ijskorst bezet is, ontdoet hij zich, zoodra hij in eene warme kamer komt, daarvan, dezelve bij stukken van zijn ruig aangezigt afbrekende. Als hij dit gedaan heeft, wendt hij zich tot den Bog, en vervolgens tot zijne vrienden.
In het algemeen zijn de woningen ook der armere boeren, gelijk deze boeren zelve, veel zindelijker, dan misschien in menig ander land het geval is. Eenige noordelijke streken en de boven vermelde rookkamers uitgezonderd, worden de huizen en het huisraad, hoezeer dan ook armoedig, steeds rein gehouden. Ook de kleederen en bedden der Russische boeren zijn zindelijk en vrij van ongedierte. Wie door Polen naar Rusland reist, bemerkt te dezen opzigte een zeer in het oog loopend onderscheid tusschen de beide volken. Alwie in Polen, ten minste daar, waar Joden herberg houden, (en waar doen zij het niet in dat land?) genoodzaakt is, den nacht in een dezer huizen door te brengen, die mag den volgenden morgen zijn linnen en zijne onderkleeding wel wegwerpen; maar in Rusland kan men veilig in elke boerenwoning slapen en zich met de pelzen dier landlieden dekken. De voorname oorzaak van deze reinheid, welke de Russische boeren zoo voordeelig onderscheidt, is de hun van de vroegste jeugd af eigen geworden gewoonte van zich dikwijls te baden. De meeste nieuwere bewoners van Europa hebben deze neiging tot baden, die, om van de oudheid niet te spreken, nog heden ten dage bij de Oostersche volken wordt gevonden, bijna geheel verloren; hetgene noch voor de gezondheid voordeelig, noch voor de zindelijkheid bevorderlijk is. Het ware buiten twijfel te wenschen, dat men deze heilzame, maar reeds lang afgeschafte gewoonte weder konde invoeren. Ik houd de zaak voor zoo belangrijk, dat dezelve wel verdient door de Regeringen overwogen te worden. Dewijl het baden

{==326==} {>>pagina-aanduiding<<}
onder ons geheel in onbruik is geraakt, kan men bezwaarlijk de groote nuttigheid beseffen en er juist over oordeelen. Wanneer wij eene onzer zwierig uitgedoste vrouwen naast eenen Russischen boer in zijnen pels zagen staan, zouden wij zonder lang bedenken, wat zindelijkheid aangaat, den voorrang aan de eerste boven den laatsten toekennen. Nemen wij echter in aanmerking, dat de arme boer alle weken ééns of meermalen zijn bad gebruikt, terwijl de fraai gekleede vrouw misschien den geheelen winter er geen gezien heeft, zoo schijnt het, dat onze gewone begrippen te dezen opzigte nog eenige teregtwijzing behoeven. De boer, de voerman, de bedelaar zelfs, in Rusland, meent niet te kunnen leven, zoo hij niet elken zaturdag ten minste een bad kan gebruiken. Hij zou inderdaad ongelukkig zijn en van onreinheid meenen om te komen, zoo hij deze weldaad langer, dan eene week, moest missen. Om deze reden is bij eene Russische woning de badplaats een onmisbaar iets, en aan eenen gast, aan eenen bedelaar wordt evenmin een bad, als brood, geweigerd, dewijl beiden, bad en brood, in de oogen der Russen hoogst gewigtig en voor het leven onontbeerlijk zijn.

(Het vervolg hierna.)




Herinnering aan Gelderland.


Ik mogt dan, Geldersche landouwen, 
Ook ik, uw heerlijk schoon aanschouwen; 
'k Mogt wand'len langs den grond, die zoo veel fraais bevat! 
Nog denk ik me in uw welige oorden, 
Verplaats me aan Rijn- of IJssel-boorden, 
Waar 'k, in gevoel verdiept, mijzelv' zoo vaak vergat. 
 
O! nog, nog voel ik 't harte gloeijen 
Bij 't denkbeeld, hoe me uw schoon kon boeijen, 
O land van bosch en berg en beken zonder tal! 
Nog denk ik me in uw woud verloren; 
Nog meen ik vaak 't geruisch te hooren 
Van 't kabb'lend beekje, of uw gerucht, o waterval! 
 
Zoude ik het schetsen, trotsch Middagten! 
't Ondenkbre schoon, dat mij bleef wachten, 

{==327==} {>>pagina-aanduiding<<}

Toen 'k door uw statig woud uw heuvelen beklom, 
En, eensklaps aan het woud onttogen, 
Mij 't heerlijkst landschap blouk in de oogen? (*) 
Wie zag dit ooit, en bleef niet van verrukking stom? 
 
Wie is het, die, met juiste trekken, 
't Gevoel, waartoe hij zich voelt wekken, 
Bij 't zien van 't heerlijkst dal, in zijne zangen giet? 
Of ginds die stille buurtschap (†) schildert; 
Of hoe, als in 't geboomt' verwilderd, 
Hier de Ijssel aan zijn' voet al kronk'lend voorwaarts schiet? 
 
Nog, Rhederoord! zie ik uw dreven; 
Nog denk ik mij, nu hoog verheven, 
Dan weêr in 't stille dal van berg en woud omringd. 
'k Verlies me in 't rijzen naar den hoogen, 
En sta verwonderd, opgetogen, 
Ais 't oog door 't digt geboomt' weêr in de diepte dringt. 
 
Beekhuizen! gij kondt me ook bekoren. 
'k Zag, op der bergen top verloren, 
Verbijsterd door uw schoon, al starend om mij heên. 
'k Zag Velp, als aan mijn' voet verzonken; 
'k Zag Eltens bergen, hoe zij blonken 
In 't gouden zonlicht, dat op 't schoonste landschap scheen. 
 
'k Zag beekjes uit de heuv'len wellen, 
Al murmelend te zamen snellen 
En spoeden kabb'lend zich langs effen boorden voort, 
Tot zij, tot éénen stroom vergaderd, 
Vereenigd ploffen op 't geradert', 
Dat raatlend reeds van ver de diepe stilte stoort, - 
 
Stroom, in de hoogte als opgezolderd, 
Die langs ontzetb're steilten boldert, 
En, schuimend klaterend, langs rotsen stort ter neêr, 
Tot hij, bedaard van 't vreeslijk woeden, 
Zijn golfjes zacht doet voorwaarts spoeden, 
En drijven 't raderwerk eens and'ren molens weêr. 

{==328==} {>>pagina-aanduiding<<}

En, Rozendaal! zou 'k u vergeten? 
Uw schoon te schetsen mij vermeten, 
Ware ijdel, ja; maar u vergeten kan ik niet. 
Nog denk ik, in uw lieflijke oorden, 
Mij aan uw schoone vijverboorden, 
Mij in de lommer, die uw woud den wand'laar biedt. 
 
'k Zie nog uw prachtige cascaden; 
'k Hoor nog Neptunus, 'k hoor Najaden 
De stroomkruik ledigen van 't zuiverste kristal; 
'k Zie nog, als aan den grond ontwrongen, 
Van schier ontelb're watersprongen 
Me omringd, en 'k hoor op nieuw ons daavrend vreugdgeschal. (*) 
 
O! vaak, al zit ik stil ter neder, 
Denk ik mij in uw streken weder, 
O lieflijk Velp! o dorp, dat zoo veel schoons omgeeft! 
'k Mag in gedachten weêr aanschouwen 
Uw bergen, dalen, uw landouwen, 
En 'k juich hem toe, Natuur! die hier voor u slechts leeft. 
 
Ja! wél hem, die, van zorg ontheven, 
Hier, hier in uw gebied mag leven, 
Natuur! en voor uw schoon 't gevoelvol hart voelt slaan! 
Maar wee, wiens hart, als toegewrongen, 
Zich niet van eerbied voelt doordrongen! 
O, grimden hem, tot straf, Sahara's zanden aan! 
 
Zou 'k, Sonsbeek! uwen luister malen, 
Het schoon, waarmede uw dreven pralen, 
Uw vijvers zonder eind' (†), uw onafzienbaar woud? 
Uw toren schetsen, die, verheven, 
    Als boven de aarde schijnt te zweven? (‡) 
Uw grotwerk, waterval....wat dichtpen waar' zoo stout! 

{==329==} {>>pagina-aanduiding<<}

Maar toch, toch denk ik me in uw streken; 
Geniet, schoon aan mijn oog ontweken, 
Nog weêr, hetgeen ik eens op uwen grond genoot. 
'k Hoor nog van verre een lieflijk ruischen; 
'k Treed nader; 'k zie het water bruisen, 
Dat ploffend stort van rots op rotsen, schriklijk groot. 
 
Nog zie ik door het vallend water 
Den bliksem flikk'ren; 'k hoor 't geklater 
Des donders, in die grot weêrkaatsend, bij 't geloei 
Des waters, dat, met schrikbaar klotsen, 
Zich bruisend stort van rots op rotsen; (*) 
Terwijl ik andermaal van stille aanbidding gloei. 
 
'k Zie nog, o Rijn! u henen kronk'len, 
De sterren in uw golfjes vonk'len, 
Van daar gij, verder af, een lichte streep slechts schijnt, 
Tot onder mij uw golfjes vloeijen, 
Langs Arnhems wal zich henen spoeijen, 
En ge eindlijk dart'lend weêr voor 't starend oog verdwijnt. (†) 
 
O, had ik woorden, had ik zangen, 
Dat 'k toonen uit mijn lier kon prangen, 
Om, Gelderland, uw schoon te roemen in mijn lied! 
'k Zou, Waal- en Rijn- en IJssel-boorden, 
Den lof verheffen van uwe oorden.... 
Maar ach, vergeefs gepoogd; 'k zink krachtloos neêr in 't niet! 
 
Maar, kan ik dan uw schoon niet malen, 
'k Mogt eens toch op uw heuv'len dwalen, 
Of nederzitten aan den oever van een' vliet; 
'k Mogt voor een poos mij in uw dreven 
Vermeijen, voor Natuur slechts leven; 
En die herinnering, o! zij begeeft mij niet! 

Groningen.
w. gleuns, jr.


{==330==} {>>pagina-aanduiding<<}

Betrekkelijke zwaarte der hersenen bij den mensch en den walvisch.

Scoresby onderzocht de hersenen van een' 19 voet langen walvisch, en bevond, dat dezelve 3¾ pond wogen, ofschoon het gewigt van het dier in zijn geheel omtrent 11200 pond bedroeg. Het gewigt der hersenen was dus niet eens het 2800ste deel des geheelen ligchaams; terwijl dat der hersenen van een' volwassen man, bij eene ligchaamszwaarte van 140 pond, gewoonlijk 4 pond bedraagt.

De doodgraver.

Eene ware Anecdote.

Een schrijnwerker, in de voorstad St. Antoine te Parijs, wien het sinds lang aan werk ontbrak, en die daardoor tot de uiterste armoede was vervallen, werd door de Cholera aangetast. Zijn getrouwe hond scheen door liefkozingen hem, van menschen verlaten, in zijn lijden te willen vertroosten. Alléén op zijne schamele legerstede, onbekend zelfs bij zijne geburen, schoon een enkele muur hem slechts van hen scheidde, verstoken van alle geneeskundige hulp, bezweek hij, na een kort, maar heftig lijden. De hond verkondigde den dood zijns meesters door een akelig gehuil, zoo doordringend en aanhoudend, dat dit eindelijk de geburen noopte, zijn verblijf binnen te dringen, waar men het nog warme lijk van den verlatenen vond, door den jammerenden hond bewaakt. Getroffen door deszelfs getrouwheid, betwistte men elkander diens bezit, en stelde vervolgens order op de wegruiming van den ongelukkigen schrijnwerker, wikkelde hem in een doodkleed, en plaatste het ligchaam, in eene kist besloten, wier dunne planken ter naauwernood konden worden bijeengehouden, in een' grooten lijkwagen, met zwart laken omhangen, waarin hij de negenentwintigste plaats innam. Op het kerkhof van Père-la-Chaise aangekomen, was onze arme werkman de eerste, die werd bijgezet. Maar, hoe ontzette de doodgraver, toen hij eenen hond in het graf en op de kist zag springen, dien hij herkende voor dien van zijnen vader, die beloofd had, hem den eigensten dag te zullen behulpzaam zijn in het begraven der talrijke slagtoffers van de Cholera!






{==331==} {>>pagina-aanduiding<<}

Bij den dood van Cornelis Willem Westerbaen (*), aan mijnen broeder, student in de godgeleerdheid.


Mijn broeder, ja, ik stort een' traan 
Met u, op 't graf van westerbaen, 
Den vriend en vader van ons beiden. 
Ik voel op nieuw, bij zijn gemis, 
Dat, kan slechts kort de dood ons scheiden, 
Toch steeds het afscheid bitter is. 
 
Wat wonder dat zijn kudde treurt, 
Nu haar een herder is ontscheurd, 
Zoo innig aan haar heil verbonden! 
Wat wonder dat zijn weduw weent, 
Die wat zij zaligs had gevonden 
Zag in den dierbren gâ vereend! 
 
Kom, gunnen we ons de droeve vreugd, 
Te spreken van zijn stille deugd; 
't Is of wij hem dan minder derven. 
Wat rijker troost in onze smart, 
Dan dat de braven nimmer sterven, 
Maar immer leven in ons hart? 
 
Nog zie ik onzen vromen vrind, 
In gulle eenvoudigheid een kind, 
Maar grijs in wetenschap en wijsheid; 
Nog zie ik hem, den lust der jeugd, 
Des lijders hulp, den steun der grijsheid, 
En alle zijner vrienden vreugd. 
 
O! wien hij wees op 't regte spoor, 
Hij bleef niet achter, maar ging voor, 
En kende 't bogtig pad des levens. 
Dan trest de raad het doel gewis, 
Wanneer de leeraar leidsman tevens 
En 't woord zoo als de wandel is. 
 
o! Als hij nedrig d'ootmoed prees, 
En weldoende op de liefde wees, 
Als de allerzoetste pligtbetrachting; 
Wen hij, getroost bij eigen pijn, 
Den lijder moed gaf voor verzachting, 
Wie kon er meer welsprekend zijn? 

{==332==} {>>pagina-aanduiding<<}

Daarom behoefde hij gewis 
Ook nooit dat Farizeeuwsch vernis, 
Waarmeê zoo velen volgers winnen, 
Noch trok hij, immer onvoldaan, 
De Godsdienst, die hij ons deed minnen, 
Het hairen kleed der strengheid aan. 
 
Neen, vrolijk zijn bij 's levens lust, 
Dat mogt de brave man gerust, 
Die nimmer haat of tweedragt kweekte, 
Die, veler vader, aller vrind, 
Ons toonen kon, hetgeen hij preekte, 
Wat loon reeds hier de braafheid vindt. 
 
Och! waren alle leeraars zoo, 
Men volgde niet de deugd zoo noô, 
Als stroeve leer uit aardsche scholen. 
Er zouden, in den waan van vrij, 
Voorzeker minder schapen dolen, 
Was ieder herder zoo als hij. 
 
Mijn broeder, volg hem - volg hem na! 
U wacht het heilige ambt weldra, 
Dat eens de zaalge mogt bekleeden. 
Moet gij hetzelfde pad begaan, 
Dat hier de dierbre mogt betreden, 
Volg ook het spoor van westerbaen! 
 
Dan brengt gij in verdraagzaamheid 
De schapen, die gij hoedt en leidt, 
Met elken dag een schrede verder; 
Opdat - het duur' dan lang of kort - 
Opdat het onder éénen herder 
Ook eenmaal ééne kudde word'! (*) 

j. brester, a.z.






{==333==} {>>pagina-aanduiding<<}

Bij het beschouwen der beeldtenis van van Speyk.


Hoe vriendlijk staat dat aangezigt, 
Het open oog op mij gerigt! 
Gewis, gij waart een deugdzaam kind, 
Dat God en menschen hebt bemind. 
 
Toen gij het ouderhuis (*) verliet, 
De wereld zaagt in 't blijdst verschiet, 
Volgde u hun vrome wensch en beê 
Van oord tot oord, van schreê tot schreê. 
 
Ondanks de drift van 't jeugdig bloed, 
Bezielde de ernst uw braaf gemoed, 
Waar 't, in den strengen zeemansstand, 
Den roem betrof en 't vaderland. 
 
Dan zaagt gij op tot God, den Heer; 
Verhieft u tot de heldenspheer, 
Uw licht, uw baak op de edle baan, 
Die Tromp, die Ruiter had gegaan. 
 
Vaak drongt gij, op der vadren spoor, 
Met hen, naar verre landen door, 
En droomdet, op de wereldzee, 
Van wondren aan een vreemde reê. 
 
Mijn jongling, u wacht hooger pligt, - 
De vaart naar de eeuwge Bron van licht! 
Zij stuit, na vroeg volbragten loop, 
Met welberaden zin, uw hoop. 
 
Daar ligt gij voor 't rebellennest, 
Als wachter van uw trouw gewest; 
Toen de ongetrouwe Scheldevloed 
U zijne nukken kennen doet. 
 
Hij voert, in spijt van mannenmoed, 
Die vruchteloos schier wondren doet, 
(Trouw vindt geen toevlugt hier beneên!) 
U naar de ontrouwe muiters heen. 
 
Reeds stoot gij op des vijands strand, 
Die naar zijn weerloos offer brandt, 
En, heet op buit en tuk op moord, 
Vol overmoeds u klampt aan boord. 

{==334==} {>>pagina-aanduiding<<}

Hij hoont de vlag; hij hoont uw' Vorst! 
Uw' vrienden gloeit van spijt de borst; 
Maar storm en stroom verlamt den moed, 
Die hier slechts redden kan door spoed. 
 
Twee trouwe makkers zien 't vol smart. 
De een zegt, met een benepen hart: 
‘God!...mijn van Speyk!...hoe zal 't u gaan?’... 
En de ander: ‘Straks zult gij 't verstaan! 
 
Zie! reeds verdween hij van 't verdek.... 
Gewis naar Barbara's vertrek (*).... 
Hij kent de dienst; hij weet zijn' pligt’.... 
Daar knalt een slag - daar schiet een licht - 
 
Daar vliegt, gelijk een bliksemstraal, 
Van Speyk, vriend, vijand, altemaal, 
Met d' eigen bodem dondrend op, 
En de angst der muiters stijgt ten top! 
 
De vrienden zien elkander aan, 
In 't oog een' mannelijken traan; 
De een zegt (†): ‘Van Speyk zit heden, wis, 
Met Tromp en Ruiter aan den disch!’ 

(Naar het Hoogduitsch van lamotte fouqué; zie het vorige No.)
j.w. ijntema.

Schrander onderrigt.


Een huichlend drinkebroêr poogde alles met een' gloed 
Van fijnheid, wat hij sprak en voordroeg, te overdekken, 
En dacht door dezen glimp, zoo vroom als suikerzoet, 
Elks aandacht van zijn troetelzonden af te trekken. 
Hij sprak: ‘Is 't niet een blijk van Gods voorzienigheid, 
Dat groote stroomen meest langs groote steden loopen?’ - 
‘O ja!’ dus sprak er een, ‘met regt hebt gij 't gezeid, 
En 't kan ons veel van 't geen ons wonder schijnt ontknoopen. 
Daar valt me een voorbeeld in, dat voor uw stelling pleit: 
Zoo zijn ook - is 't niet waar? - meest al de groote wegen 
Langs herrebergen of langs kroegen steeds gelegen!’ 

f.w.c.





{==335==} {>>pagina-aanduiding<<}

Trio van de heeren Rodenbach, Gendebien en Dumortier, in de hooge raadsvergadering van België. (*)


rodenbach. 
Wien Belgisch bloed door de adren vloeit, 
Van 't laf gewisse vrij, 
Wiens hart voor Liberteit nog gloeit, 
Verheff den zang als wij! 
Hij trekk (hoezeer verdeeld van zin 
En met beklemde borst) 
Het rijke en bange Holland in, 
Zoo koppig als zijn Vorst! (Bis.) 
gendebien. 
Appui, mijn schrandere Compeer! 
Ook mij blaakt Belgisch bloed, 
Sinds vijftien maanden, op mijne eer, 
Schier nergens meer toe goed! 
Tot ijs gestold, zij 't opgewarmd, 
Als klieken in de pan, 
Eer 't, stilstaand, meer en meer verarmt. 
Appui den Blindeman! (Bis.) 
dumortier. 
Die taal zet mij in vlam en vuur. 
Weg met Diplomatie, 
Voor ons als een citroen zoo zuur: 
Dat men de schil haar biê! 

{==336==} {>>pagina-aanduiding<<}

Neen! werpt ze haar in 't aangezigt, 
En vechten wij ons vrij! 
Ja. vechten! vechten! niet gezwicht; 
Want - winnen hoort er bij. (Bis.) 
 
(Trio.) 
 
Ja, vechten! vechten! niet gezwicht; 
Want - winnen hoort er bij. 
 
(Chorus.) 
 
Ja! winnen hoort er bij. 

IJ.




Aan Willem den Eersten.


Willem! edelste der Vorsten! 
Immer klopt voor U ons hart; 
Laf geboefte moog' vrij smalen, 
Laag gespuis, dat schande tart: 
Eerloos schuim wil wet noch Heer; 
Muiters kennen deugd noch eer. 
 
't Dapper kroost der vrije Friezen 
Eert U met te meerder vuur. 
 
Eerder zal 't zijn' naam verliezen, 
Eer het Uwen sinaad verduur'! 
Rukk' de zee veeleer zijn dijken, 
Sluis en dammen weg van 't land, 
't Toomloos nat doe 't eer bezwijken, 
Eer 't de vaan des oproers plant'! 

Een vrije Fries.
T.G.

De schaamte.

De Schaamte, gist van God, verdrijft ge, o mensch! niet ligt; Verbant gij ze uit de borst, zij vliegt u in 't gezigt.


{==337==} {>>pagina-aanduiding<<}

Mengelwerk.




Verhandeling, over het oogpunt, waaruit men staatsomwentelingen behoort te beschouwen.

Door

Mr. C. Backer. (*)

In tijden, als die, welke wij beleven, onder gebeurtenissen, welke op den toestand van ons vaderland, van onze huisgezinnen en middelen van bestaan zoo veel invloeds hebben, is natuurlijk onze belangstelling in het nieuws van den dag ten hoogste opgewekt. Maar, wanneer men van dag tot dag ondervindt, hoe dikwijls men zich met eene bedriegelijke hoop vleide, hoe vaak het onverwachte gebeurde, hoe weinig de uitkomst beantwoordde aan de in schijn best beraamde pogingen, dan is misschien bij menigeen die dagelijksche nieuwsgierigheid gematigd geworden. Bij velen heeft zeker het onbevredigd hart verademing en troost gezocht in meer algemeene beschouwingen over den aard en den loop der wereldgebeurtenissen. Menigeen heeft zeker, in zichzelven gekeerd, zich meer en meer verlaten op dat gevoel, hetwelk in onzen boezem woont en door rede en openbaring bevestigd wordt, dat een Alziend Oog over ons lot waakt en de aangelegenheden der menschheid bestuurt. Die overtuiging is voortreffelijk; maar zij is het vooral dán, als zij het gevolg is van een naauwkeurig onderzoek en rijpe overweging. Immers, indien het boven menschelijke krachten gaat, alles te willen berekenen of door eigene middelen te bewerken, even dwaas zoude het zijn, om onze werkdadige belangstelling en het gebruik der ons gegevene middelen ter zijde te zetten, zeggende of denkende: ‘God zal

{==338==} {>>pagina-aanduiding<<}
zorgen!’ Wij zouden op die wijze een karakter van noodzakelijkheid toeschrijven aan de gebeurtenissen der wereld, en onszelven, ondanks dien Christelijken uitroep, inderdaad tot slaven maken van het noodlot. En toch, M.H., deze wijze van beschouwing is, in meerdere of mindere mate, niet ongewoon. Hoe dikwerf hoort men niet de dwaze stelling volhouden, dat oorlogen somtijds noodzakelijk zijn, om de te groote vermeerdering der bevolking voor te komen? Hoe velen zijn er niet, die, de verschijnselen in de zedelijke wereld gelijkstellende met die der natuur, in goeden ernst vermeenen, dat staatsomwentelingen somtijds noodig zijn tot afschaffing van misbruiken, gelijk de dampkring door stormen van tijd tot tijd moet worden gezuiverd? Zoo zoude dan, niettegenstaande onze innige overtuiging van het nadeelige en verschrikkelijke van oorlog en omwenteling, eene ijzeren noodzakelijkheid dezelve gebieden en onze werkeloosheid wettigen! Dergelijke redeneringen zijn de verkeerd getrokkene gevolgen van eene waarheid, die op zichzelve onbetwistbaar en hoogstweldadig is. Zij vloeijen voort uit de miskenning van den aard des menschen en van de gebeurtenissen der wereld. Het is mijn doel, ul. in dit uur over dezelve nader te onderhouden, en voornamelijk, te onderzoeken, uit welk oogpunt men staatsomwentelingen behoort te beschouwen.
In de eerste plaats behooren wij het eens te zijn over hetgeen men onder het woord omwenteling te verstaan hebbe. Ik versta door hetzelve de onwettige verandering of omverwerping van den bestaanden regeringsvorm en Souvereiniteit in eenen Staat. Ik zeg, onwettige, want dit is het eigenaardige, waardoor eene omwenteling in den Staat zich onderscheidt van eene verandering, verbetering of hervorming. De emanoipatie der Katholijken in Engeland was, en de op het tapijt zijnde hervorming in de wijze van verkiezing zal ongetwijfeld eene allergewigtigste verandering zijn in de Britsche staatsregeling; doch, wanneer deze veranderingen

{==339==} {>>pagina-aanduiding<<}
onder wettige vormen en middelen verkregen worden, kan men dezelve geene omwentelingen noemen. Aan dit kenmerk behoort men vast te houden, om in geene verwarring van begrippen te geraken, waartoe het menigvuldig gebruik van het woord revolutie, vooral door de Franschen, aanleiding geeft. Van het bewerken eener staatsomwenteling moeten wijders ook ten zorgvuldigste onderscheiden worden de veranderingen, welke in den Staat ten gevolge der revolutie hebben plaats gehad; en eindelijk behoort men, om eene revolutie wél te karakteriseren, in aanmerking te nemen, wie dezelve heeft bewerkt. Immers het zijn niet altijd dezelfde personen, die de duurzame veranderingen in het staatsbestuur hebben daargesteld, welke tevens de omwenteling hebben bewerkt.
Philips II verkrachtte de regten en vrijheden der Nederlanden, en was door deze onwettige handelwijze de bewerker der Nederlandsche omwenteling. Daarna geschiedde, hetgeen niemand dergenen, die tegenstand geboden hadden aan zijne willekeurige maatregelen, in den beginne had gewild. Deze veranderingen, deze nieuwe staatsinstellingen waren wel de gevolgen der revolutie, maar philips was de bewerker van dezelve.
Zoo is ook het Zwitsersch Eedverbond in het begin der veertiende eeuw, en de onafhankelijkheid van Zwitserland, welke het gevolg was van den hardnekkigen strijd met Oostenrijk, geenszins de omwenteling zelve. Neen; deze bestond in de krenking der regten, welke de Oostenrijksche Voogden zich veroorloofden en door kracht van wapenen wilden volhouden. De veranderde toestand van Zwitserland is dus geenszins de revolutie te noemen; zij is het gevolg van dezelve.
Maar niet altijd, M.H., waren de Vorsten alleen de bewerkers der omwentelingen, welke in de staatsbesturen hebben plaats gehad. Het in Engeland gebeurde onder karel I was toe te schrijven aan beide partijen, die des Konings en van het Parlement, wier meeningen beide op vroegere daadzaken berustende wa-
{==340==} {>>pagina-aanduiding<<}
ren. Uit hunne overdrijving en vijandige hardnekkigheid ontstonden de staatsberoeringen, welke karel om het leven en Engeland om hare vrijheid bragten.
Eindelijk, M.H., was het laatst der vorige eeuw getuige van eene staatsomwenteling, waarvan niet de ongelukkige lodewijk XVI, maar het misleide en misdadige volk de schuld behoort te dragen. Het moge zijn, dat in dat rijk vele misbruiken heerschten, maar deze wettigen geene staatsomwenteling, en lodewijk XVI had zich aan geene daden schuldig gemaakt, waardoor de beginselen der Fransche Monarchij gekrenkt werden.
Deze aangestipte voorbeelden acht ik voldoende, om het begrip, 't welk, naar mijn inzien, aan het woord omwenteling behoort gehecht te worden, te verklaren. Vooral moeten dezelve strekken, om ul. niet als omwenteling te doen aanzien, hetgeen de gevolgen van eene omwenteling zijn, en dat nog wel gevolgen, die meestal niet onmiddellijk uit de revolutie zijn voortgevloeid, gelijk zij dan ook in de meeste gevallen aan de oogmerken van de bewerkers der revolutie niet beantwoordden.
Wij hebben alzoo gezien, M.H., wat eene omwenteling is, en wat men door dat woord te verstaan hebbe. Overgaande tot eene nadere beschouwing van dezelve, zullen wij 1o. met ul. de stelling ontwikkelen, dat omwentelingen nimmer noodzakelijk of onvermijdelijk zijn; 2o. dat omwentelingen, hoezeer niet noodzakelijk of onvermijdelijk, echter in den loop der wereldgebeurtenissen eene gewone verschijning zijn; en 3o. dat groote staatsveranderingen en omwentelingen, in het plan des Allerhoogsten, een middel zijn tot ontwikkeling en bereiking van het doel der menschheid.
I. Wij zullen het daaromtrent wel eens zijn, dat eene omwenteling bestaat uit eene aanschakeling van menschelijke handelingen. Deze handelingen vinden hare aanleiding of beweeggronden in hetgeen vroeger bestond in eenen Staat; maar ook dat vroeger bestaande was het gewrocht van menschelijk bedrijf. Eene omwenteling

{==341==} {>>pagina-aanduiding<<}
brengt gevolgen voort, welke plaats nemen in de rij der gebeurtenissen; ook deze gebeurtenissen zijn derhalve de gevolgen van eene vrijwillige menschelijke werking.
Ik zeg, vrijwillige. Daarin toch bestaat het verschil tusschen het gewrocht van menschelijke daden en de voortbrengselen der natuur, dat de eerste uit vrijen wil en verkiezing zijn voortgevloeid, terwijl de laatste in hunne uitwerkselen aan de wet der noodzakelijkheid gehoorzamen. Eene dubbele orde heerscht er in het geschapene. De natuur volgt den haar aangewezen weg; maar de redelijke mensch, in den kring zijner vrijheid zich bewegende, oordeelt, verkiest en wil, en zijne daden zijn de gevolgen van dat oordeel, dat willen. Ons eigen gevoel levert het beste bewijs voor het bestaan dier vrijheid op. Zij is onafscheidelijk van een wezen, met rede begaafd; want de rede kan zich niet anders ontwikkelen, dan in den kring dier vrijheid. Zonder haar vervallen alle denkbeelden van regt en verpligting. Zonder haar is er geen onderscheid tusschen goed of kwaad, tusschen verdienste of schuld. Zonder haar is het denkbeeld van straf of belooning ondenkbaar; want de mensch, aan eene ijzeren noodzakelijkheid verbonden, zoude alsdan voorondersteld worden, een' hoogeren invloed en werking onwillekeurig te moeten opvolgen.
Gij gevoelt, M.H., hoe strijdig het beeld van zulk eene noodzakelijkheid is met het wezen onzer menschheid en de inspraak van ons hart. Wij roepen het bezit dier vrijheid in, als de schoonste helft van ons wezen. Om en met haar is de gaaf der rede en des verstands het schoonste geschenk der Godheid. Daarom behooren onze daden aan onszelven, en kunnen wij, door ons verstand voorgelicht, dezelve doen strekken tot bevordering van ons geluk. Maar ook daarom zijn wij voor onze daden verantwoordelijk, en mogen wij ons achter eene voorgewende noodzakelijkheid niet verschuilen. Daarom treffen ons de nadeelige gevolgen van dwaze of misdadige bedrijven, en worden wij de bewerkers van ons eigen onheil.

{==342==} {>>pagina-aanduiding<<}

Deze overdenking zal u genoegzaam van de waarheid overtuigen, dat ook eene omwenteling, als het gewrocht van menschelijke handelingen, geenszins noodzakelijk of onvermijdelijk zijn kan. Daar, waar menschelijke drift en onberadenheid goed en kwaad in één' slag vernield hebben; daar, waar men, om het verkeerde uit te roeijen, tevens de heiligste regten gekrenkt heeft, daar had men het goede kunnen behouden en de misbruiken tegengaan. Zij, die gisting en misnoegdheid onder het volk verspreiden, om het aan hunne misdadige oogmerken dienstbaar te maken; die, onder valsche of gewaande voorgevens van schooner toekomst, het goede van het tegenwoordige hebben opgeofferd; die met de welvaart van duizenden, het leven van velen en het bloed van onschuldigen hunne eerzucht, gelddorst of andere hartstogten hebben bevredigd - neen! ook die troost blijft hun niet over, van als blinde werktuigen gehandeld te hebben; neen! de schuld rust op hen.
Welligt, echter, zal men mij hier tegenwerpen, dat sommige omwentelingen, althans de Fransche in het laatst der vorige eeuw, het gevolg waren van denkbeelden, welke omtrent staatkunde en volksregten in zwang geraakt waren; dat, de regeringswijze hiermede niet in verband staande, daaruit botsing en vervolgens de omwenteling is voortgevloeid. - Het is, M.H., zonder twijfel een heilige pligt der regeringen, om wetten en maatregelen in verband te brengen en steeds te houden met de veranderde behoeften van het volk. Het is pligt, die behoeften wél te onderzoeken en te doorgronden, vooral dezelve niet te miskennen, of gewaande behoeften voor ware aan te zien. Waar eene regering dit niet gedaan heeft; waar zij, door onberaden vasthouden aan het oude, de behoeften van het bestaande geslacht niet heeft berekend, of door ongepaste toegeeflijkheid zichzelve der kwaadwilligheid heeft ter prooije gegeven, daar heeft zij, gelijk ongetwijfeld de regering van lodewijk XVI en zijne voorgangers, zichzelve de nadeelige gevolgen grootelijks te wijten.

{==343==} {>>pagina-aanduiding<<}

Hieruit blijkt dus niet, dat de omwenteling noodzakelijk was; maar wel, dat de regering, om dezelve te vermijden, zich vroeger óf meer naar de behoeften des tijds óf van het volk had behooren te schikken. Doch even heilig, als deze verpligting der regering, was het ook die des volks geweest, om tegen dwaalbegrippen en hersenschimmen eener gewaande vrijheid en volksgeluk te waken. Of zoude hij, die het geluk van duizenden ligtzinnig en uit onkunde opoffert aan zijne begrippen, eene voldoende verontschuldiging daarin vinden, dat hij gedwaald heeft? Die dwaling was noch noodzakelijk noch onvermijdelijk, maar het gevolg daarvan, dat velen zich met zaken bemoeiden, die buiten of boven den kring hunner werkzaamheden of bevatting gelegen waren. - De ware burger, die het vaderland bemint, waarin hij met zijn huisgezin leeft, acht orde en wet het meeste. Hij eerbiedigt het bestaande, zoo wel in zijn huis als daar buiten. Hij is met mate gehecht aan het oude, en beproeft het nieuwe met voorzigtigheid. Hij waakt tegen de verleiding van het in schijn schoone voor zich en de zijnen. In zijn eigen bedrijf, in de opvoeding zijner kinderen, zoekt zijne vaderlijke zorg geen heil in onbeproefde nieuwigheden, maar in het bewezen goede. Wel nu, M.H., het vaderland is ons groot huisgezin; het heeft aanspraak op die zelfde naauwgezetheid, op die zelfde zorgen. Wie deze zorgen ter harte neemt, zoo als hij die van zijn huisgezin behoort te doen, vervult alleen den waren burgerpligt. Het gelukkige land, door zulke burgers bewoond, blijft van den geesel der omwentelingen verschoond.
II. Na hetgeen wij ontwikkeld hebben, zult gij het wel met mij eens zijn, dat men omwentelingen geenszins noodzakelijk noemen kan. Doch hetgeen niet noodzakelijk is, kan daarom wel eene gewone verschijning zijn; eene omstandigheid, welke wij, door ondervinding en kennis van vroegere tijden, geenszins als iets ongewoons of vreemds kunnen beschouwen.
En dit zijn omwentelingen, helaas! niet. Zoo oud

{==344==} {>>pagina-aanduiding<<}
de geschiedenis is, zoo oud zijn de revolutiën. Geen land, beschaafd of onbeschaafd, is daarvan vrij gebleven. Geen menschengeslacht heeft ooit bestaan, hetwelk dezelve niet gezien of hare gevolgen niet ondervonden heeft. En welke ook de bijzondere redenen of omstandigheden zijn mogen, onder welke dezelve in verschillende tijden of Staten hebben plaats gehad, ééne algemeene reden ligt ten grondslag van alle. En welke is die reden? Zij is gelegen in het misbruik, hetwelk de volken maken van de gave des verstands en der rede, door den Almagtigen aan den mensch medegedeeld. Het is het misbruik dier vrijheid, waardoor hij, zoo hij wilde, ook de beste middelen tot zijn behoud en welzijn had kunnen vinden. Het is de stem der driften, die zijn beter Ik overschreeuwt en tot zwijgen brengt. Daarin is de bron van de rampen der menschheid gelegen, even gelijk er de oorzaak van het zedelijk ongeluk van den individuélen mensch in te zoeken is. De straf volgt het kwaad, en vloeit uit dat kwaad zelve voort; ziet daar de groote wet, aan het redelijk schepsel voorgeschreven. De Voorzienigheid regelt het lot der menschheid door geene buitengewone middelen. Zij doet haar door geene wonderen van den eenen toestand in den anderen overgaan; maar, als 't ware aan zichzelve overgelaten, kan de menschheid bewerkster worden van haar' eigen welstand en geluk, gelijk zij door de middelen te miskennen zichzelve benadeelt.
Wij zullen dit met opzigt tot de omwentelingen nog eenigzins nader toelichten, doch moeten ons te dien einde den aard en oorsprong van onzen maatschappelijken toestand van naderbij voor oogen stellen.
Den mensch alleen en afgezonderd van zijne natuurgenooten beschouwende, zien wij In hem een wezen, dat, in spijt van zijne hoogere begaafdheden, zeer afhankelijk is van zijne behoeften en de gevaren, die hem omringen. De voldoening aan die behoeften, de ontwikkeling van zijne vermogens, de verbetering van zijn lot vereischen het, dat hij zich met meerderen vereenige.

{==345==} {>>pagina-aanduiding<<}
Behalve dit, bewijst de hem ingeschapene neiging tot gezelligheid, dat hij hiervoor bestemd is. De wijze, waarop de voortplanting en opvoeding van ons geslacht moeten plaats hebben, maakt dit noodzakelijk. Zoo onwederlegbaar nu deze waarheid is, even zeker is het, dat die vereeniging van menschen niet kan gedacht worden, zonder dat men eene magt vooronderstelt, welke bij zulk eene vereeniging de orde bewaart en handhaaft. Immers, waar meer dan één mensch te zamen wonen, daar moet noodzakelijkerwijze de eerst bestaan hebbende individu, ten gevalle der overigen en elk de een voor den ander, die willekeur beperken, welke hij, alleen zijnde, vrijelijk kon uitoefenen; en, bij eene botsing van die wederkeerig beperkte willekeur, moet er eene algemeene en erkende magt zijn, die orde houdt en regelt. Zoo lang dit niet bestaat, bestaat er geen volk of maatschappelijke vereeniging. Het is dus voorafgaande; want zonder dezelve kan men zich wel eene toevallige vereeniging van menschen voorstellen, maar geen volk, geene vrijwillige vereeniging van menschen met het doel om zamen te leven. Waar dit het geval is, hebben de individuen vooraf afstand gedaan van die willekeur, welke hun, elk alleen zijnde, eigen was. Zij hebben er afstand van gedaan, zeg ik, en moeten doen, om een volk te worden; dus is de Souvereiniteit niet bij hen, niet bij het volk, maar buiten het volk toevertrouwd aan hem, die orde houdt en regelt. Er valt nu veel aan te merken over de wijze, waarop die Souvereiniteit door één' of meerderen kan worden uitgeoefend, hoe dezelve naar de behoeften van een volk kan worden gewijzigd of beperkt; doch dit ligt buiten ons bestek te dezer gelegenheid, en ons volstaat hier het betoogde, dat de Souvereiniteit, waarvan de individuen, om een volk te zijn, afstand gedaan hebben, natuurlijk buiten het volk is. Een volk bestaat dus uit twee noodzakelijke en
onafscheidbare gedeelten, namelijk de Souvereiniteit en de vereenigde individuen. Beide hebben regten en verpligtingen, en staan tegen elkander over. Beide

{==346==} {>>pagina-aanduiding<<}
vermogen de een door den ander uit dien regtstoestand niet verplaatst, noch in denzelven gekrenkt te worden. Vereischen de behoeften des volks, dat de Souvereiniteitsregten gewijzigd of veranderd, dat zijne vrijheden of waarborgen vergroot of vermeerderd worden, dan moet zulks met gemeen overleg en vrijwillig geschieden; wat door geweld geschiedt van eene der beide partijen, is wederregtelijk, - het is eene omwenteling.
Wij hebben vroeger gezien, dat omwentelingen niet noodzakelijk zijn, en het laatst gezegde bevestigt zulks. Immers de regten en verpligtingen van beide partijen, waarvan wij spraken, kunnen met onderling goedvinden veranderd worden, waar zulks nuttig en noodzakelijk is. Wij hebben echter ook gezegd, dat omwentelingen niet ongewoon waren, en een' blik geworpen op de driften der menschen, waardoor zij zich dikwijls wederregtelijke middelen veroorloven, en zich buiten den kring hunner regten en verpligtingen verplaatsen. Ook dit zal na het gezegde verder geene ontwikkeling behoeven.
III. Ons blijft in de laatste plaats over, om de waarheid der stelling te betoogen, dat omwentelingen, in het plan des Almagtigen, het groote doel der menschheid op aarde helpen bereiken.
Aanschouwt met mij, M.H., het pas geboren kind. Zoo groot zijn zijne behoesten, dat het, zonder de ouderlijke zorg, voeding en ondersteuning, het naauwelijks begonnen leven niet zou kunnen voortzetten. Het neemt in jaren toe; zijne spraak, zijne denkbeelden, zijne vermogens ontwikkelen zich, op het voorbeeld van anderen; de wereld, die hem omringt, is hem eene leerschool; al het bestaande en het verledene, waaruit dat bestaande is voortgevloeid, heeft medegewerkt, om hem te maken tot datgene, wat hij is. Alles, wat hij zal bijdragen tot dat bestaande, zal weder medewerken, om het hem volgende geslacht te onderwijzen en te vormen. Dat geslacht ziet hij ontkiemen en rijpen; hij ziet, hoe het zich aansluit aan zijne werken, dezelve wijzigt, hervormt. Eindelijk komt zijn uur, en hij gaat, werwaarts vroegere gesiach-
{==347==} {>>pagina-aanduiding<<}
ten hem zijn vooruitgegaan. Wat leert ons de waarheid van deze opmerking? Zij leert ons, dat niet ieder mensch, ieder geslacht voor zich alleen werkt, maar dat zijne gewrochten overgaan op zijn nageslacht, gelijk hij die zijner voorgangers heeft ontvangen. Zij leert ons, dat ieder mensch eene schakel uitmaakt van die groote keten der menschheid, waartoe wij noodzakelijkerwijze behooren, en waaruit wij ons niet kunnen losrukken. Die menschheid, uit de noodzakelijke verbinding en opvolging der geslachten bestaande, is dus eene daadzaak, gelijk de mensch eene daadzaak is. Zij moet dus een doel hebben in haar bestaan, gelijk de mensch dit heeft. En wat is dit doel? Wat kan het anders zijn, dan de ontwikkeling harer vermogens, en de bereiking dier volmaaktheid, welke zij krachtens hare natuur bereiken kan?
Hoe gaarne zoude ik met u de twijfelingen oplossen, welke bij dezen of genen mogten oprijzen, wanneer ik aan onze menschheid een zoo verheven doel toekenne; een doel, waarvan zich onze zwakheid zoo zeer verwijderd gevoelt. Maar wie onzer zoude het onmogelijk durven noemen, ofschoon geschiedenis en ondervinding hem zulks niet aanwijzen? Veel is er reeds gebeurd, hetgeen men met even veel gronds te voren als ondenkbaar en onmogelijk zoude hebben beschouwd. Even gelijk men zich een' mensch kan voorstellen, ofschoon hij nooit heeft bestaan, steeds door zijne rede geleid en vrij van de smet der zonde, zoo ook kan het beeld der menschheid in volmaking zweven voor onzen geest. Ik zeg meer. Gelijk het beeld van den volmaakten mensch steeds spiegelt in en spreekt uit ons geweten, zoo staat het beeld van de volmaakte menschheid, als haar doel en einde, aan den grenspaal van haar bestaan. Laat ons overgaan, om aan te toonen, dat onder de middelen, door de Godheid beschikt, om tot dat doel te geraken, de groote staatsveranderingen en omwentelingen onze aandacht niet behooren te ontglippen.
De Godheid, die ons schiep, gaf den mensch niet alleen het bloote leven der natuur, maar zij deelde hem,

{==348==} {>>pagina-aanduiding<<}
bij rede en wil, een' straal mede van haar eeuwig licht, om het goede te onderscheiden van het kwade. Zij gaf hem het vermogen tot het goede, redelijke, verstandige, maar verhinderde het kwaad niet. Aan 's menschen vrijheid liet hij de keuze. Maar, indien dat kwaad geschiedde, indien des menschen zinnelijke natuur zijn' verhevener aanleg had overwonnen, dan zoude die overwinning niet duurzaam, geene geheele nederlaag wezen; neen! maar zoude strekken, om hem krachtiger te toonen, dat zijne volmaking en zijn geluk alleen door de opvolging van de voorschriften zijner rede kunnen worden bereikt. De straf en de teregtwijzing moesten voortvloeijen uit de daden zelve, tot welke zijne keuze zich eens bepaald had. Wij zien dit, M.H., bij den individuélen mensch. Wie onzer heeft toch niet wel eens door schade en schande geleerd? Wij zien hetzelfde in de geschiedenis der menschheid in het groote.
Ik zeg, in het groote. Immers, indien wij hier niet de overlevering van eeuwen raadplegen, maar alleen naar eigene beperkte ondervinding oordeelen, dan zien wij in de woede der menschelijke driften de bewarende hand niet, die de menschheid behoedt; dan treuren wij, als wanhopig, op alles, wat onder de slagen van het noodlot bezweek, alsof geene sprank van leven of hoop ware overgebleven. Maar, indien wij daarentegen de stem van het verledene aanhooren, dan streelt een balsem van troost onze ziel en verbant onze ijdele vrees. Duizend omwentelingen en geweldige staatsveranderingen hebben de rust der volken verstoord; maar de Engel, die de menschheid beschermt, heeft haar altijd uit die vernieling gered, en, in nieuwen vorm als herschapen, steeds schooner ontwikkeld. De pracht en weelde der Aziatische rijken, de beschaving van Griekenland en de grootheid van Rome zijn bezweken; maar de opgevolgde eeuwen bewezen, dat onder hare puinhoopen het geluk der menschheid niet begraven was. De ondergang en verstrooijing van een volk werden dikwijls een middel ter verdere bevolking der aarde. Door oorlogen, die geesel van ons

{==349==} {>>pagina-aanduiding<<}
geslacht, werden volken met elkander bekend, en handel en verkeer vergoedden zijne verwoestingen. De ondergang der beschaving diende meestal daartoe, om dezelve onder nieuwe gedaante en in menigvuldiger verscheidenheid te ontwikkelen. De heilige Godsdienst bewandelde niet altijd de stille wegen der rust; christus' leer bragt den vrede niet, maar het zwaard; de bouwvallen van Jeruzalem en de omzwerving van hare bewoners moesten het zegel drukken op de waarheid en Goddelijkheid zijner zedeleer. Die leer, welke alle beginselen van menschelijke volmaking in zich bevat, moest (zoo zoude de mensch oordeelen) van den beginne af aan de stralen van haar hemelsch licht verspreiden. Maar anders was de raad des Alwijzen. Eeuwen van duisternis en barbaarschheid, waaronder die leer zelve scheen zich te zullen verliezen, volgden hare geboorte. Vóór haren tijd scheen zij te zullen verouderen. Bijgeloof, heerschzucht en domheid hadden hare oorspronkelijke reinheid-bezoedeld en misvormd; kunstgevoel, wetenschap en smaak schenen verloren, en de Genius der menschheid, ontrouw aan zijn geslacht, scheen haar te hebben verlaten. Maar dat had hij niet. Slechts had hij gesluimerd, om met jongelingsvuur en kracht te ontwaken, en schooner dan ooit verrees hij, gelijk de Feniks uit zijne assche. Godsdienstige en staatkundige verlichting ontwikkelden zich. De beschaving der Ouden, van hare onzuivere bestanddeelen gelouterd, ondersteunde de nieuwe pogingen van den menschelijken geest. Eene nieuwe beschaving, beurtelings beschermd door of beschermster van de Godsdienst, verspreidde zich in en buiten Europa. Kunsten, wetenschappen en duizend nieuwe ontdekkingen vermeerderden haren invloed. Terwijl de beschaving der Ouden, berustende op uitsluitende beginselen, en eigenaardig aan het volk, aan hetwelk zij behoorde, met dat volk te niet ging, omvatte de nieuwe beschaving in gemeenschappelijken band eene menigvuldigheid
van volken. Zij was dus boven den val van enkelen verheven, en vond alzoo krachtiger waarborgen voor haar duurzaam bestaan.

{==350==} {>>pagina-aanduiding<<}

Ziet daar, M.H., eene flaauwe schets van den invloed, welken de geweldige schokken, die de menschheid heeft ondervonden, op hare beschaving en welzijn hebben uitgeoefend. In dien zin is het, dat wij met gerustheid mogen zeggen, dat zij in het plan des Allerhoogsten lagen, tot ontwikkeling en bereiking van het doel der menschheid. Alzoo op den loop van het reeds gebeurde terugziende, kunnen wij zeggen, dat omwentelingen noodzakelijk waren, om de menschheld op den weg tot hare volmaking terug te voeren. In dien zin is er eene treffende gelijkheid tusschen Gods regering in de bezielde schepping en de natuur. Alles, wat bestaat, getuigt van den ondergang van het vroeger bestaande; bouwvallen rusten alom op bouwvallen. Zelfs de aarde vertoont alom de sporen van eene vroeger bestaan hebbende orde van zaken. Maar in alle die verwisselingen gaat het goede zaad niet verloren. De natuur kent wel verandering, maar geene vernietiging; neen! niets vergaat in den schoot der aarde, maar alles wordt dienstbaar aan nieuwe voortbrengselen of vernieuwde vormen. En zouden wij dan de Godheid, die wij in elken grashalm, in elke bloem bewonderen, in de geschiedenis miskennen? Zoude dáár alles dienstbaar zijn aan behoud, aan orde en veredeling, en zoude het rijk der menschheid, de kroon der schepping, aan een doelloos bestaan en verwoesting zijn prijs gegeven? Niet alzoo. Indien wij niet altijd voortgang zien, dan is het ons beperkt oog, onze onkunde in de geschiedenis, welke ons daarin verhinderen. Indien wij bij het woeden der menschelijke driften voor den ondergang van het edelste goed der menschheid, hare beschaving, vreezen, dan zijn het onze twijfelmoedigheid en kortzigtigheid, welke de keten, die ons aan vroegere en toekomende geslachten verbindt, niet kunnen ontdekken. Maar zij, ik meen onze beschaving, die vrucht van onze rede en vrijheid, waarborgt het ons, dat al het edele en voortreffelijke, 't geen wij krachtens onze natuur kunnen
voortbrengen, eens zal worden voortgebragt. Wanneer of hoe dit geschieden zal,

{==351==} {>>pagina-aanduiding<<}
zullen wij niet wagen te voorspellen. Nog is de menschheid slechts de knop van eene toekomende bloem, maar van eene bloem, die zeker ontluiken zal. Laat dan de storm der menschelijke driften woeden; laat omwentelen, wat niet verblijven kan, en verrijzen, wat verrijze; wij vertwijfelen niet! In de uitoefening van de menschelijke krachten zal eens het misbruik plaats maken voor een nuttig gebruik. Door over te slaan tot uitersten, zal men ten laatste in het ware midden het geluk van ons geslacht en deszelfs regelmatigen voortgang vinden. Hetgeen in de menschheid geschiedt, moet door menschen geschieden, en wij zullen door onze schuld zoo lang lijden, tot dat wij eens het ware gebruik onzer krachten hebben geleerd, en de dageraad der vervulling zal zijn aangebroken.
Ik heb mijne rede geëindigd. - Slechts van eene schijnbare ongerijmdheid, die uwer aandacht niet ontglipt is, vraagt ge mij de oplossing. Wij beweerden in het eerste deel onzer rede, dat omwentelingen niet noodzakelijk, maar slechts een gevolg der menschelijke driften waren. Bij het einde onzer voordragt beweerden wij daarentegen, dat omwentelingen in het plan liggen der Godheid, en dat het welzijn en de beschaving der menschheid door dezelve bevorderd worden. De eerste stelling kunt gij niet opgeven, zonder uwe vrijheid, als mensch, te verloochenen; de laatste niet, zonder de kracht der daadzaken te miskennen. Ik antwoord: Hoe die vrijheid, welke wij niet kunnen opgeven, zonder geweld te doen aan onze overtuiging en zonder de Godheid in zijne edelste schepselen te vernederen, overeen te brengen zij met de noodzakelijkheid van het plan des Allerhoogsten, dat is voor ons beperkt oog niet te doorzien. Eens, M.H., zal dat raadsel worden opgelost, dáár, waar de sluijer der begeerlijkste verborgenheid opgeheven is.





{==352==} {>>pagina-aanduiding<<}

De koning leve!

(Eene Rede, gehouden door g.b. bosch, Predikant te Curaçao, naar aanleiding van II Kon. XI: 12b., verkort medegedeeld.)

In den tijd, toen het rijk van Juda, door onderlinge verdeeldheid, door verbastering van zeden en door gestadigen afval van de ware Godsdienst, zichzelf verzwakte en allengs ten val neigde, regeerde over hetzelve de Koningin athalia. Zij vereerde den Afgod baäl, en had, toen zij den troon besteeg, het gansche koninklijk geslacht van Juda doen uitroeijen. Een kind echter, met name joas, had men aan den moord ontrukt en in den tempel verborgen.
Na een tijdsverloop van zes jaren, sloot de Hoogepriester jojada een verbond met de voornaamsten des volks, om de Asgodsdienst van baäl in het rijk te vernietigen, athalia van haren bebloeden troon te storten, en den wettigen afstammeling van david op den troon te herstellen.
Dit plan werd volkomen ten uitvoer gebragt. En als nu, tot dit einde, de priesterschaar, het volk en de krijgslieden in den tempel vergaderd waren, bragt de Hoogepriester jojada den zoon des Konings ten voorschijn, zette hem de kroon op het hoofd, gaf hem den schepter in de hand, en zalfde hem tot Koning van Juda. Toen juichten allen van blijdschap, klapten, naar de gewoonte dier tijden, in hunne handen, en riepen: de Koning leve!
De Koning leve! zegt niet alleen, dat de Koning et is, dat hij besta; maar ook, dat hij gezondheid, welvaart en geluk geniete; dat hij deugd en wijsheid, moed en sterkte bezitte; dat zijne regering langdurig en voorspoedig zij.
Om dien wensch, dat de Koning leve, van ganscher harte te doen, hadden de inwoners van Juda alle rede-
{==353==} {>>pagina-aanduiding<<}
nen, toen athalia met hare Afgodsdienst viel, en een afstammeling van het huis, waaronder gansch Israël zoo zeer gebloeid had, den wettigen troon beklom.
Ook wij, Toehoorders! hebben vooral niet mindere verpligting, dien wensch te ontboezemen. Dit willen wij nu, I. nader aantoonen. De redenen, welke wij daartoe bezitten, bestaan voor ons, 1o. als leden van eene geregelde maatschappij, of van een' gevestigden burgerstaat; 2o. als belijders van de Christelijke Godsdienst, en 3o. als onderdanen en burgers van het oude Nederland. - De overdenking dezer drie stukken zal ons, II. gelegenheid geven, om daaruit voorts eenige nuttige opmerkingen af te leiden. (*)
1o. De Koning leve! is dan vooreerst een wensch, dien wij uiten als leden eener beschaafde maatschappij.
Wanneer de mensch de leiding der natuur, de roeping van derzelver Schepper opvolgt, dan blijft hij geen onbeschaafde bewoner van bosschen of woestijnen; dan zondert hij zich niet af, om als kluizenaar een doel- en nutteloos leven te leiden; dan begraaft hij zich niet in een klooster, vóór hij sterft. Hij, de mensch, bezit vermogens en vatbaarheden, die hem verheffen boven den woesten natuurstaat, boven den stand van kluizenaar en kloosterling; vermogens, die hem, als zoodanig, in den weg zouden zijn, en als overtollige en nuttelooze gaven des Scheppers in hem zouden verborgen liggen. Hij is zigtbaar bestemd voor een' stand op de wereld, waarin hij zijne hoogere vermogens ontwikkelen, en tot nut en genoegen van zichzelven en anderen besteden kan. Hij is bestemd voor een' stand, waarin voldaan kan worden aan zijne neiging tot gezelligheid, vriendschap en liefde, aan zijne zucht, om in den huiselijken kring in vrede te leven, en aan zijne behoefte tot hulp en dienst van anderen; want de mensch heeft het meest van alle schepselen op aarde, van zijne geboorte tot aan het graf, de hulp

{==354==} {>>pagina-aanduiding<<}
zijner natuurgenooten noodig. Hij is verder bestemd voor een' stand, waarin hij, in grooten getale, de aarde bewonen kan, en echter niet bevreesd behoeft te wezen, dat een enkel misgewas het menschelijk geslacht op die plaats zal uitroeijen. Dit alles doet ons zien, dat de gezellige zamenleving, het wonen in geregelde maatschappijen, de eigenaardigste, natuurlijkste en gelukkigste voor den mensch is, en alzoo door den alwijzen en algoeden Schepper werd aangewezen. Maan de eerste behoefte, het voornaamste vereischte in zulk eene maatschappij is verscheidenheid van rang en stand, van beroep en arbeid. Wanneer allen dezelfde magt en hetzelfde aanzien hadden, dezelfde begaafdheden en tijdelijke goederen bezaten, eenerlei werk en bezigheden verrigtten, dan hield de maatschappij op te bestaan, dan was alles aan wanorde en werkeloosheid, ja aan plundering en moord overgegeven. Door het bestaan, daarentegen, van verscheidenheid in rang, stand en beroep, wordt de maatschappelijke band bijeengehouden. De een arbeidt nu, schoon op eene verschillende wijze, voor den anderen; de een voorziet wederkeerig in de behoefte des anderen; de onderlinge afhankelijkheid brengt dienstbetooning en medewerking voort, veroorzaakt verbindtenissen en gezelligheid, en geeft aan de maatschappij orde, leven en welvaart.
Om zulks in stand te houden, worden er wetten en overheden gevorderd; immers orde en rust moeten bewaard, en ieder binnen de palen zijner burgerlijke verpligting gehouden worden; de zwakkere moet voor de gewelddadige aanvallen des sterkeren veilig zijn; de ijverige moet in het ongestoorde bezit van de vruchten zijner vlijt en zijns arbeids wezen. Doch de onderscheidene overheden moeten weder door een ander aangesteld, ondersteund en gehandhaafd worden, van wien zij hare magt en haar gezag ontleenen; er behoort een hooger beroep te wezen voor onderdanen, als overheden derzelver magt te buiten gaan; er dient een middelpunt te zijn, om hetwelk het raderwerk der maatschappelijke

{==355==} {>>pagina-aanduiding<<}
inrigting zich aansluit en beweegt; er wordt eene uitvoerende magt gevorderd, om het bestaan en aanzien der maatschappij bij naburige landen te bewaren, en, in tijd van oorlog, de middelen ter verdediging te kennen en dadelijk aan te wenden. Ziet daar nu de noodzakelijkheid van een Opperhoofd in den Staat.
Hierin ligt nu nog wel niet opgesloten, dat zulks juist een Koning zijn moet. Er zijn ook, onder andere namen, Opperhoofden geweest, in landen; die groot waren en bloeiden; doch de naam beslist hier niet zoo zeer; er is onder denzelsden titel vrijheid geweest, en ook geweld en onderdrukking uitgeoefend. Daarenboven is het niet stellig te bepalen, welke vorm der hoofdregering de beste zij; ieder derzelven heeft zijne goede, maar ook zijne gebrekkige zijde, en laat zich alleen vaststellen naar tijd en omstandigheden, en vooral naar de gesteldheid der volken. Wanneer wij dan nu het boven gezegde in aanmerking nemen, den toestand des tegenwoordigen tijds raadplegen, en de geschiedenis der eeuwen daarbij tot leidsvrouw nemen, dan komen wij tot dit besluit: de gesteldheid, orde en welvaart eener welingerigte maatschappij vorderen een Opperhoofd in den Staat. Dit Opperhoofd dient een' gevestigden troon te bezitten; anders ontstaat er gedurende zijn leven, door zijne mededingers, tegenstand, afgunst en onrust, en bij zijnen dood omwenteling en burgeroorlog. Hij moet zijne eigene denkbeelden niet opwerpen als wetten voor het land; maar hij doet het volk vertegenwoordigen, en naar deszelfs behoeften wetten maken, die hij met regtvaardigheid en tevens met zachtmoedigheid ten uitvoer legt. Hij tracht, door eene wijze en deugdzame regering, naar de liefde, het vertrouwen en de medewerking zijner onderdanen. Hij zoekt, ter vestiging en uitbreiding van den bloei en de welvaart des lands, naar aanzien en invloed bij zijne naburen.
Dit nu maakt het belang en geluk der maatschappij uit. Op deze aarde, waar alles onder menschen onvolmaakt is en door gebeurtenissen en omstandigheden ge-
{==356==} {>>pagina-aanduiding<<}
wijzigd wordt, is zulk een toestand voor beschaafde menschen het meest geschikt; daar hebben wij, als leden van eenen gevestigden burgerstaat, alle redenen, om te wenschen en uit te roepen: de Koning leve!
2o., zeide ik, dat wij den wensch van leve de Koning! van ganscher harte doen moeten, als belijders van de Christelijke Godsdienst.
Gij weet het allen, Toehoorders! dat de leer van jezus geene burgerlijke wetgeving in zich bevat. Het verheven doel van den Goddelijken Leeraar, die betuigde, dat zijn rijk niet van deze aarde was, bestond daarin, om ons tot God, de bron, waaruit al het goede welt, en van welke wij ons telkens meer verwijderden, terug te brengen; om de menschelijke natuur, door dwaling en ondeugd ontluisterd, te verbeteren en te veredelen, en ons te vormen voor eene betere toekomst. Dit doel nu staat met de aangelegenheden van een' regeringsvorm in geen regtstreeksch verband; het is onafhankelijk van tijd en plaats, en kan in iedere eeuw en onder elke staatsregeling bereikt worden.
Evenwel bevordert de Christelijke leer, als een eigenaardig gevolg van haar verheven doel, op eene uitstekende wijze, het welzijn der maatschappij, door den eerbied voor het onzigtbare, maar alomtegenwoordige Opperwezen in stand te houden, de waarde der menschheid te handhaven, goede zeden voort te planten, en huiselijk geluk te stichten. Daarenboven doet dezelve ons wenschen en uitroepen: dat de Koning leve! niet alleen door derzelver algemeene grondstellingen, maar ook door hare bijzondere lessen.
Het Christendom immers doet ons gelooven aan eene Godheid, niet die doel- en werkeloos bestaat, maar een' God, die, onderscheiden van zijne schepselen, derzelver Formeerder en Onderhouder is; wiens onbegrensde magt alles verzorgt en overziet, en, niettegenstaande der menschen zedelijke vrijheid en verantwoording, alles, in deszelfs omstandigheden en uitkomsten, leidt en regeert. Die alles besturende Voorzienigheid nu heeft den menschen

{==357==} {>>pagina-aanduiding<<}
hunnen rang en stand en plaats op de aarde aangewezen, en zoo wel den Koning op den troon geroepen, als den daglooner den engeren werkkring toebedeeld.
Vindt iemand dit hard of onregtmatig, hij komt van zijne dwaling terug, en aanschouwt er juist eene hoogere dan menschelijke leiding in, wanneer hij bedenkt, dat menschenwaarde, rust en geluk, op deze wereld, geenszins afhankelijk zijn van rang of stand, en dat ieder, wat ook zijne lotsbedeeling wezen moge, gelukkig en weltevreden zijn kan, als hij de zegeningen des Algoeden dankbaar weet aan te wenden. Daarenboven, van die hoogere of lagere lotsbedeeling zal eens rekenschap gegeven worden: de dienstknecht, die slechts één talent ontving, zal ook dat ééne verantwoorden; maar van hem, die er vele ontving, zal eene grootere rekenschap gevorderd worden. Dit bewaart Vorsten en overheden voor het misbruiken hunner magt: zij zijn Gods dienaressen, staat er geschreven; maar daarom zijn zij ook zoo ernstig geroepen, voor het geluk des volks te leven en te werken, en de Godheid in het weldoen na te volgen.
Van deze grondstellingen zien wij den verheven' Stichter onzer Godsdienst, onzen Heiland, doordrongen. Tot den Stadhouder pilatus zegt Hij: Gij zoudt geene magt over mij hebben, indien dezelve u niet van boven gegeven ware. Aan de genen, die Hem verzoeken wilden, om Hem of tegen de burgerlijke of tegen de godsdienstige wetten te doen zondigen, gaf Hij tot antwoord: Geeft den Keizer, wat des Keizers, en Gode, wat Godes is.
Zoo deden en spraken ook zijne eerste Leerlingen. Een ieder - dus gebiedt onder anderen de Apostel paulus - zij der Overheid, over hem gesteld, onderworpen; want daar is geene Overheid dan van God. Daarom is het noodig onderworpen te zijn, niet alleen om der straffe, maar ook om der conscientie wil. De Apostel petrus beveelt: Zijt alle menschelijke ordeningen onderdanig, om des Heeren wil, het zij den Koning,

{==358==} {>>pagina-aanduiding<<}
als de opperste magt hebbende, het zij den Stadhouderen, als die van hem gezonden worden. Om zulke gezindheden te verspreiden en te bevorderen, zegt wederom de Apostel paulus: Ik vermaan dan voor alle dingen, dat gedaan worden smeekingen, gebeden en dankzeggingen voor Koningen en allen, die in hoogheid zijn, opdat wij een stil en gerust leven leiden mogen, in alle godzaligheid en eerbaarheid.
Als belijders nu van de Christelijke Godsdienst, als navolgers van jezus en zijne Apostelen, zijn wij verpligt, niet slechts met onze lippen, maar ook in het harte te wenschen: dat de Koning leve!
3o. Hiertoe zijn wij, eindelijk, nog meer geroepen, als onderdanen en burgers van het oude Nederland.
Er zijn ten allen tijde Koningen en Vorsten geweest, en zoodanige zijn er nog, die ontrouw aan hunne bestemming waren, en de magt, hun verleend, misbruikten, om met geweld en naar willekeur te regeren; die de regten en de stem des volks onderdrukten, en alles aan hunnen eigen' roem of hun eigen voordeel opofferden. Maar slaan wij eens een oog naar het Vaderland, en naar Hem, die daar aan het hoofd des volks geplaatst is; dáár zien wij op den troon een' afstammeling van het deugdzaam en dapper geslacht der oranje-nassaus, waaraan Holland, voor deszelfs volksbestaan en vrijheid, roem en rijkdom, zoo veel verschuldigd is.
Op het spoor zijner voorvaderen, liet hij niet af, het welzijn van het hem toevertrouwde volk, met allen ijver, te bevorderen, had daarvoor gezondheid en krachten veil, offerde er rust en genoegen voor op. Hij overschreed de magt niet, door instellingen beperkt, maar deed de wetten handhaven. Zijn gevestigd aanzien en zijne vele betrekkingen met naburige landen gebruikte hij tot welzijn zijns volks. Door minzaamheid en hulpvaardigheid, daar zucht naar verbetering, verlichting en beschaving, door wijsheid, deugd en godsdienstigheid, was hij een voorbeeld voor Vorsten. Zóó regeerde hij gedurende een tijdvak van zeventien jaren. Zijn lof klonk

{==359==} {>>pagina-aanduiding<<}
niet alleen in zijne eigene bezittingen, maar ook buitenslands werd, met mond en pen, de roem zijner regering vermeld. Even als ware het nog in de dagen van Hollands ouden luister, gaf men het geschilpunt van twee groote Staten aan zijne beslissing over.
Daar barst in een naburig magtig rijk, van waar reeds meermalen de grootste onheilen over Europa gekomen waren, door de dwaze staatkunde eens dweepzieken Konings, de vlam des oproers uit, en verspreidt hare vonken in het rond. Van deze omstandigheid maakt het zuidelijk gedeelte onzes rijks, dat door de staatkunde van Europa, helaas! aan het oude Holland was toegevoegd, gebruik, om, naar deszelss oude gewoonte, almede de vaan des oproers op te steken, en zich, den weg van voorspoed, waarop het zich onder de regering onzes goeden Konings bevond, verlatende, op nieuw in armoede en verderf te storten. In welk een licht, vraagt men nu, vertoonde zich de Koning bij zulke ongunstige omstandigheden, bij zoo veel tegenspoeds, te midden der gevaren? Klonk nu ook nog allerwegen de roem zijner wijze regering? - Als wij de schriften lezen, die losbandigheid en oproer prediken, dan vinden wij, wel is waar, menigerlei logen en laster omtrent onzen edelen Koning vermeld; maar het weldenkend Europa zag met bewondering, hoe de geest van oproer en omwenteling, die zich allerwegen verspreidde, aan de grenzen van het oude Holland gestuit, en hoe dáár een troon, door de trouw en liefde van een dankbaar volk, geschraagd werd. Men erkende en erkent meer en meer alom de waarheid van 's Konings uitboezeming, dat Hij, naar pligt en geweten, het mogelijke gedaan had, en daarom, vertrouwende op de Voorzienigheid, gelaten de uitkomst afwachten kon.
En als wij nu onze oogen op het Vaderland zelf slaan, welk een schouwspel zien wij dan! Nooit voorzeker heeft eenig Vorst meerder blijken van liefde en getrouwheid ontmoet, dan de Koning in deze dagen. Altijd boezemde de regtgeaarde Nederlander het: leve de

{==360==} {>>pagina-aanduiding<<}
Koning! voor willem den eersten uit; maar in den laatsten tijd klom het tot eene geestdrift, die naauwelijks palen kende, en ging vergezeld van daden en opofferingen, die in deze tijden zonder voorbeeld zijn. Nooit erkende de Hollander zóó zeer, als thans, de waarde en verdiensten van onzen Koning; nooit gevoelde hij zóó zeer, als nu, zijne verpligting, om van ganscher harte uit te roepen: leve de Koning!




Tafereelen van Rusland.

(Vervolg van bl. 326.)

Goedhartigheid der Russen.

Wanneer men in aanmerking neemt, hoe hard de gemeene man in Rusland gewoonlijk behandeld wordt door lieden van hoogeren stand, moet men zich grootelijks verwonderen, dat desniettegenstaande zoo veel goedwilligheid heerscht onder het volk. Deze moet ongemeen groot zijn, daar slechte voorbeelden en mishandelingen, gedurende eene reeks van eeuwen, dezelve niet hebben kunnen verdringen. De Russische goedhartigheid loopt weleens in het kinderlijke, en is diep in het land eene zoo algemeene en gewone zaak, dat de inboorling er niets opmerkelijks in vindt, en hij den vreemdeling, die er zijne verwondering over te kennen geeft, gewoonlijk slechts met een vriendelijk medelijdend lagchen pleegt te antwoorden. De kinderlijksten van allen zijn, naar mijne ervaring, de Tscheremissen, Mordwinen en Tschuwaschen, die de Gouvernementen van Kasan, Wjatka, Simbirsk, Pensa en Ufa bewonen en vóór honderd jaren nog rondtrekkende herdersvolken waren. Hunne van alle andere tongvallen geheel verschillende spraak leidt tot het vermoeden, dat zij de overblijfselen van een eertijds in het midden van Azië wijd verspreid volk zijn. Hun aantal bedraagt misschien een half millioen. De meesten hunner, ofschoon ze gedoopt zijn, toonen zich nog gehecht aan hunne Heidensche gewoonten; maar allen onderscheiden zich door eene gulheid, door eene vriendelijkheid en kinderlijke goedhartigheid, hoedanige ik nergens ter wereld in die mate heb gevonden.

{==361==} {>>pagina-aanduiding<<}

Goedwilligheid, hoewel niet in dien graad, is echter een bijna algemeene trek in het Russisch volkskarakter. Op de landwegen, even als in de steppen van Siberië, kan de vreemde reiziger vertrouwen, door ieder, dien hij vraagt, vriendelijk teregtgewezen en meestal een goed gedeelte van den weg begeleid te worden. Komt iemand een ongeluk over, hij behoeft niet te vreezen, koele aanschouwers, die geen deel nemen, rondom zich te zullen zien staan; ieder snelt terstond toe, en poogt, zelfs met eigen gevaar, te helpen en te redden. Valt b.v. iemand in het water, hij wordt door onbekende boeren er uitgehaald, die dikwijls hun eigen leven daarbij wagen, maar, wanneer zij den ongelukkigen gered hebben, met een vriendelijk vaarwel hunnen weg vervolgen, zonder zich te verbeelden, iets bijzonders gedaan te hebben, of op lof of belooning aanspraak te maken. Dikwijls heb ik gezien, dat zelfs arme lieden, ja eigenlijke bedelaars, wanneer zij een' nog behoeftiger mensch aantroffen, hunne weinige gebedelde kopeken met denzelven deelden, hem een glas brandewijn aanboden, of ten minste, wanneer zij niets anders hadden, hem de tabaksdoos vulden, om hem niet geheel hulpeloos van zich te laten gaan. Uit dezelfde bron van goedhartige dienstvaardigheid jegens hulpbehoevenden komt misschien een andere, niet minder algemeene karaktertrek der Russen - hunne ongemeene kinderliefde, die zich niet enkel jegens eigene kinderen openbaart. Voorname lieden zelfs blijven op straat staan, om de spelen der kleine kinderen te zien, zich onder dezelven te mengen, de schoonsten of aardigsten op te nemen, hartelijk te kussen, en dan met een klein geschenk te begiftigen. De vroeger reeds gemelde godsdienstige verdraagzaambeid en de waarlijk Oostersche gastvrijheid jegens vreemdelingen schijnen ook takken van denzelfden edelen stam - algemeene goedwilligheid jegens natuurgenooten - te zijn.
Tot bewijs van het gezegde wil ik eenige voorvallen mededeelen, voor welker echtheid ik kan instaan. - Een Russisch koopman in Turinsk nam het besluit, om een groot deel van zijn in den handel gewonnen vermogen tot de stichting van een gasthuis in zijne geboortestad te schenken. Keizer alexander, die deze edele daad vernomen had, liet hem deswege de Wladimir-orde van de tweede klasse aanbieden. Ofschoon deze voor eenen koopman zeldzame eer hem verblijdde, leverde hij nogtans een smeekschrift in, verzoeken-
{==362==} {>>pagina-aanduiding<<}
de, het verkregen eereteeken aan zijnen ouden vader te mogen overdoen, dewijl hij aan dezen alles, wat hij bezat, en ook den raad, om een gasthuis te stichten, had te danken. De edele Vorst vervulde den wensch des braven zoons, terwijl hij ook den vader hetzelfde teeken liet toezenden, zonder den zoon van het zijne te berooven. Vader en zoon leefden beiden nog, toen ik in 1816 door Turinsk reisde. - In den jare 1808 brandde in het binnenste van Rusland het schoonste dorp van eene rijke goedbezitster geheel af. Ik heb zelf den brief gelezen, dien zij uit Petersburg aan hare boeren schreef, waarin zij hen vertroostte, en beloofde, in, de eerstvolgende lente alle hunne huizen op hare kosten weder te laten opbouwen, hun koren ter uitzaaijing te geven, en hen vijf jaren van alle opbrengst en diensten vrij te stellen. De edele gezindheid van deze vrouw schijnt op de bewoners van haar dorp overgegaan te zijn, gelijk het goede voorbeeld der hoogere standen gewoonlijk op de geringeren pleegt te werken. Een bewoner van dit dorp had kort vóór den ongelukkigen brand 1000 roebels van eenen koopman op rente gekregen, om zijnen handel in visch en leder uit te breiden. Hij was zoo gelukkig, deze in zijn huis bewaarde en nog niet gebruikte som uit de vlammen te redden; en hij verhaalde het geluk, dat hij ten minste zijnen
eerlijken naam gered had, terwijl hij het geleende geld getrouw weder teruggeven kon, openlijk met het grootste genoegen, in plaats van de algemeene verwarring tot een voorwendsel te nemen, om zichzelven te bevoordeelen.
Wanneer bij eene natie karaktertrekken van zoo edelen aard lets zeer gewoons zijn, moet men achting en liefde voor dezelve gevoelen, en van ganscher barte wenschen, dat dit edele volk ook door anderen, maar bijzonder door zijne eigene hoofden, erkend en naar waarde behandeld moge worden. Ik weet wel, dat men in andere landen gansch andere gedachten van de Russen heeft, en dat deze meening niet geheel zonder grond is, voor zoo ver dezelve op ontmoetingen van reizigers steunt. Dan, waar hebben de reizende buitenlanders hunne waarnemingen gedaan? Meestal op de groote wegen, die de volkrijke steden des rijks met elkander verbinden, of in deze steden zelve, of in de kringen der hoogere standen. Maar hier leert men het volk niet kennen. Lieden, die veel omgang met vreemdelingen hebben, zijn door derzelver voorbeeld en door de aanlokselen der hebzucht meestal

{==363==} {>>pagina-aanduiding<<}
te zeer besmet, om bij hen de oorspronkelijke trekken van het volkskarakter regt te leeren kennen. Onder de inwoners van groote steden heerscht gewoonlijk, wegens bekende oorzaken, het grootste zedebederf. De sterflijsten van volkrijke steden en van het platte land verschillen grootelijks. Van 1000 in hetzelfde jaar geborene menschen zijn er, na verloop van 30 jaren, op het land nog 440 in leven, maar te Londen slechts 300; na 60 jaren is het verschil van 210 tot 100, en na 70 jaren van 112 tot 50. Wanneer in Londen 10,000 menschen in een jaar geboren worden, sterven in de eerste 30 jaren daarvan reeds omtrent 7000, terwijl op het land in denzelfden tijd van een even groot getal slechts 5620 overlijden. Men stelt, dat op het land jaarlijks van de 40 menschen één sterft, terwijl te Parijs, Londen enz. jaarlijks van de 25 personen één ten grave wordt gedragen. Londen heeft, volgens de nieuwste opgaven, eene bevolking van 1,230,000 inwoners; dus sterven daar jaarlijks 51,250; doch van een even groot aantal landlieden bedraagt de sterfte slechts 30,750. Dit onderscheid beloopt in vijf jaren reeds over de 100,000, en alzoo in eene eeuw meer dan twee millioenen, die in groote steden meer dan op het land overlijden. Op de gansche aarde leven misschien ten naastenbij 960 millioenen (volgens anderen vrij wat meer) menschen. Wanneer nu die allen de gezonde lucht en eenvoudige leefwijze der landlieden hadden, zouden over het geheel jaarlijks 24 millioenen, of in elke minuut ten naastenbij 45 menschen sterven. Doch zoo integendeel alle bewoners der aarde in denzelfden gekunstelden en onnatuurlijken toestand leefden, als de bewoners van Parijs of Londen, zou de dood jaarlijks 40 millioenen, of elke minuut 76 personen wegnemen. Door het zamenwonen van alle menschen in groote steden zouden er jaarlijks dus zestien
millioenen meer sterven. Naar de gewone verhouding tusschen dorpen en steden, bedraagt de grootere sterste in de steden boven die op het land in 25 jaren bijna zoo veel, als anders eene algemeene pest pleegt weg te rukken; zoodat de Staat, door het te zeer opeengedrongen wonen in de steden, een verlies aan bevolking lijdt, dat met eene om de 25 jaren wederkeerende pest ten naastenbij gelijk staat.
Maar wie kan de nog veel grootere schade berekenen, welke door de zedelijke pest der groote steden over het land gebragt wordt? De grootste rijkdom vertoont zich nevens de drukkendste armoede. De een baadt zich in den over-
{==364==} {>>pagina-aanduiding<<}
vloed, bedwelmt zich in zijne wellustige genietingen, en praalt dagelijks in prachtigen tooi, ten koste van het zweet der armen; terwijl de nevens zijnen staasiewagen heensluipende bedelaar onder den last der ellende bijkans bezwijkt, aan honger en wanhoop ter prooije zijnde. Hoe zeer groote steden den ganschen omtrek kunnen vergiftigen, zal in Rusland elken opmerkzamen reiziger in het oog vallen, wanneer hij in de nabijheid van Moskou of Petersburg komt. Men kan het gansche land door, gelijk reeds gemeld is, zonder wapenen veilig reizen, bij nacht zoo wel, als bij dag; maar nadert men de moederstad, het heiiige Moskou, tot op eenige mijlen, zoo houdt het reizen bij nacht op, en de geweren worden in gereedheid gehouden. In weerwil van deze voorzorg, gaat er nog zelden eene week voorbij, dat men niet van uitplundering of doodslag in de nabijheid der stad hoort. Evenwel moet men, om de waarheid te huldigen, bekennen, dat de Moskousche straatroovers nog verre beneden de Engelsche highwaymen staan, die in en om Londen hunne vrije kunst reeds tot eene hoogte gebragt hebben, welke in Rusland nog onbekend is, en vermoedelijk eerst met toenemende verfijning, die men beschaving noemt, aldaar bereikt zal worden. Toen ik in 1807 des winters nog vóór den nacht Moskou wilde bereiken, bemerkte ik, omstreeks een uur van de stad, iets ongewoons aan het achterste gedeelte van mijne slede. Ik liet stilhouden en ontdekte spoedig de oorzaak. Roovers, namelijk, hadden heimelijk de touwen, waarmede een kleine koffer aan de slede vastgemaakt was, grootendeels en
zóó doorgesneden, dat de koffer door de beweging der slede geheel los worden en op den weg vallen moest; gelijk dan ook werkelijk gebeurd was.
Bij deze, gelijk ik later hoorde, zeer gewone, doch mij toen onbekende handelwijze, vermijden de dieven alle gevaar van openbaren aanval, en trachten zelfs hunnen goeden naam, daar zij gaarne voor eerlijke lieden willen doorgaan, te bewaren. Zij begeven zich, namelijk, met het aanbreken van den volgenden dag op den weg, en zoeken daar dan, wat reizigers in den laatsten nacht misschien verloren kunnen hebben. Wat zij op deze wijze vinden, heet niet gestolen te zijn. Zij meenen het dus met een goed geweten te kunnen behouden. Mijn voerman, een gemeen Russisch landman, scheen echter niet geheel met deze begrippen in te stemmen. Hij spande dus, onder hevig vloeken, een zijner paarden uit,

{==365==} {>>pagina-aanduiding<<}
om terug te rijden en den koffer te zoeken. Dewijl ik alzoo in het open veld, in een zoo onveilig oord, en dat reeds laat in den avond, alleen zou moeten achterblijven, verklaarde ik mij daartegen; doch hij liet niet af, en reed voort. Na verloop van een uur, dat mij lang en bang viel, kwam hij juichend weder bij mij, en hield den kleinen koffer voor zich op het paard. Wij reden welgemoed verder. Toen ik hem op de pleisterplaats een geschenk voor zijne getrouwheid aanbood, weigerde hij, dit geheel aan te nemen, daar het hem te veel toescheen; en, toen ik het hem eindelijk in den zak stak, kon hij naauwelijks ophouden mij te danken en de handen te kussen. De hem opvolgende voerman, wien ik het geval verhaalde, zeide mij, dat iwan een otschin dobroi tscheloweck (een ongemeen braaf mensch) was, die tien kinderen had en niet eens (het voornaamste kwam achteraan) brandewijn dronk. - Wanneer deze trek van eerlijkheid in de nabijheid der hoofdstad en onder omstandigheden, die zeer geschikt waren, om de oneerlijkheid eenigermate te bewimpelen, bijzondere melding verdient, de volgende, waarvan ik in het midden van Petersburg zelve en in eene der meest bezochte straten getuige was, is welligt nog merkwaardiger. Een oude en blinde bedelaar liet zich alle morgens op eene bepaalde plaats in de straat brengen, alwaar hij, den ganschen dag aan zichzelven overgelaten, om het medelijden der voorbijgangers smeekte. Een oude hoed, welken hij op den schoot hield, was het altaar, waarop het offer der weldadigheid gelegd werd. Vele lieden uit geringeren stand bragten hem hunne kleine gave, en menigeen wierp een' pjaetak (een koperstuk van vijf kopeken) in den hoed, en nam uit denzelven drie of vier kopeken terug, terwijl hij den blinden bedelaar te kennen gaf, wat hij wisselde. Daar mijne zaken mij verscheidene malen daags langs deze straat leidden,
had ik gelegenheid, om op te merken, hoe de verzameling in den ouden hoed van uur tot uur toenam; doch nooit zag ik, dat de oude man bij gemelde wisseling zich van de juistheid der opgave zocht te overtuigen door het gebruik zijner vingeren, of dat het hem inviel, een gedeelte van den reeds verworven schat op te bergen. Mij dunkt, dat zulke trekken van eerlijkheid en milddadigheid aan den eenen kant, en van onbepaald vertrouwen aan den anderen, meer afdoende bewijzen van het volkskarakter zijn, dan alle hoogdravende uitroepingen van dichters of redenaars, en dat in menige hoofd-
{==366==} {>>pagina-aanduiding<<}
stad van het beschaafde Europa een bedelaar, die zich nan de bescheidenheid van allerlei onbekende lieden met zoo onbepaald vertrouwen overgas, des avonds weleens met een ledigen hoed naar huis zou keeren. Wilde men het geval van dezen blinden bedelaar in Petersburg vergelijken met datgene, wat in Londen en elders op openbare plaatsen omgaat, tot welke uitkomsten moest dit ons leiden!

(Het vervolg hierna.)




De twintigste eeuw.

Eene Humoristische Groteske.

Wij weten het allen uit ondervinding, dat men nergens meer onzin, tegenstrijdigheid en verwarring vindt, dan in droomen. Zij, die beweren, dat sommige droomen van sommige schrijvers een' diepen en waren zin hadden, vergeten, dat hun droomen dikwijls meer beteekende dan hun waken. Het zij mij geoorloofd, ook mijnen droom bekend te maken, zoo onzinnig en verward die ook wezen moge, faute de mieux! Ter zake.
Ingesluimerd op mijns grootvaders leuningstoel, de armen over elkander geslagen, het hoofd op de borst hangende, en zachtelijk snorkende, (het was op een' heeten zomermiddag) opende zich aan mijnen geest de toekomst. Ik bevond mij in eene volkrijke stad, door woeiende en bezige menschen omgeven, tusschen hooge huizen en hooge boomen. Aan mijne zijde stond een man, dien ik nu voor mijnen goeden Genius houde, (de conditio sine qua non in elken droom.) Alles, wat mij omgaf, had een vrolijk, opgeruimd voorkomen; menschen en kinderen zongen liederen; allen waren zoo gemeenzaam onderling, lachten, schertsten te zamen; zoodat ik eindelijk mijnen geleider vroeg: Maar, mijn vriend! waar ben ik hier eigenlijk?
De Genius gaf een ontwijkend antwoord. ‘Gij zijt, sprak hij tot mij, in de twintigste eeuw, en het is thans anders, dan vóór honderd jaren.’
‘Zoo!’ hernam ik, en in dit kleine woordje lagen alle de gewaarwordingen, die iemand natuurlijk overvallen, wanneer hij op eenmaal in de twintigste eeuw verplaatst wordt.
‘Volg mij!’ sprak de Genius, en ik volgde hem.

{==367==} {>>pagina-aanduiding<<}

Wij traden in een schoon en uitgestrekt gebouw, over een' breeden mareren drempel: een hoog voorportaal leidde ons naar den ingang eener zaal; dezelve was zoo ruim en lang, dat mijn oog zich in het vergezigt verloor; ik zag naar boven: geen zolderwerk, maar de blaauwe hemel, en de zon scheen regt vriendelijk in het verbazend groote vierkant. De plaats, waar ik mij bevond, was, naar mijne gissing, met eenige duizenden menschen vervuld, die of in kringen met elkander spraken, of op lange banken, op zwarte fluweelen kussens, vreedzaam in drok gesprek nederzaten.
‘Wie zijn hier vergaderd?’ vroeg ik.
Mijn Genius: ‘De burgervaderen, schepenen, regters en vertegenwoordigers van Europa.’
Ik herhaalde verwonderd het laatste woord: ‘van Europa!’
De Genius lichtte mij in: ‘Weet dan, dat Europa thans tot één constitutioneel rijk vereenigd is; de verschillende landen maken thans slechts zoo vele provinciën en distrikten uit; alles onderwierp zich aan eene algemeene grondwet, welker eerste artikel aldus luidt: Het werelddeel Europa is een ondeelbaar rijk. - De Vorsten hebben de handen in elkander geslagen; de volken zijn verbroederd; en hier ziet gij, daar in dat gedeelte, de burgervaderen (want zoo wilden de Vorsten volstrekt genoemd worden) bij elkander; het is heden de groote driemaandelijksche vergadering; er ontbreken echter nog sommigen - de burgervader van Rusland zal misschien eerst mogen aankomen; de reis uit zijne provincie is vrij langdurig.’
‘Maar, zeide ik, het verschil in staatkundige en godsdienstige begrippen - de ministeries, de liberalen en ultra's, de republikeinen en royalisten - zijn deze dan niet meer werkzaam?’
Ik vernam dit: antwoord: ‘Alles is vergeten en vergeven. In het jaar 1899 waren alle volken van ons werelddeel overeengekomen, om zich onderling, in massa, te beoorlogen, ten einde hunne regten te handhaven. Dewijl er nn in Europa geene velden te vinden waren, geschikt en ruim genoeg, om de tallooze legermagten in behoorlijke slagorde te plaatsen, besloot men, en corps, naar eene der Aziatische woestijnen te trekken, ten einde het groote pleit aldaar te beslechten. Intusschen vereenigden zich in Europa al de Vorsten en legerhoosden op eene zekere plaats, terwijl de mingeoefende volken in den wapenhandel werden gecultiveerd

{==368==} {>>pagina-aanduiding<<}
of bekwaam gemaakt. Toen in de maand December des jaars 1899 de volken nog niet gemonteerd waren tot den grooten Aziatischen togt, en de Vorsten toch gaarne het jubeljaar wilden vieren, kwam een der liberale Ministers, bloot uit scherts, op de gedachte, om een voorstel te doen, dat men Europa tot één rijk mogt vereenigen en zamensmelten, en alle landen zich regelen naar ééne grondwet. De Vorsten, om ook mede te schertsen, deden dezen voorslag, per protokol, aan hunne volken verkondigen; maar deze namen het voorstel in ernst op: de wapenoefeningen werden geschorst; de Vorsten vierden gezamenlijk het jaar 1900; en, gelijk men verhaalt, werden al de Russische schepen bevracht, om talk en smeer over te brengen voor de jubelverlichting, welke in het eerste jaar der twintigste eeuw zoo algemeen was, dat de toren te Straatsburg, het gansche Kremlin, de Dom te Utrecht, de Nôtre-Dame te Parijs, benevens de Peters- en Paulskerken van boven tot beneden verlicht waren, gedurende de zeven eerste nachten van het jubel en vereenigingsjaar.’
‘Doch - viel ik den Genius hier in de rede - het verschil in godsdienstige begrippen - ik bid u, zeg mij toch, hoe.....’
Hier verlieten wij de groote vergadering, en liepen, zweefden of vlogen (in een' droom onverschillig) naar een ander gedeelte der groote stad. Wij stonden voor een kerkgebouw, dat, naar den omvang beschouwd, eene hoofd stad kon insluiten. Bij het binnentreden duizelde ik: hemelhooge kolommen ondersteunden het gewelf, dat zich als een kunstige hemel over mij heen boog; ik verzonk in de groorheid van dit verbazend gewrocht der bouwkunst, hetwelk mijne verbeelding ver overtrof; ik stond zwijgend, en trachtte de bijna oneindige ruimte met het oog en den geest te omvatten.
‘Hier, zeide de Genius, komen allen te zamen, die Christenen zijn.’
‘O wonder! riep ik uit; neen! gij misleid t mij. Zoude dan eindelijk hier?.....’
‘Matig u! was het antwoord. Elk der verschillende Genootschappen, oudere en nieuwere, hebben hier hunne afgezonderde plaats van bijeenkomst en Godlsvereering; ieder kan zich voegen, waar hij behoort en de waarheid vindt; ook is de orde der openbare bijeenkomsten zóó ingerigt, dat de vergaderingen elkander niet kunnen storen; echter heeft elk vrijen toegang tot de vergadering zijner Christelijke broe-
{==369==} {>>pagina-aanduiding<<}
deren, ten einde hij zie en beproeve. Eene bijzonderheid (zoo vervolgde de Genius) mag ik niet voorbijgaan: aan het einde des gebouws (uwe blikken reiken naauwelijks zoo ver) is het orgel, 't welk het gansche gebouw vervult en met zijne toonen beheerscht. Op de hooge feestdagen nu zijn alle Christenen verpligt, zich, zonder onderscheid, naast elkander te scharen, en, onder den statigen orgelklank, hun eenparig loflied te zingen. Deze verordening werd in het jubelen vereenigingsjaar gemaakt, opdat, gelijk men liet verkondigen, de Christenen zich, ten gezetten tijde; mogten herinneren, dat zij ééne kudde waren en éénen Hemel zochten. Voorts is de godsdienstige vrijheid, hier en in de andere provinciën des grooten rijks, zoo algemeen en gewaarborgd, als vóór honderd jaren in uw gezegend vaderland.’
Met een diep gevoel verliet ik het gebouw, en begaf mij weder onder de woelende menigte, waar ik weldra tot min ernstige opmerkingen gestemd werd.
Schielijk viel mij iets in het oog, 't geen ik mijnen vriendelijken geleider mededeelde: al de lieden, zoo mannen als vrouwen, welke ik ontmoette, waren op dezelfde wijze, naar denzelfden vorm en snede, gekleed; ik vond tusschen arm en voornaam geen verschil, dan in de groste of fijnheid der kleedingstukken; ik vroeg naar de reden dezer uniforme.
Glimlagchend zeide de Genius: ‘Het is de nationale kleeding van Europa.’
Eene soort van kleederdragt echter ontdekte ik hier en daar, welke mijne grootste verwondering te weeg bragt; het was eene soort van opperkleed, dat om het ligchaam sloot, tot op de voeten hing, en zamengesteld was uit verschillende hoogbonte kleuren, tusschen welke kleine zilveren kruisjes en gouden gespen blonken. Een deftig burger, die een dergelijk prachtig opperkleed droeg, en voor het raam van eenen prentverkooper stond, alwaar de burgervaderen van Europa naast elkander gelitografeerd hingen, gaf mij gelegenheid, om het zonderlinge kleed van naderbij te onderzoeken: hetzelve bestond uit eene groote menigte ordes- en ridderteekens, die, aan elkander verbonden, op eenen afstand mij zoo vreemd waren voorgekomen. Ik vroeg mijnen Genius weder om oplossing: ‘Groote en dappere en beroemde mannen, omnis generis, zeide hij, ontvangen voor elke verdienstelijke daad of geschrift, uit iedere provincie van ons groot rijk, een bewijs van hulde aan hunne verdiensten, en zijn gehouden,

{==370==} {>>pagina-aanduiding<<}
deze zigtbare teekens te dragen; het wordt hun echter thans bezwaarlijk, zoo als gij ziet. Ook sprak men (zoo vervolgde hij) in de laatste algemeene vergadering er over, om ook der vrouwen een ridderteeken te geven; iets, dat de vorige eeuw vergeten had. Een der burgervaderen stelde voor, om aan verdienstelijke vrouwen en moeders eene frissche roos te doen uitreiken, opdat zij, wanneer de schoone bloem aan haren boezem verwelkt was, zich op nieuw eene tweede mogten waardig maken; men zoude daardoor, gaf hij er bij te kennen, het vrouwelijk gevoel huldigen, en tevens geen voedsel geven aan eene ligt verschoonbare ijdelheid. Anderen meenden echter, juist in dezen voorslag, eene satyre te ontdekken op de mannen. Het voorstel is nog hangende.’
Wij zweefden verder door lange, breede straten, die geen einde schenen te hebben; mijne oogen verkwikten zich aan de forsche, vrolijke menschen, die ik ontmoette. Op eenmaal trad ik echter terug; ik stond voor eene batterij, met zwaar geschut beplant, en zag, links en regts, verscheidene mannen, die ijverig bezig waren, om de stukken te laden; ik wilde terugtreden, maar mijn Genius sprak bemoedigend: ‘Vrees niet, mijn vriend! deze siukken geschut dienen niet om kogels naar den vijand te zenden, maar om boeken, tijdschriften en nieuwspapieren onder het publiek te verspreiden.’ - ‘Gij schertst,’ zeide ik. - ‘In geenen deele, hernam hij: Gij ziet hier eene uitvinding, welke de twintigste eeuw kenmerkt. Gedurende de laatstverloopene eeuw is het getal der boekwerken zoo zeer toegenomen, dat men geen middel meer wist, om alles bij tijds onder de menschen te brengen - en, ziedaar! een groot scheikundige ontdekt eene zekere stof, die de plaats van het buskruid vervangt, en waardoor de verschillende boekwerken en vliegende blaadjes onbeschadigd uit het geschut gedreven en alzoo verspreid worden. Het is thans den schrijver niet meer om het karig honorarium, maar om den zuiveren roem te doen. De auteurs, even als de boekhandelaars, worden op kosten van Europa bezoldigd, mits dat zij wekelijks vier bladen verstaanbaar proza tegen één blad hoogdravende poëzij leveren. Gindsche Artilleristen ontvangen de ingenaaide werken, en laden die op de stukken. Wanneer alles gevuld is, vliegen de boeken, met een algemeen salvo, de wijde wereld in. Gindsche bomketel is voor tijdschriften bestemd; daarbij behoort het corps d'élite van recensenten: eerst nadat de boekwerken uit de

{==371==} {>>pagina-aanduiding<<}
groote batterij verspreid zijn geworden, lossen zij hun geweldig stuk, opdat men wete, wat men gelezen heeft.’ - Juist werden de stukken afgestoken; de boeken en boekjes vlogen over straten en wegen onder de menigte, die ze vrolijk opzamelde, en ieder ging op eene bank zitten, of liep langzaam voort, al lezende; voor mijne voeten rolde toen eene prop, waarmede een der stukken was geladen geweest; ik raapte het ineengestampte en verscheurde brok papier op; het was reeds honderd jaren oud, en ik vond tot mijne verbazing een blad van.........Hier ontwaakte ik.

P.
B.T.L.W.





Vrouwenmoed, bijna gelijk aan den moed van Van Speyk.

Den Heere Redacteur der Vaderlandsche Letteroefeningen.

Wel Edele Heer!

Bij het schoonmaken mijner boekerij ontdek ik, dat ik in het bezit ben van een boekje in 8vo., getiteld: Het masker van de wereld, afgetrokken door P. adrianus poirters, gedrukt te Antwerpen, in 1649. In hetzelve vind ik, op bl. 101, onder vele vrouwelijke heldendaden, ook de volgende. Zoo Gij dezelve belangrijk genoeg vindt, om in uw geacht Mengelwerk te plaatsen, zult Gij verpligten

Leiden, den 3 Mei, 1832.
Uwen toegenegen' Lezer
j. roemer.

‘Nicosia was van de Turcken naer een hert belegh verovert, 't wierdt er al in vier en sweerde gegeven, uitgenomen de schoonste Iouffrouwen en de kostelyckste goederen, die verschoond wierden, om die aen den grooten Turck te verheeren. De rycke plunderinge wierde gescheept, beneffens het uitgelezen puick van alle de maeghden. Soo se nu afgesteken waren, en omtrent twee mylen diep in zee, soo is een (die wel de kroon spande om haer schoonheyt) gekomen op de campagnie van het schip, en slaende voor het lest noch een droef gesicht naer het vaderlant,

{==372==} {>>pagina-aanduiding<<}
dat ronsom stont in diepe vlammen, en met eenen overleggende dat haer suyver lichaem nog schandelycker soude mishandelt worden door het vier van onkuysheyt, zoo is sy vol swaermoedige gepeysen weder afghetreden in 't ruim van 't schip, en siende dat eenen van de Constabels de stucken klaer maekte, en beneden in het Arsenael gong, om buspoeder te halen, zoo heeft ze meer als met een mannelyck gemoet (o sterckte! o suiverheyt!) het vier in een ton ghesteken, en de twee schepen met allen den buyt in de locht doen springen. Soo ick ooit die zee quame te bezeylen en daer een rotse ontmoete, my dunckt, ik sou tot haeren onsterffelycken lof dit grafdicht daer wenschen in gesneden:

Wie dat hier zeylt voorby, die moet syn vlagge strycken, 
En voor de kloecke Maegt moet heel syn vlote wycken; 
En of syn gansche vracht puer gout of silver waer, 
Zoo haelt de charge noch in 't minste niet by haer. 
Gy winden en gy storm, gy baren en tempeesten, 
Gy hebt de lichaems wel, maer boven syn de geesten. 
Het vier dat was haer doodt, het water is haer graf, 
Den hemel is haer kroon, die haer de bruigom gaf. 
Daer sit gy boven aen, gy Maget vol laurieren; 
Maer segt eens: Wie heeft u zoo kunstigh leeren vieren? 
En de Engels sagen 't aen, en riepen all' gelyck: 
Dees schipbreuck geeft aen haer de haef van 't Hemelryck.’ 


Anecdote, ontleend uit de gedenkschriften van den graaf Lavallette.

Tijdens het Schrikbewind te Parijs, zocht lavallette met vele anderen eene schuilplaats op de grenzen van Frankrijk. Hij nam dienst als vrijwilliger, en vertrok met twee andere jonge lieden, zijne medgezellen in lief en leed, naar het korps te Villefranche onder het bevel van Kolonel baraguay-d'illiers. Op reis derwaarts had hij het navolgende avontuur, hetwelk dat tijdperk zoo wél kenschetst, en door hemzelven aldus wordt verhaald:
‘Wij namen den weg naar Autun, en kwamen des morgens in een dorp, niet verre van Vermanton, midden in een bosch gelegen, welks bewoners den kost winnen met klom-
{==373==} {>>pagina-aanduiding<<}
penmaken. Twee dagen vóór onze komst waren een Bisschop met zijne Grootvicarissen, die in eene berline vlugtende waren, door hen aangehouden. Zij plonderden het rijtuig, maakten eenige honderd louis-d'or buit, en vonden, om ontslagen te zijn van de wedergave, er geen been in, deze ongelukkigen om hals te brengen; welk nieuw handwerk zij voordeeliger achtten dan het hunne: waarom dan ook deze heusche lieden bestendig op den loer stonden, om alle reizigers in te pakken. Ons matrozengewaad beloofde niet veel; maar wij zetteden eene hooge borst, en een klein, gebogcheld mannetje, Griffier der gemeente, was van meening, dat er toch welligt partij van ons te trekken was. De boeren, die geen klompen meer wilden maken, en reeds verlekkerd waren geworden door hun vorig waagstuk, juichten den bogchel toe. Men bragt ons naar de Municipaliteit, eene soort van zaal, werwaarts de menigte ons verzelde. De Griffier plaaatste zich aan eene groote tafel, en begon, met nadruk en gedurige verheffing van toon, onze passen te lezen: “Auguste d'aubonne, leclerc de la ronde, marie chamans de lavallette,” enz. (Hij voegde bij mijnen naam het lidwoordje de, dat niet in den pas stond.) Op het hooren van deze groep aristocratische namen volgde een groot gedruisch; wij ontmoetten niet dan vijandige oogen, en de gebulte Griffier riep, dat hij zou overgaan, om onze zakken te doorzoeken. Een rijke oogst! Ik was de armste van het gezelschap, en had 25 louis d'or bij mij. Wij schenen verloren, toen d'aubonne, zeer lang van persoon, op de tafel sprong, en tot de vergadering begon te spreken. (Hij maakte een aardig vers, en kende de straattaal op zijn duimpje.) Hij ving aan met een'
vloed van stop woorden en vischmarkts krachtuitdrukkingen, die de vergadering deed verstommen; weldra verhief zich zijn stijl, en vloeide over van de woorden vaderland, vrijheid, volkssouvereiniteit en dergelijke, uitgesproken met zulk eene heftigheid en eene zoo donderende stem, dat het eene verwonderlijke werking baarde, en zijne rede door een algemeen handgeklap telkens werd afgebroken. Maar de waaghals liet het daarbij niet berusten. Hij beval, op hoogen toon, leclerc de la ronde, desgelijks de tafel te beklimmen. Deze was de grootste gebarenmaker, dien ik ooit ontmoette; hij was een man van 35 jaren, met een zonderling postuur,

{==374==} {>>pagina-aanduiding<<}
zwart als een Moor, met diepliggende oogen, als overdekt met zwarte, zware wenkbraauwen, neus en kin geweldig breed. D'aubonne sprak tot de vergadering: “Geeft acht, welke republikeinsgezinde Parijzenaars wij zijn!” en, zich tot zijnen makker wendende, zeide hij: “Antwoord op den republikeinschen Catechismus. Wat is God, wat is het Volk, wat is een Koning?” De ander, zich als een Arlequin bewegende, antwoordde, door den neus sprekende: “De Natuur is God, het Volk zijn de armen, een Koning is een leeuw, een tijger, een olifant, die het arme volk verscheurt, verslindt, verplettert!” Nu kon zich de vergadering niet langer bedwingen; de verbazing, het geschreeuw, de geestdrift stegen ten top; men omhelsde de acteurs; elk wedijverde, om ons bij zich te hebben, met ons te drinken, en de moeite, om van deze diermenschen als vrienden los te komen, werd nu even groot, als de vrees geweest was, om hun als vijanden te ontsnappen. Gelukkig wist d'aubonne ons andermaal uit de verlegenheid te redden. Hij beduidde hun, op zeer deftigen toon, dat wij ons niet konden ophouden, want dat het vaderland onzen moed en onzen ijver vorderde; dat wij eene zending moesten volbrengen, enz. enz. Eindelijk liet men ons vertrekken.’





Voorjaarszucht.


Laat and'ren, in vergulden wagen, 
Langs straat en veld en wegen jagen, 
Bij 't brieschen van hun hengstgespan; 
Of in hun rijkbehangen zalen, 
Bij 't klinken van kristallen schalen, 
Zich bergen voor des levens kwalen, - 
't Is vreugde, die ik missen kan. 
 
Laat and'ren 't wigtig goudstuk kussen, 
Of 't zwaar pakket van grootvaâr's Russen 
Betasten, in hunn' schat verheugd; 
Of 't kostbaar erfgoed duur verpachten, 
Op bet'ren oogst en koopers wachten, 
Naar 't eeuwig meer met ijver trachten, - 
Ik gun aan hen ook deze vreugd. 

{==375==} {>>pagina-aanduiding<<}

Mij roept het lagchend voorjaar buiten. 
Daar, waar de nachtegalen fluiten, 
Waar 't eenzaam woud mijn oog verrukt; 
Daar treed ik langs de bloemtapeten 
Met held're ziel en vrij geweten, 
De borst door zorg niet opgereten, 
Het hoofd niet moed'loos neêrgebukt. 
 
Daar dringt geen jammertoon in de ooren, 
Maar 't wiss'lend lied der vog'lenkoren 
Galmt vrolijk door de takken heen; 
't Is rust en vrede, die me omgeven; 
Waarheen mijn vrije blikken zweven, 
Is 't een vernieuwd, een juichend leven; 
't Genot, het heil is algemeen. 
 
Komt, menschen! komt - gij wilt genieten - 
Ziet dan den halm naar boven schieten, 
Ziet 't bloembed, ziet den bloesemknop! 
Treedt, treedt Gods tempel, blozend, binnen; 
Zijn stem doordringe u ziel en zinnen; 
Leer, menschdom! hier elkaar beminnen; 
Hef 't schuldig hoofd ten hemel op! 
 
God zegent - en gij kunt vervloeken? 
Hij helpt - gij kunt naar 't moordtuig zoeken? 
Hij roept - gij hoort zijne almagt niet? 
Hij geeft - en gij, gij sluit de handen? 
Hij redt - en gij smeedt stalen banden? 
Hij, Vader - en gij, dwingelanden? - 
Gij kent den God der Liefde niet! 
 
Komt, schaart u hier in 's Hoogsten tempel, 
Betreedt den groenen, zachten drempel, 
En heft den hoogen lofzang aan; 
Zijn liefde doe uw liefde gloeijen; 
Laat eendragt, rust en vrede bloeijen; 
Geen distels, waar de rozen groeijen; 
Geen Kaïns-oog grimme Abel aan! 
 
Natuur! uw luister treft ons 't harte. 
Zijn wij geschapen voor de smarte? 

{==376==} {>>pagina-aanduiding<<}

Verdelging, moord, is dat ons doel? - 
Neen! hier, hier is 't ons voorgeschreven: 
In liefde en vrede en rust te leven, 
Vereend naar hooger heil te streven; 
Spreekt dat vergeefs tot uw gevoel? 

Purmerende, Mei, 1832.
B.T.L.W.





Kleine proeve van Hollandsche liederen op vreemde zangwijze.

Aan den Redacteur der Vaderlandsche Letteroefeningen.

Weledele Heer!

Langen tijd heeft het vooroordeel geheerscht, dat onze taal geheel ongeschikt was om bevallig gezongen te worden, en vooral om teedere aandoeningen uit te drukken. Zeldzaam was zij dus in den mond des volks, maar zeldzamer nog in die onzer Jufferschap, waaruit wij slechts uitheemsche taal op vreemde melodij hoorden. - God dank! dit vooroordeel is met zoo vele andere verdwenen; en wie vrugt eenmaal de Volksliederen en Adolf bij het graf van Maria heeft hooren zingen, zal de ongerijmde stelling wel niet langer durven verdedigen. Intusschen hoor ik nog overal Fransche en Duitsche liederen schier bij uitsluiting zingen, ofschoon het laatstverloopen tijdperk Hollandsche liederen, door Hollandsche Toonkunstenaars op muzijk gebragt, in overvloed heeft opgeleverd. Onder de verschillende oorzaken hiervan, geloof ik, dat gehechtheid aan de bekende bevallige zangwijzen dier uitheemsche liederen eene zeer voorname is; en ik twijfel niet, wanneer er geschikte woorden voor die zangwijzen bestonden, of onze Jufferschap, zoo vereerenswaardig om hare gehechtheid aan alles, wat vaderlandsch is, en om hare belangstelling in alles, wat tot volkseigendommelijkheid (nationaliteit) kan bijdragen, zoude gaarne de uitheemsche woorden voor Hollandsche verwerpen. - Om hiervan de proef te nemen, zend ik UEd. eene kleine proeve, geschikt en ingerigt, om op eene geliefde zangwijze gezongen te worden. Ik vermeet mij echter niet te vooronderstellen, dat dezelve de

{==377==} {>>pagina-aanduiding<<}
vereischten zal hebben, welke dergelijke stukjes voor den zang noodwendig moeten bezitten. De inzending geschiedt alleen, om meer begaafde Dichters op te wekken, hunne talenten ook op dit gedeelte der toonkunstige dichtkunde aan te wenden. Dan zal het ons spoedig ook aan geene bevallige zangwijzen ontbreken, door Hollanders zamengesteld, (ik denk hier aan bertelman en van bree, om van anderen te zwijgen) en het gezang in onzen huiselijken kring zal eene geheele verandering ondergaan, des te belangrijker, omdat de vorming onzer zeden zooveel van Dicht- en Toonkunst afhangt.
Met de plaatsing van dezen brief en het bijgevoegde versje zal UEd. zeer verpligten
UEd. dienstv. Dienaar
Leyden, 8 Maart 1832.
j.p. heije.

De beek.

(Tweestemmig, op de wijze: Il est minuit.)

In 't bruisend meer 
Stort zich de beek met lieflijk stroomgefluister; 
Zij mengt haar golfjes met de zee, 
En deelt aan 't zout haar zoetheid meê, 
En smelt, ontwrongen aan haar kluister, 
In 't bruisend meer. (4 maal.) 
 
Naar 't bruisend meer 
Spoedt ze ijlings voort langs veldviool en rozen; 
Zij ziet de lieve bloempjes niet, 
Noch hoort der vooglen teeder lied; 
Zij vliegt, schoon zephirs dartlend kozen, 
Naar 't bruisend meer. 
 
In 't bruisend meer 
Zag ik de beek zich aan de golven paren, 
En dacht aan 't edel vrouwenbart, 
Den zielevriend in vreugd en smart 
Zoo trouw, als 't stroomnat aan de baren 
Van 't bruisend meer. 







{==378==} {>>pagina-aanduiding<<}

Paraphrase van eenige zinsneden, door een viertal leden gebezigd in de hooge raadsvergadering van België. (*)


dumortier. 
Zie Holland! - 'k Zal van spijt nog stikken, 
Zoo moedig en zoo krachtvol is 't! 
Dat is een pilletje om te slikken.... 
Wij hebben achter 't net gevischt. 
Wat zijn wij bitter zwak en nietig! 
Wat zijn wij altijd laf geweest! 
En Holland, (is 't niet regt verdrietig?) 
Met kleiner magt, zoo onbevreesd! 
De zwakheid schijnt wel overerflijk; 
Ons leger is dan erg besmet: 
Ons Ministerie, zoo verderflijk, 
Heeft ze al de troepen aangezet! 
't Wordt tijd, ook eens naar Eer te streven, 
Die België sinds lang verliet: 
Wij kunnen zonder Vorst wel leven, 
Maar zonder Eer - waarachtig niet! 
le clercq. 
Geen Volk kan zonder Volksgeest tieren. 
Waar halen wij dien nog van daan? 
Wij zien bij ons wel Geesten zwieren; 
Maar Geesten, die hunn' man niet staan. 
't Zijn Bierbuiksgeesten, wel te weten, 
Het erfdeel van het Belgisch Volk; 
't Zijn vlugge Geesten, die, door 't zweeten, 
Verdampen, als een morgenwolk. 
Als dat zoo nog wat voort blijft seuren, 
(Het lijf van Staat wordt al vrij schriel) 
Dan kon het waarlijk wel gebeuren, 
Dat ons een teringje overviel, 
't Geen ons, Mijnheeren, naar ik reken, 
Zoo lang zal knagen overal, 
(Om in verheven taal te spreken) 
Tot er de dood op volgen zal!.... 
Één middel slechts, om 't af te weren: 
Wij moeten regt op Holland af; 
Geen sloot of greppel mag ons keeren, 
Al vonden we in 't moeras ons graf! 

{==379==} {>>pagina-aanduiding<<}

Een Natie moet als Natie hand'len; 
Wij zijn een voetveeg en niets meer: 
Laat ons dan eens naar Holland wand'len; 
Zoo redden we onze Blaauwkiels-eer! 
rodenbach. 
Hoort eens, Collega's, naar mijn rede! 
Verzenden wij 't Adres met spoed; 
Dat zal ons brengen tot den Vrede, 
Zoo als dien België hebben moet. 
Dan zal die lieve Conferentie, 
Dan zal dat koppig Holland niet, 
Bij al zijn lastige pretensie, 
Nog spotten met ons bang verdriet. 
Zij zeggen, dat we als pap verweeken; 
Besluit'loos zijn, als de ezel was, 
Die tusschen twee voêr hooi bleef steken, 
En niet te happen wist van pas. 
Men zou ons - ons, manhafte Belgen! 
In 't eind' nog houden gaan voor laf; 
Ons, Leopold's geliefde telgen, 
Zoo vlug en ligt gelijk het kaf! 
Wij zouden voor den wind verstuiven, 
Die uit het stugge Noorden waait!.... 
o Neen! verheffen we onze kuiven, 
Gelijk de wakk're haan, die kraait! - 
't Zal (onder ons) er niet toe komen; 
Het vechten is ons juist verboôn; 
En daarom, bannen wij het schromen: 
Het blazen geeft een grootsch vertoon. 
Wij hebben toch, hoe 't ook moog' loopen, 
Den Franschen haan steeds in den rug; 
Die zal ons met zijn' spoor wel nopen, 
Wierd ons de hiel weêr al te vlug. 
Of - moet de schande- en laagheids-beker, 
Dien wij ons schonken tot den top, 
(Ik spreek hier in vertrouwen, zeker?) 
Geledigd tot den laatsten drop..... 
Wel moge u 't droesempje bekomen! 
Ik, die voor Eer en Hennep (†) vecht, 
Ik, Rodenbach, ik heb gezegd! 

{==380==} {>>pagina-aanduiding<<}

h. de brouckère. 
Ik kan mijn lagchen naauw betoomen. 
Wij zijn als in een poppenspel! 
Europa speelt slechts op 't zien komen. 
‘Geef acht! kijk maar regtuit! let wel!’ 
Nu trekt Brittanjen aan een draadje, 
Dan weêr grijpt Frankrijk naar een koord; 
En wij - wij naaijen vast ons naadje, 
En spelen mede, zoo 't behoort. 
Gansch België is een pijp kaneel; 
Elk zuigt er aan, maar krijgt niet veel. 

j.w. ij.


{==381==} {>>pagina-aanduiding<<}

Mengelwerk.




Vergelijking van den- Tachtigjarigen Oorlog onzer vaderen tegen Spanje met den vrijheidsoorlog der Joden, onder de Makkabeërs, tegen Syrië. (*)

Door S.K. de Waard, Leeraar der Doopsgezinden te Haarlem.

De opstand van een volk, door booze volksmenners bedrogen en opgeruid tegen een wettig en regtvaardig bestuur, is verschrikkelijk en verfoeijelijk. Maar zoo veel het licht verschilt van de duisternis, zoo veel verschilt hiervan de moedige en gelukkige verheffing van eene natie, die, overheerscht en diep vernederd en getergd, zich eindelijk van die verdrukking bevrijdt. De berigten van dit laatste vullen die bladzijden in de geschiedenis van ons geslacht, welke wij nooit anders dan met welgevallen en met de hoogste belangstelling lezen. Dubbel belangrijk worden ze ons, als dat verbreken van het juk der dwingelandij tevens eene zegepraal is van het rijk des lichts op dat der duisternis, en gelukkige uitkomsten oplevert voor de allerhoogste belangen des menschdoms. In zekere mate heeft dit wel altijd plaats; want onderdrukking werkt uit haren aard ten voordeele van het rijk der duisternis, en houdt den voortgang van het licht tegen. Maar, twee voorbeelden van dien aard vinden wij in de Geschiedenis, van welke dit bij uitnemendheid gezegd mag worden. Ik bedoel den strijd, dien onze vaderen, tachtig jaren lang, tegen Spanje hebben gevoerd voor hunne vrijheid, en den oorlog der Joden tegen de verdrukking der Syriërs onder de Mak-
{==382==} {>>pagina-aanduiding<<}
kabeërs, welke een vierde van eene eeuw, of, wilt gij rekenen tot den dood van den laatsten der Makkabesche broeders, nog tien jaren langer, duurde. Door den laatsten strijd werd voor geheele uitroeijing bewaard de stam, op welken de echte boom der kenniste en des levens, door jezus christus op de aarde gebragt, geënt zoude worden; door den eersten, de allerverderfelijkste dwingelandij, die over den geest en het geweten, afgewend van een volk, dat, hoe klein in aantal, meer dan eenig ander in Europa heeft gedaan tot bevordering van verlichting en
beschaving in den geest van christus. Gelijk nu deze gebeurtenissen, uit dit hooge standpunt beschouwd, als allerbelangrijkste voorvallen in de geschiedenis van ons geslacht, over het geheel eenige gelijkheid aanbieden, zoo vind ik ook in sommige bijzonderheden derzelven zoo merkwaardige punten van overeenkomst, dat ze wel waardig zijn, het voorwerp eener opzettelijke vergelijking te wezen.
Niets behoef ik te zeggen tot aanbeveling van mijn onderwerp, dat, aan den eenen kant, ons voor den geest brengt de beroemdste dagen onzer vaderen, en, aan de andere zijde, ons verplaatst in een luisterrijk tijdperk van de geschiedenis der Joden, hetwelk wel buiten de grenzen der Gewijde Geschiedenis gelegen is, maar daarmede toch in de allernaauwste betrekking staat. Of zoude ik mogelijk moeten schromen, dit onderwerp te behandelen, in de tegenwoordige dagen van onrust en beroering? schromen te spreken over volken, die het zwaard tegen hunne Koningen hebben gevoerd en voor hunne vrijheid gestreden? Ik weet wel, dat er zijn, die dat woord vrijheid niet dan met angstige aandoening hooren noemen, om de verfoeijelijke boosheden, die onder die leuze zijn en worden bedreven. Maar, moet het woord daarom niet meer worden gehoord? Moeten wij daarom afstand doen van de zaak? Dat schijnt wel het bedoelen van sommigen te zijn. Wat hoort men niet al aan de vrijheidszucht wijten! Hoe gestreng gaat hare veroordeeling uit van hooge leerstoelen en in openbare geschriften! Men moge het wél

{==383==} {>>pagina-aanduiding<<}
meenen, wij willen het gelooven; maar jegens ons volk, dat altijd, maar het allermeest in onze dagen, betoond heeft de ware vrijheid te kennen en die waardig te zijn, is het beleedigend; en stelde die geest des volks mij niet gerust, ik zou over de gevolgen eener leere, die met zoo weinig onderscheiding en juiste bepaling gepredikt wordt, mij ten hoogste verontrusten. Te Parijs en te Brussel, daar moge men het woord vrijheid niet meer verstaan; daar moge een ieder, die zijne bezittingen en zijn leven lief heeft, het met siddering hooren uitspreken: op den grond van Oud-Nederland wagen wij niets, met haar in hare eigenlijke waarde te erkennen. En de volken, die wij in dit uur voor vrijheid en vaderland en Godsdienst zullen zien strijden, zij waren wel met niets minder, dan met eenen oproerigen geest bezield. Veilig kunnen wij op hen het oog vestigen, om daardoor ontvonkt te worden in ijver voor het goede en groote, dat in hen was, en gesterkt in vertrouwen door de uitkomst, waarmede wij hunnen moed zien bekroond.
Het kan mijn doel niet zijn, eenig algemeen overzigt te geven van de bedoelde tijdvakken der vaderlandsche en Joodsche Geschiedenissen, die ik ook als genoeg bekend mag vooronderstellen, zoodat elk van u ze zich, zonder opzettelijke herinnering, voor de verbeelding brengt. Ik heb niets anders ten oogmerk, dan de aanwijzing van de treffende overeenkomst eeniger merkwaardige bijzonderheden van beide die oorlogen. De opnoeming dezer bijzonderheden zij de bepaling en tevens de verdeeling van mijn onderwerp. Zij zijn deze:

Vooreerst: de groote overmagt, tegen welke beide volken hadden te strijden.

Ten andere: de oorzaak, waaruit die strijd bij beiden ontstond.

Ten derde: de wijze, waarop hij werd gevoerd.

Eindelijk: de uitkomst van denzelven.

I. Wie denkt anders dan met verbazing terug aan de reuzenmagt, tegen welke onze vaderen hadden te strijden? Ons land verliest zich toch in de uitgebreidheid

{==384==} {>>pagina-aanduiding<<}
zelfs der Europesche Staten van Koning filips II, die, behalve over geheel Spanje, tevens gebood over de Koningrijken van Napels en Sicilië, het Hertogdom Milaan en Franchecomté, die daarteboven in Azië en Afrika zijn gebied had uitgestrekt, en die in het Wester halfrond der aarde nog over veel uitgebreider landen, dan deze allen, den schepter voerde. Hij had dit gebied ontvangen uit handen van Keizer karel V, die de teugels van het bewind met onwrikbare vastheid had gevoerd, en de volken in strenge onderwerping gehouden. Talrijke legerscharen, met den vreeselijken alva aan het hoofd, en andere veldheeren, in den oorlog grijs geworden, en gewoon hunne benden ter overwinning aan te voeren, stonden gereed op zijne bevelen. De Oceaan voerde alomme zijne talrijke en zwaargewapende vloten. Het goud, dat alvermogend metaal, stond in ruimte te zijner beschikking; want de destijds zoo volkrijke steden van Spanje genoten, door den bloei van sabrijken en handel, eene welvaart, zoo als zij die daarna nimmer hebben gekend; en juist toen was de stroom der rijkdommen het overvloedigst, die uit de Nieuwe Wereld in dat land, en met name ook in de koninklijke schatkist, zich uitstortte (*). Alzoo stond filips, de magtigste en rijkste Vorst van zijnen tijd, tegenover een klein en weinig zaamverbonden volk, dat in zijne zamenstelling en in verschil van Godsdienst en zeden daarteboven de grootste hinderpalen vond, om zijn vermogen tegen dien vijand aan te wenden; zoodat dan ook de kleinste helft van dat volk, in het einde, den kamp alleen te
voeren had.
Wenden wij het oog naar het Joodsche land, daar zien wij dezelfde groote onevenredigheid tusschen hetzelve en de magt, die het overheerscht, in den tijd, in welken onze aandacht zich verplaatsen moet. Het is in het begin der tweede helft van dat tijdvak van vier eeuwen, hetwelk tusschen de Gewijde Geschiedenis des O. en des

{==385==} {>>pagina-aanduiding<<}
N. Verbonds gelegen is; ruim anderhalve eeuw dus vóór de komst van christus in de wereld. Dit tijdvak der Joodsche Geschiedenis is daardoor merkwaardig, dat wij de Joden, die wij vroeger steeds in betrekking tot Oosterlingen zien, nu onder Grieken vinden; te weten, finds alexander van macedonië Azië, tot Indië toe, aan zich onderworpen had. De ontbinding van het onmetelijke rijk van dien grooten veroveraar plaatste Judéa tusschen twee Koningrijken, die uit hetzelve ontstonden, dat van Syrië en Egypte namelijk. Het werd nu door het een, dan door het ander bemagtigd, altijd als een roofgoed beschouwd, waarvan zich meester maakte, wie er, naar de grondregels van het regt van den sterksten, de meeste aanspraak op had (*). Thans was dat regt onbetwistbaar aan de zijde van den Koning van Syrië, antiochus epifanes, die, na eene kortstondige regering van zijnen broeder seleucus, zijnen vader, antiochus den grooten, in het rijksbewind was opgevolgd. Dit rijksgebied strekte zich in Opper-Azië uit over het voormalig Medo-Perzische rijk, en reikte, ten zuiden, tot aan Egypte toe. Ja, antiochus veroverde ook nog dit Koningrijk van Egypte, en zou het aan het zijne gehecht hebben, ware dit hem niet belet door de Romeinen, die toen het regt van Interventie deden gelden naar hunnen wil, en daarin geene tegenspraak duldden. Hij moest zich dus met den geroofden buit tevreden stellen, en hem bleef
    voor zijne woedende spijt niet anders over, dan, naar den aard der dwingelanden, op de onschuldige Joden zich te wreken (†). - Schoon nu voor de Syrische Monarchij het tijdperk van hare allergrootste magt reeds was voorbijgegaan (‡), wat beteekende nogtans Judéa tegen een gebied, dat, van den Indus en de Kaspische Zee af, tot

{==386==} {>>pagina-aanduiding<<}
aan den Nijl zich uitstrekte? Judéa, zeg ik; want uit dit ééne gedeelte des Joodschen lands kon alleen de tegenstand uitgaan. In de andere deelen was niet alleen de bevolking te zeer met Heidenen doormengd, maar deze waren ook, door het tusschen in liggende, bitter vijandige Samaria, daarvan gescheiden. Daarteboven was Judéa ook nog van de andere zijden omringd van volken, met ouden wrok tegen de Joden vervuld, de Ammoniten, Edomiten en Filistijnen (*), en dan nog inwendig verdeeld door partijen, waarvan de eene de gunst van den Syrischen Koning zocht, ten koste van de Joodsche zeden, terwijl de andere de vaderlijke inzettingen en zeden met de uiterste gestrengheid bewaarde.
Spanje en Syrië beide hadden dus op hunne overheerde landen eene overmagt, waartegen het de uiterste dwaasheid schijnen moest, ooit den strijd aan te vangen; en zij hadden ook beide, in filips en antiochus, eenen Koning, door heerschzucht en wreedheid ontzaggelijk voor een ieder, die het in de gedachte durfde nemen, zijn gebied te wederstaan.
II. Welke was dan de oorzaak, dat wederzijds de hagchelijke strijd tegen zoo geducht eene magt werd aangevangen? Hierop moeten wij in de tweede plaats letten, als een ander punt van gelijkheid tusschen de oorlogen, over welke wij spreken. De oorzaak, waaruit zij ontstonden, lag niet bij de overheerde volken, maar, in beide gevallen, in de ongeregtigheid en het geweld van derzelver gebieders; geweld tegen het heiligste en dierbaarste, wat de mensch bezitten kan, en dat hij zich niet mag laten ontnemen.
Spanje en Nederland voegden niet zamen. Afkeer van de hooghartige Castilianen zat den Nederlander diep in het hart. Evenwel die afkeer zou op zichzelf nimmer opstand hebben uitgewerkt: want nog dieper was in dat eerlijk hart gevestigd het ontzag voor de gestelde magten, en de geest van eerbiedige onderwerping aan de

{==387==} {>>pagina-aanduiding<<}
hooge overheid; zoodat dan ook de strijd reeds jaren had geduurd, eer men tot den grooten stap kwam, om den Koning van Spanje af te zweren, en velen zelfs hunne naauwgezetheid zoo verre dreven, dat zij niet vóór den dood des Konings van de gehoorzaamheid aan hem zich ontslagen achteden. Maar de willekeurigste en onbeschaamdste schending van de heilig bezworene Privilegiën dezer landen, de uitputting van 's volks vermogen door willekeurige en ondragelijke heffingen, en allermeest de dwang over het geweten, maakten aan het verdragen der dwingelandij een einde. De Bloedplakkaten tegen alle afwijking der oude Godsdienstleere; de ijselijke Inquisitie; de brandstapels voor hen, die geene andere misdaad kenden, dan dat zij hunnen God naar hunne overtuiging dienden, - dit dwong niet slechts den eerlijken belijder der verbodene leer, maar ook hen, die deze leer niet waren toegedaan; het dwong een ieder, die nog gevoel voor Godsdienst, regt en menschelijkheid in den boezem had, tegen zulk eene dwingelandij de stem, en, als dat niet hielp, ook den arm op te heffen (*).
Indien het mogelijk ware, dat de oorzaak van geweldigen wederstand tegen het gevestigd bestuur nog oogenschijnlijker bij dat bestuur zelf wierd gevonden, dan zou dit ten aanzien van den vrijheidsoorlog der Joden tegen de Syriërs plaats hebben. Sinds meer dan drie eeuwen kende het Joodsche volk de burgerlijke onafhankelijkheid niet meer, maar was, sedert de gevankelijke wegvoering naar Babel, altijd onderworpen aan hen, die het rijk bemagtigden, waartoe het behoorde. Beurtelings onderda-
{==388==} {>>pagina-aanduiding<<}
nen van de Babyloniërs, Perzen en Grieken, verdroegen de Joden hunnen ondergeschikten staat, zonder dat wij in al dien tijd eenig spoor vinden van eene poging, om de oude vrijheid te hernemen. Eerst later, onder de Romeinen, betoonden zij eenen heftigen ijver tegen het vernederend en drukkend juk, hun opgelegd. In den tijd, waarover wij spreken, had dit wel het allerminste plaats. Integendeel, de Joodsche Natie scheen toen veeleer op het punt, om, met hare vrijheid, ook haar nationaal karakter te verliezen. De Grieksche zeden, namelijk, van het weelderige Antiochië werden te Jeruzalem gevolgd. Daar had men een worstelperk en andere schouwplaatsen van Grieksche spelen. Daar, in de stad van david en salomo, ontving men uit Antiochië de wetten van smaak. Zelfs de Israëlitische namen der aanzienlijken werden in Grieksche veranderd (*). Met één woord, ‘wat de vaderen in eere hielden, dat,’ zegt een Joodsch Schrijver, ‘werd voor niets geacht; maar men rekende alleen
schoon hetgeen, waar de Grieken roem in stelden (†).’ Velen schaamden zich hunne Israëlitische afkomst. Het fatsoen eischte, dat men geen Jood, maar Griek ware, en koninklijke gunst gaf klem aan dien eisch. Trouwens er zijn er ook buitendien altijd, bij wie de wet van het fatsoen meer geldt, dan eenige andere. Zag en ziet men niet zelfs Nederlanders, die om haar hunne nationale waarde verloochenen, in naam en taal en zeden hunnen landaard bedekken, en de gedaante van Fransche afkomst, gelijk de Joden die van Grieksche, aannemen? Alsof het schande ware, Nederlanders - alsof het eere ware, Franschen te zijn!...O, indien de tegenwoordige dagen iets vermogen, dat zij die dwazen van hunne dwaasheid genezen! Niets zal deze genezing meer bevorderen, dan dat zij lezen en gedurig herlezen II Makk. IV: 16 (vert. van van der palm) - - ‘wier gewoonten zij ijverig nastreefden, en die zij in

{==389==} {>>pagina-aanduiding<<}
alles gelijk wilden worden, dezen hebben zij tot vijanden gehad, die strenge straf aan hen oefenden.’
Wat deze ontaarding der Joden tot bederf van hunne Godsdienst uitwerkte, is te bekend, dan dat ik het behoef te herinneren. Tegenover dat verbasterd gedeelte stond een ander, en, in aantal, geen gering deel der Natie, dat, van dat vreemde afkeerig, de voorvaderlijke Godsdienst en alle de inzettingen der Goddelijke wet met de meeste naauwgezetheid poogde te bewaren. Hunne godsdienstigheid had wel in zich de beginselen van bederf, die zich daarna hebben ontwikkeld, en waaruit wij hebben zien voortkomen den woedenden ijver der Zeloten en het verfoeijelijke Farizeïsme (*). Maar, welke hun ijver voor de wet ook ware, hunne ondergeschiktheid aan des lands regering was thans nog zoodanig, dat geen Despoot, hoe heerschzuchtig ook, die volkomener begeeren kan. Een Syrisch Landvoogd, met name filippus de Frygiër, een sprekend evenbeeld van alva, doet Jeruzalem voor zijne wreedheden sidderen. Antiochus, tegen de getrouwe Joden door hunne afvallige broeders opgehitst, berooft den Tempel van zijne kostbaarheden, verjaagt en vermoordt de vereerders van jehovah, laat de heilige Stad half verwoesten; ja, de dwingeland besluit eindelijk de geheele uitroeijing der Joodsche Godsdienst; hij ontheiligt den Tempel, wijdt dien plegtig toe aan den Olimpischen jupiter, en verbiedt, op straffe des doods, alle Joodsche gebruiken. En wat geschiedt er van de zijde der godvruchtige Joden? Zij vlugten, en nemen de wijk naar woestijnen en afgelegene steden; maar niemand heft den arm tegen de dwingelandij op (†). Doch toen zij ook nog in die wijkplaatsen werden verontrust, en gedwongen den Afgoden te offeren, toen eerst trokken de Priester mattathias en zijne kloeke zonen, de Makkabeërs, het zwaard tegen hunne verdrukkers; toen eerst verzamelden de moe-
{==390==} {>>pagina-aanduiding<<}
digsten zich rondom hen, om voor hunne Godsdienst te strijden (*).
III. Wij zijn genaderd tot het derde punt onzer beschouwing: de wijze, waarop de Nederlanders en de Joden hunne oorlogen hebben gevoerd.
    De vijanden, tegen welke beide hadden te kampen, waren niet alleen geducht door hunne magt, maar ook door hunne woede en wreedheid. Hetzelfde vonnis, dat van het Escuriaal uitging tegen de oproerige Nederlanders, werd ook door antiochus tegen gansch Israël uitgesproken. ‘Die Natie,’ dus sprak hij in zijne woede, zoodra der Joden tegenstand tegen den geloofsdwang hem ter ooren kwam, ‘die Natie moest worden uitgedelgd van de aarde, dat er zelfs geene gedachtenis van haar overbleef (†).’ Met denzelfden overmoed en bloeddorstige gestrengheid, waarmede de dienaren des Spanjaards zijne bevelen kwamen volbrengen, deden het ook de dienaren van antiochus. Zijn veldheer, nikanor, die een leger van bijna vijftigduizend mannen aanvoerde tegen de Joden, had reeds de slavenkoopers tot zich gelokt, door belofte van vele Joden voor kleinen prijs (‡). Maar hij bedacht niet, dat ieder Jood, tegen wien hij strijden moest, geen slaven- maar een heldenhart in den boezem droeg. - De waarheid zouden wij te kort doen, wilden wij beweren, dat heftige verbittering en woeste wreedheid alleen aan de zijde van Spanje en Syrië plaats hadden. De Nederlanders zijn daarvan niet vrij te spreken, en nog minder de Joden. Wie herinnert zich niet, hier te lande, de woeste beeldstormers, en het vreeselijk en moorddadig woeden, ook soms tegen overwonnen vijanden? Bij de Joden vinden wij niet alleen wat hieraan beantwoordt, maar meer dan dat; zoo als zij, in wraakzucht ontstoken, het land doortrekken, niet alleen
de Asgodsaltaren verwoesten, maar ook vermoorden, wie zijne knieën voor de Afgoden boog, en, met het zwaard

{==391==} {>>pagina-aanduiding<<}
in de vuist, de Joodsche Godsdienst en hare gebruiken herstellen (*). Wat men daarvoor ook zegge, uit den geest der tijden, uit de tergende ongeregtigheid, die men leed, of uit den gewonen aard van Godsdienstoorlogen, wij laten het ter verklaring gelden, maar willen zelfs den schijn niet hebben, alsof wij het verschoonden, veel min goedkeurden. Doch, indien wij dit met droefheid moeten erkennen, roemen mogen wij, aan den anderen kant, bij beide de volken drie dingen: den godsdienstigen geest, die hen in den krijg bezielde; hun onverschrokken moed, en hunne onwankelbare volharding.
Het waren oorlogen, ter zake van de Godsdienst aangevangen: geen wonder, dat men die dan ook voerde, met een oog van vertrouwen op den Almagtigen gerigt. Zoo deden het onze vaderen. Niet op bondgenooten op aarde, maar op den éénen, eeuwig Getrouwen in den Hemel, hield Prins willem I zijne hope gevestigd. Met hem hief het Nederlandsche volk het hart in vurige gebeden tot den Allerhoogsten op, bij het dreigen der gevaren. Met hem stortte het zijn dankbaar gevoel voor den Almagtigen uit, na ondervondene redding. Dan, gelijk de Drossaard hooft zegt bij de beschrijving van Leydens ontzet, dan werd niet slechts in de geredde stad zelve de Heere geloofd, met zoo geweldige bewegenis, dat de harten van vrolijkheid, de oogen van tranen over liepen, en de sleur van den zang der Psalmen deden haperen; maar ook elders, waar die heugelijke mare werd vernomen, liepen de kerken vol en dreunden van dank- en lofzangen (†).
    Niet anders was het bij de vrome Joden. Als men zegt, dat de Makkabeërs en hun aanhang slechts door dweepzucht werden gedreven, gelijk wij dit zelfs bij den grooten Geschiedkundige van Duitschland, den beroem-
{==392==} {>>pagina-aanduiding<<}
den heeren, vinden (*), dan verraadt men slechts vooroordeel tegen alwat uit Palestina is; een vooroordeel, dat wel meer Duitschers heeft bevangen, en dat bij den genoemden Geleerde tot dat uiterste van partijdigheid gaat, dat hij zelfs van een' antiochus epifanes verzachtend en verschoonend, en van zijne ondeugden op twijfelachtigen toon spreekt (†).-Maar een godsdienstige geest bezielde de Israëliten, van wie wij spreken. Geen veldslag werd er aangevangen, of judas de Makkabeër, de willem I onder zijn volk, aan de spitse der strijderen voor het geloof getreden, sterkte aller harten in God, en rigtte door aanspraken en gebeden hun vertrouwen op dien Eenigen, van wien zij alleen de zege mogten hopen (‡). Vóór den slag tegen nikanor, met weinige duizenden tegen eene meer dan tienmaal grootere magt, verzamelen ze zich met den vromen held te Mizpa, dewijl de Tempel ontheiligd en de heilige Stad door de vijanden was bezet, om daar, met de gemeente der Godvreezenden, een' dag met vasten en gebeden den Heere te wijden, en, met het oog naar Jeruzalem gewend, hulp en redding van jehovah te smeeken (§). Maar als met die hulp de vijand was verslagen en verjaagd, dan werd ook de Redder daar boven niet vergeten; dan keerde men met Godverheerlijkende liederen uit het slagveld weder, en de dalen van Judéa weêrgalmden van het statig gezang, uit de geheele volheid van dankbare harten aangeheven: Looft den Heer, want Hij is goed; zijne goedertierenheid duurt in eeuwigheid (**).
De godsvrucht sterkt den mensch, om kloeke daden te doen. Daarteboven vuurden in deze oorlogen de heilige en dierbare belangen, voor welke men streed, en de felle haat tegen den vijand nog te meer den onverschrokken moed en heldhaftigheid aan. Die heldenmoed bezielde

{==393==} {>>pagina-aanduiding<<}
zelfs de harten der vrouwen, en deed den ouderdom zijnen beschroomden en vreesachtigen aard vergeten. Ik zal niet spreken van de driehonderd heldinnen dezer stad, met kenau hasselaar aan het hoofd, die moedige mannin, die niet schroomde met spies, bus en rappier den vijand te keer te gaan (*). Eenige dichtregelen van eenen beroemden Vrieschen Dichter, die, in zijne krachtige verzen, zoo juist den geest des volks heeft uitgedrukt, mogen ons eene andere proeve geven, hoedanig die geest hier toenmaals was. Eene moeder uit dat meest onbedwingbare gewest dezes lands, het vaderland van Groote pier, gaf, met Spartaanschen geest, goed en kroost aan het vaderland en de vrijheid prijs. Van hare zonen, twee der heldhaftigste Watergcuzen, sprekende, zegt de Dichter:

‘Die stuursche weezens zijn twee Friesen: 
Een schip is onder hun gebied; 
Sij kunnen niets als dat verliesen, 
En hebben ander erfgoed niet. 
De Moeder ging daarvoor verpanden 
Haar huis, haar haav', en hare landen; 
Geen Ampt voor Soonen was 't begeer; 
Gaat, zeide sij, met norsche woorden, 
Verjaagd die Wet en Godsdienst stoorden, 
En keert hier, Vrij! of, Nimmermeer!’ (†) 

En dat de jaren wel het ligchaam van kracht konden berooven, maar niet den geest van lust en moed, om den strijd mede te voeren, dat stelt dezelfde Dichter ons voor, als hij aldus bezingt den togt der Watergeuzen uit Vlissingen tegen de Spaansche vloot, onder blois van treslong:

‘Aan boord, schreeuwt ieder uitgelaten, 
Gij ziet, o Geufen, Walchrens nood! 

{==394==} {>>pagina-aanduiding<<}

Aan boord met ons om 't Land te dienen; 
Komt Vrijheid thans of nooit verdienen, 
En blijv' aan land, die vreest de dood!’ 
 
‘Daar bleev geen een! maar d' oudste Mannen, 
Door Blois bezwaarlijk t' overreên, 
Zien zig als in de stad gebannen, 
Hun harten gaan met d' and'ren heen! 
De vloot is klaar: en die se leiden 
Zijn kort van huisraads toebereiden, 
Want Armoê rust zig vaardig uit. 
Niet ongewend om pik te slijten, 
Eischt hunne voet geen vloer-tapijten, 
Geen Weeld' ontciert de Scheeps-cajuit! 
 
Ga wakk're jeugd, gaat jonge lieden! 
Spreekt d' oude Hedding (die de kracht 
Aan goeden wille voelt ontvlieden, 
Wiens levensloop is haast volbracht). 
Ik heb, misschien, maar weinig uuren 
Nog t' ademen in deese muuren, 
Maar Hedding's wenschen zijn voldaan, 
Als hij voor sijne dood mag weeten, 
Dat niemand uwer, plichtvergeeten, 
Om 't leeven is van post gegaan! 
 
En zo voor gij zult wederkomen, 
Mijn kwijnend leeven einde vind, 
Zo smart en tijd mij zijn benomen, 
En d' eeuwigheid voor mij begint; 
O Geus! O Vlissingen! O Zeeuwen! 
Mag mijne naam, in laater' Eeuwen, 
Op 't effen graf, door uwe hand, 
Voor alles wat ik leed, voordeesen, 
Met deese woorden zijn te leesen: 
Hij leefd' en leed voor 't Vaderland!’ (*) 


{==395==} {>>pagina-aanduiding<<}

Waren zoodanig de vrouwen en grijsaards, hoe moeten dan niet de mannen en jongelingen geweest zijn! Trouwens wie kent ze niet, die, door hunne heldendaden te land en ter zee, den roem van den Nederlandschen naam wijd door de wereld hebben verbreid? Zal ik spreken van Prins willem en zijne Broeders en zijne Zonen? van de onversaagde Watergeuzen? van herman de ruyter en reinier klaassens? van zoo vele steden, als dapperlijk den vijand hebben wederstaan, en hare manhaste bezetting en burgerij, en hare kloekmoedige Burgervaderen? Maar neen, het is niet mogelijk daarvan op te noemen, wat ook maar eenigzins beantwoordt aan hetgeen een iegelijk uwer voor de verbeelding staat, bij het herdenken van die dagen van den roem onzer vaderen.
Waar levert de Geschiedenis de wedergâ op van zulk een' heldenmoed en de ontwikkeling van zoo veel krachts, onder een klein en verdrukt volk? Zoo ergens, dan bij de Joden, in het tijdperk, dat wij ons thans herinneren. Ik zal niet spreken van die martelaresse, die hare zeven zonen tot het moedig lijden van den dood zoude gesterkt hebben, naar het verhaal van het Tweede Boek der Makkabeën (*), omdat dit verhaal niet geheel boven verdenking is, van althans toevoegselen van vergrooting en versiering te hebben ontvangen. Maar verplaatst u in uwe gedachten bij het sterfbed van den grijzen priester mattathias, van zijne vijf zonen omringd. Ware bij hem ambt voor zonen het begeer geweest, de Inquisiteurs van antiochus, gelijk die van filips, evenzeer met omkooping als met strafbedreiging in de weer, beloofden rijkdom en verheffing door koninklijke gunst, als hij slechts voor de Afgoden zijne knieën boog (†). Maar, het goud versmadende, greep hij het staal, en hief het eerst zijnen ouden arm op tegen hen, die wet en Godsdienst stoorden. En nu, gevoelende dat de ure zijner ontbinding nadert, verzamelt hij zijne zonen rondom zich, om hun de laatste begeerte van zijn hart te zeggen.
    
{==396==} {>>pagina-aanduiding<<}
En deze is? Dat zij om niets ter wereld voor den geloofsdwang bukken, maar allen voor de Godsdienst strijden, zoolang er adem in hen is, en daarvoor gewillig het leven opofferen. Daarop geeft hij hun den vaderlijken zegen, en sterft in de hope, dat zijne zonen voleindigen zullen, wat hij begonnen heeft (*). Niemand dier zonen, die niet aan des vaders vertrouwen heeft beantwoord. Judas de Makkabeër vooral, wien de vader zelf den prijs der uitstekendste dapperheid toekende, door hem tot aanvoerder in den heiligen strijd te benoemen, maakte zich die onderscheiding volkomen waardig. Hij was den Leeuw gelijk in zijne daden, den jongen leeuw, die brult, als hij den buit ziet (†). Vrees kende hij niet, hoe veelvoudig ook het aantal der vijanden de magt overtrof, die hij daartegen kon aanvoeren. Snelheid van beweging, ongehoorde stoutheid van ondernemingen, verrassende en onwederstaanbare aanvallen, wanneer de vijand meende, dat hij zich gelukkig moest rekenen, als hij zich verdedigen kon, kenmerkten zijne krijgsverrigtingen, en maakten hem weldra ten schrik van alles, wat in Judéa de partij der Syriërs gekozen had (‡). Het eene leger na het andere, hoe ook talrijker en talrijker aangevuld, wordt afgeslagen en verjaagd. De omringende volken, die reeds dreigend tegen Israël opstaan, worden niet afgewacht, maar in hun eigen land door den Makkabeër opgezocht, bestookt en fel getuchtigd (§). Ik kan de groote en schitterende wapenfeiten, in zes jaren tijds door dezen held uitgevoerd, niet vermelden; maar de laatste, en die hem het leven kostte, is ook alleen genoeg, om ons te doen zien, wie hij was. Met slechts drieduizend man (**) door den vijand verrast, werd hij zoodanig in het naauw gebragt, dat hem geene andere keuze overbleef, dan of te vlugten, of een' schier

{==397==} {>>pagina-aanduiding<<}
hopeloozen strijd tegen tweeëntwintigduizend Syriërs te wagen. Het eerste wordt door velen aangeraden; velen verlaten reeds de banieren. Maar de held verliest den moed niet, schoon hij het getal zijner strijderen ziet minderen. ‘Het zij verre van ons, roept hij uit, schandelijk te vlugten. Is onze tijd gekomen, zoo laat ons moedig voor de broederen sterven, en onze eere onbevlekt in het graf medenemen!’ Het gelukt hem, met die taal achthonderd der onverschrokkensten staande te houden. En nu zien de bergen van Judéa hetzelfde schouwspel, dat die van Thessalië, aan de Thermopylen, tot spijt en verbazing van den woedenden xerxes, gezien hebben. De Joden hadden in judas hunnen leonidas. Van den morgen tot den avond streed hij met die kleene bende tegen zoo geweldig eene overmagt, tot dat hij eindelijk, door pijlen overdekt, den roemrijksten heldendood stierf (*). Alle zijne broeders verdienen ten volle hunne plaats nevens hem in de rij der helden. Een hunner had zich reeds vroeger voor de heilige zaak opgeofferd (†). De anderen stonden aan zijne zijde in den hagchelijken strijd, waarin hij viel. Allen trotseerden onverschrokken de gevaren des doods, en ontstaken den moed in de borst dergenen, die onder hunne leiding den oorlog voerden.
De dapperheid van beide de volken was geene overspanning van korten duur; maar zoo traag beide geweest waren, om eerst na duldelooze terging de wapenen aan te grijpen, zoo vast waren die wapenen, eenmaal aangegrepen zijnde, ook in hunne vuist geklemd; en volharding, onwankelbare volharding, was beider leuze. Wat zou ik dit aanwijzen van eenen strijd, die hier tachtig jaren werd volgehouden? In Judéa was het, ja, eerder beslist. Maar vijfentwintig jaren tegen Syrië te vechten, dat mogt toch ook volharding heeten! Wel werd men, zoo hier als daar, door de wisselende kans des oorlogs, in zijne standvas-
{==398==} {>>pagina-aanduiding<<}
tigheid zwaar beproefd; wel dreigden soms schier onoverkomelijke rampen en gevaren den moed geheel ter neder te slaan; gelijk, om uit vele slechts ééne proeve te noemen, bij zoo geducht een' schok, als hier ondervonden werd door den dood van willem I, daar door den val van judas den Makkabeër. Vreeselijk klonk de mare van dit ongeval door deze gewesten (*); die ramp deed Israël jammerlijk weeklagen (†), en het scheen wederzijds gedaan met alle hoop op het weren der tirannij. Doch ook na zoo zwaar een' slag wordt de moed hervat. Willem liet Zonen, judas Broeders na, die het benarde vaderland konden en durfden te hulp komen. Ieder land had wakkere en wijze mannen, die hunne pogingen ondersteunden; en ieder land ondervond de bescherming en den bijstand van den Almagtigen, die deze pogingen met de gelukkigste uitkomst bekroonde.
IV. Ja, in de gelukkigste uitkomst, meer dan men zich bij den aanvang van den strijd had kunnen voorstellen, komen eindelijk de Nederlandsche en Joodsche oorlogen met elkander overeen.
    Zoo min de Nederlanders in het eerst er aan dachten, om zich aan het gebied van Koning filips te onttrekken, even zoo weinig dachten ook de Joden aan een onaf hankelijk volksbestaan. Maar beide de dwingelanden houden, tot hunne eigene schade, en als blind voor hun belang, met hunnen dwang zoodanig vol, dat men het juk afwerpen moet. De krachten der verdrukten namen toe door den strijd; de magt der verdrukkers werd integendeel verminderd. Reeds bij het leven van filips II had dit ten aanzien van Spanje plaats; maar onder het zwakke rijksbestuur van zijnen opvolger, filips III, nam de sterkte des volks bij aanhoudendheid af, en daalde tot den laagsten trap, toen de bijgeloovigheid en kwalijk gewijzigde Godsdienstijver van dien Vorst zijn eigen land ontvolkten (‡). Van Syrië is dit nog veel meer het geval.
        
{==399==} {>>pagina-aanduiding<<}
Want, nadat antiochus epifanes in het begin van den oorlog, regt tijdig voor de Joden, was gestorven, werd dit rijk de prooi van inwendige verdeeldheden en beroeringen, door den strijd van hen, die elkander den troon betwistten (*); zoodat de Joden, na het afslaan der eerste aanvallen, hierin eene gelukkige afleiding van gevaren vonden. En gelijk de trotsche Spanjaard in het einde niet den vrede te geven had, maar veeleer dien moest vragen, en dien niet verwerven kon, dan met de erkentenis van deze gewesten voor vrije en onaf hankelijke landen; zoo had de Syrische Koning, demetrius nikator, zelf de hulp der Joden noodig, om zich op zijnen troon, van welken hij verjaagd was, te herstellen. Hij moest zich gelukkig rekenen, dat hij zich in het gebied over het reeds zoo zeer verkleinde Syrië konde staande houden, en hij verklaarde dus gaarne de Joden voor een vrij volk, onder het bestuur van simon, den eenigen overgeblevenen der Makkabesche Broeders, als hunnen Vorst, onaf hankelijk van de Syrische kroon (†). - Hier verheft zich nu het vrijgestreden volk tot een' aanzienlijken en magtigen Staat in Europa; daar breidt johannes hyrcanus, zoon en opvolger van simon, de magt en de grenzen van het Rijk zoo verre uit, dat het alleen in de dagen van david en salomo uitgestrekter en magtiger was (‡).
Zigtbaar openbaarde zich beiderzijds de bewarende en helpende hand van God tot zoo gelukkig een einde. Zoo vele treffende blijken de geschiedenis onzer vaderen daarvan oplevert (§), zoo allerduidelijkst blijkt ons dit, ook bij de worsteling der Joden, in menigte van ongedachte wendingen der zaken, en onberekenbare uitreddingen uit
    
{==400==} {>>pagina-aanduiding<<}
gevaren: zoo daar, als hier, allergevaarlijkste vijanden der vrijheid op het opmerkelijkst en regt tijdig door den dood weggerukt (*); hier Leiden ontzet door de kennelijkste begunstiging van wind en weder, daar Jeruzalem, na altijd vruchtelooze pogingen, eindelijk van de Syrische bezetting op het kasteel bevrijd, doordien veelheid van gevallen sneeuw, zoo ongewoon in Palestina, den vijand verhinderde haar te hulp te komen (†). Doch ik kan niet verder in bijzonderheden treden. Wanneer wij ook maar het geheele beloop der zaken beschouwen, bij zoo geringe beginselen, met zoo weinige vastheid van algemeene en geregelde zamenwerking tot een welberaamd plan; dan, wij mogen de woorden van onzen scheltema evenzeer op de onderneming van beide volken toepassen, ‘dan wordt de gezegende uitkomst ons een wonder, en zonder de erkentenis van de leiding van God blijft ons alles een raadsel. Deze alleen kon dit geringe tot grootheid, dit wilde en woeste tot orde brengen (‡).’ - Menschelijke verkeerdheid heeft wel veel van hetgeen, met zoo veel moed en inspanning van krachten, onder kennelijke hulp van boven, verkregen was, weêr bedorven, en dat
heerlijk gebouw van uitwendigen bloei van den Staat, hier later, daar vroeger, weêr ter nedergeworpen; tot groote einden is nogtans de overwinning der Nederlanders en der Joden beide door God geleid, met opzigt tot het Rijk, dat zich niet binnen de grenzen van een land bepaalt, en voor de allerhoogste belangen, van ons geslacht, in heilrijke gevolgen, die geen menschelijke magt immer verijdelen kan.

{==401==} {>>pagina-aanduiding<<}

Ik meen genoeg gezegd te hebben, G.H.! om, ten aanzien der aangeduide punten, de hoogst opmerkelijke overeenkomst tusschen de Nederlandsche en Joodsche vrijheidsoorlogen in het licht te stellen. Deze beschouwing, op zichzelve, naar ik vertrouwe, onaangenaam noch onbelangrijk, is te gewigtiger in dezen tijd, omdat zij ons sterkt in rustig vertrouwen, in den zorgelijken toestand, waarin ons vaderland thans wederom verkeert. Zij levert ons toch een dubbel bewijs op, wat een volk vermag, dat, met heldenmoed bezield en door godsvrucht gesterkt, zijne heiligste en dierbaarste belangen verdedigt. Wat mogen wij dan ook nu niet hopen, bij gelijke regtvaardigheid onzer zaak, bij gelijken moed en godsvrucht, en bij een groot en geheel onberekenbaar verschil ten onzen voordeele! De Joden en onze Vaderen waren tegen des lands bestuur aangekant, en moesten dat wezen: wij zijn op het naauwst vereenigd met onzen Koning; met eenen Koning, op wien allen het oog gevestigd houden, niet enkel om zijne koninklijke waardigheid, maar ook als aller voorbeeld van wijsheid en godsvrucht, van moed en volharding. Trouwens, reeds hebben onze dagen verblijdende proeven daarvan opgeleverd. Reeds heeft onze Natie, met Gods hulp, uit de ramp doen voortkomen dat onschatbaar heil, hetwelk bestaat in het bewustzijn van eigene waarde en kracht, en in het blij gevoêl voor een ieder, die daarvoor vatbaar is, van te wonen in het midden van medeburgers, aan welke hij door de banden van dankbaarheid en hoogachting is verknocht. Reeds heeft die Natie den vreemdeling gedwongen, den Nederlandschen naam met eerbied; den vijand, dien met ontzag uit te spreken. Schoon dan het uitzigt nog donker zij, schoon nog menige beproeving en teleurstelling ons deel wezen kan; met het oog op de Geschiedenis, en met het hart tot God gerigt - neen! dan geven wij de hoop niet op, dat eenmaal het verblijdend licht
uit die duisternis zal opgaan.




Opdelvingen te Pompeji.

Ieder, die Pompeji heeft bezocht, kent het huis van

{==402==} {>>pagina-aanduiding<<}
Faunus; het is eene der grootste en prachtigste woningen van de opgegravene stad. Men heeft er herhaalde malen voor de wetenschappen belangrijke ontdekkingen gedaan. Mosaïk, of ingelegd werk, brons, gouden versierselen, gegraveerde en edele gesteenten zijn vóór en na uit de verlatene vertrekken van dit gebouw overgebragt in de zalen van het Museum Bourbon. Nieuwe schatten werden onlangs ontdekt en naar Napels vervoerd, bestaande in vier stukken mosaïk van natuurlijke kleur, welke, in naauwkeurigheid, fraaiheid en belangrijkheid van voorwerpen, alles, wat wij van dezen aard uit de oudheid bezitten, verre schijnen te overtreffen.
Drie derzelven, geplaatst bij den ingang van eene der kamers aan den tuin, hebben drieëntwintig Napelsche palmen lengte en twee en een half hoogte. Daarop ziet men den loop des Nijls afgebeeld, benevens eene vlugt watervogels; voorts allerlei daar groeijende planten, onder anderen den papyrus, en onderscheidene amphibiën, zoo als den krokodil, den kikvorsch, de slang en het gedrogtelijk rivierpaard, welks gapende muil uit het water uitsteekt.
Deze ontdekking, de opmerkzaamheid der Oudheidkundigen allezins waardig, is niet minder belangrijk voor den schilder en natuurkundige. De laatste vooral kan er de oplossing vinden van verscheidene wetenschappelijke vraagstukken, welke door de wijsheid der Ouden waren voorgesteld geworden onder beelden, waarvan wij de geheimzinnige beduidenis nog niet weten.
De voormalige eigenaar van dit huis schijnt bijzonder smaak voor dieren gehad te hebben; want het vroeger aldaar gevonden en reeds bekend mosaïk-werk verbeeldt meerendeels visschen, ganzen, duiven, en ook katten. Alle deze verschillende afbeeldingen van dieren maken eene afzonderlijke verzameling van oudheden uit in het Koninklijk Museum te Napels.
Het vierde, laatst opgegraven stuk mosaïk is negen en eene halve palm hoog en negentien lang. Hetzelve heeft eene fraai versierde lijst, en behoeft noch in schoon-
{==403==} {>>pagina-aanduiding<<}
heid, noch in rijkdom voor de drie anderen onder te doen, alhoewel de afgebeelde voorwerpen grootelijks verschillen.
Op eenen effenen, witten grond is een veldslag afgebeeld. De personen hebben omtrent eene hoogte van vier en eene halve palm. Een ruiter, in prachtige Grieksche wapenrusting, wordt als strijdende voorgesteld. Zijn helm ligt voor de voeten van zijn paard, zoodat men zijn jeugdig hoofd ontbloot ziet en zijn krijgshaftig gelaat aanschouwt. Zijn nog opgeheven arm heeft juist met eene werpspies een vijandig krijger getroffen, die met onbeschrijfelijk gevoel van smart nederzijgt op zijn paard, dat reeds was getroffen en in zijn bloed drijft. De kleedij, de wapenen, alle de versierselen van dit tweede beeld schijnen eenen Perziaan aan te duiden. De personen, die dezen krijgsman omringen en hem gelijken in hoofd- en kleedertooi, betreuren in hem een opperhoofd en hebben op hun gelaat de uitdrukking van diepe droefheid. De gelaatstrekken van allen verschillen nogtans, naar mate van ieders bijzonder karakter, waardoor eene groote verscheidenheid in de voorstelling komt. Wapenen, paarden, doode en stervende krijgslieden liggen allerwegen; en onder de banieren der vlugtende vijanden bemerkt men eene roode, op welke een haan afgebeeld is, waarvan de tijd slechts den kop en den kam gespaard heeft; het overige ziet men niet meer.
Aan de zijde van den overwinnaar is het stuk minder goed bewaard gebleven. De overwinnaar zelf, een gedeelte van zijn paard, en eenigen der krijgslieden, die hem volgen, zijn meer of min door den tand des tijds beschadigd geworden. Men kan bovendien bemerken, dat het geheel reeds eenige herstelling door de handen der kunstenaars van Pompeji ondergaan had.
De Oudheidkundigen te Napels meenen hier eene afbeelding van den veldslag bij de rivier Granicus, volgens de beschrijving van arrianus, te zien; zij wilden zelfs eene treffende gelijkheid tusschen alexander van Macedonië en het gelaat van den overwinnaar

{==404==} {>>pagina-aanduiding<<}
te paard vinden. Omtrent de schoonheid van het stuk is er slechts ééne stem; ieder beschouwt het met groote bewondering.




Nog iets over de meiboomen.

Aan den Heer Redacteur det Vaderlandsche Letteroefeningen.

De schrijver van het lets over de Meiboomen, geplaatst in uw Tijdschrift voor 1832. No. IV. bl. 182, (wiens billijke afkeer van de oproerige Vrijheidsboomen, met deze vaderlandsche overblijfsels in geen verband staande, er duidelijk in doorstraalt) schijnt onbewust te zijn, hoe lang de gewoonte van het planten der Meiboomen in 's Gravenhage heeft aangehouden. Tot aanvulling hiervan kan ik mededeelen, dat zulks tot Mei 1794 heest plaats gehad, wanneer dit voor de laatste maal is geschied; toen ik - als kind - er ooggetuige van ben geweest. Het getal der Meiboomen, welke voor het toenmalig Stadhouderlijk kwartier, op het Buitenhof, aan de overzijde van de gracht, over welke de zoogenaamde Stadhoudersbrug ligt, geplaut werden, bedroeg dat der Vorstelijke personen, en de blazoenen, aan dezelve gehecht, hadden dan ook toespeling op dezen; terwijl voor de huizen van hooge Ambtenaren enz. staken met palmlof aan den top, schrobbers gezegd, geplant werden; 't geen onder andere, vóór meer dan tachtig jaren, voor het nog door mij bewoond wordende huis, tijdens mijne voorouders, heeft plaats gehad. Het is dus alleen het noodlottige jaar 1795, dat ook deze gewoonte heeft doen verdwijnen, gelijk zoo vele andere, die ons de gelukkige tijden van ons Vaderland herinnerden; maar die, in onze dagen, door velen, wier nieuw eigenbelang het vordert het oude te doen vergeten, voor Aristocratische grillen uitgekreten worden.
de baron van westreenen van tiellandt.




Tafereelen van Rusland.

(Vervolg van bl. 366.)

Het Reizen.

In geen land heeft het reizen minder bezwaar, dan in Rus-
{==405==} {>>pagina-aanduiding<<}
land. Met een vijfde van het geld, dat de postwagens in Duitschland, Engeland of Frankrijk vorderen, reist men daar, en wel in veel korteren tijd. De Russische paarden kunnen slechts staan of draven; een matige tred is bij dezelven eene onbekende zaak. Zelfs wanneer de Rus langs eene vrij steile helling in een dal nederrijdt, laat hij de paarden snel loopen, opdat de wagen, beneden gekomen zijnde, met die vaart weder opwaarts kome, ten einde de tegenover liggende hoogte, zoo de paarden het uithouden kunnen, op gelijke wijze te bereiken. Desniettegenstaande hoort men zelden van eenig ongeluk. Ook in de meest bezochte straten der hoofdstad rijdt men meestal zeer snel, en wijkt voor de tegenkomende wagens niet meer, dan volstrekt noodig is. De vaardigheid, die den Rus van natuur eigen is, en zekere tegenwoordigheid van geest in gevaar redden hem gelukkig door alle moeite en hindernissen.
Die in Rusland het verblijf in de herbergen voor een wezenlijk bestanddeel van het genoegen op reis houden wilde, zou zich bedrogen vinden. Diep landwaarts in zijn geene herbergen, en ieder moet zich, zoo goed hij kan, zelf verzorgen. Men doet in de grootere steden, door welke de weg leidt, zoo veel voorraad van levensmiddelen, thee, suiker, rook- of pekelvleesch enz. op, als tot aan de naaste stad noodig is. Men laat dan, wanneer honger of dorst zich openbaren, deze dingen in de herberg, dat wil zeggen, in eene boerenwoning, of in eenig ander huis van een dorp, gereedmaken, of maakt ze zelf gereed. Ieder landman geeft gewillig zijnen haard, en het vuur nog daarenboven; en een klein geschenk daarvoor bezorgt u den hartelijksten dank. Ook kan men gewoonlijk in elk dorp vleesch, hoenders en eijeren voor zeer geringen prijs bekomen. Des zomers heeft men zelfs het gebruik van de woningen der boeren niet noodig. Men maakt dan ergens op eene weide aan den weg vuur, en in een half uur is het maal bereid, daar ieder het keukengereedschap met zich voert. Dit nomaden-leven der reizenden heeft in Rusland zijne eigene, groote bekoorlijkheid, en wezenlijke voordeelen boven ons verblijf in herbergen. Langzaam, als de mormeldieren, bewegen wij ons van de eene herberg naar de andere, moeten elken dag ten minste drie malen pleisteren, en ons dikwijls met slecht toebereide spijzen vergenoegen, den nacht wel eens slapeloos doorbrengen in onzuivere bedden, of ons door zekere diert-
{==406==} {>>pagina-aanduiding<<}
jes laten kwellen (*), en dan nog den volgenden morgen duur betalen. De Rus integendeel weet niets van alle
deze onaangenaamheden. Als natuurmensch hangt hij alleen van zichzelven af, eet en drinkt, wanneer en wat hij wil, en bovendien bereikt hij het eigenlijk doel, het voornitkomen, beter, dan wij met al ons geld en met alle afzetterijen vermogen te doen. Hij reist dag en nacht, en bekommert zich niet om de baatzucht van den herbergier, noch om de inhaligheid van postmeester of voerlieden. Met dezelfde kosten, op welke ons in Duitschland eene enkele pleisterplaats te staan komt, legt hij drie Russische postrouten af, ieder van welke twee- of driemaal grooter is, en komt wel vijf of zes maal zoo verre als wij. Valt de avond, zoo legt hij zich in zijne kibitke te slapen, terwijl de knecht voor het verwisselen der paarden zorgt op de daartoe bestemde plaatsen. Wanneer hij des morgens ontwaakt, en naar den naam van het laatste dorp vraagt, dat hij doorgekomen is, ziet hij op zijne kaart, dat hij slapende achttien of twintig Duitsche mijlen afgelegd heeft. Voor het eene of andere dorp laat hij stilhouden en op de naaste weide in een kwartier uurs zijn ontbijt gereedmaken, dat met blijmoedigheid, onder het gezang der vogelen, die de tafelmuzijk bezorgen, genoten wordt. Dan gaat het weder met grooten spoed verder, om, na verloop van vijf of zes uren, op eenen afstand van twaalf tot veertien mijlen, het middagmaal op gelijke wijze te nemen. Ook de winter, wanneer die aangenaamheden wegvallen, en men, zoo niet om den slaap, althans om de spijze, genoodzaakt is, ergens onder dak te gaan, heeft weder zijne eigene voordeelen, en is, naar mijne gedachten, tot grootere reizen zelfs boven den zomer te verkiezen. Des zomers heeft men veel verdriet van slechte wegen, die, geheel aan de natuur overgelaten, na sterke plasregens, gelijk ook bij nat weder in de lente en in den laten herfst, bijna onbruikbaar zijn. De zoogenaamde knuppelwegen, die uit vlak nevens elkander gelegde boomen of dikke takken, met aarde een
weinig overdekt, bestaan, en dikwijls in moerassige streken

{==407==} {>>pagina-aanduiding<<}
vele mijlen ver loopen (*), zijn zeer vermoeijend voor den reiziger, bijzonder zoo hij geen' wagen op riemen of veren heeft. Niet minder lastig is het door de snel loopende paarden steeds opgeworpen stof, dat in dikke wolken dikwijls dagen achter elkander het rijtuig omgeeft en de voorname oorzaak der oogpijnen is, waardoor de reizigers zoo menigmaal gekweld worden.
In de digte bosschen, door welke men dikwerf drie en meer dagen dagen lang rijdt, zijn de menigvuldige wilde bijen des zomers eene wezenlijke landplaag. In den geopenden wagen dringen zij in grooten getale, en moeten door boomtakken met loof, waarmede men gedurig slaat, verdreven worden; doch telkens komen er weder anderen, en men heeft geene rust. In moerassige oorden zijn zoo vele insekten, dat ze, wanneer men slechts eenige schreden van den gebaanden weg zich verwijdert, bij millioenen opvliegen, en hem, die het waagt zich in hun midden te begeven en hen te storen, weldra geheel bedekken. Aan de oevers van de Wolga, b.v. tusschen Tscheboksar en Kusmodemiansk, zijn na de overstrooming, waaraan deze rivier regelmatig, even als de Nijl, onderworpen is, den ganschen zomer door zeer veel muggen, die veel grooter, en wier steken veel smartelijker zijn, dan die der onzen. De bewoners van die streken hebben handen en aangezigt vol groote builen. Deze en andere ongemakken vinden des winters geene plaats. Dan heeft men wel weder met de koude te doen; maar de Rus weet er zich op zijne reizen zoo wèl tegen te beschermen, dat hij dezelve naauwelijks voor een ongemak zal houden. Bovendien is de weg in dit jaargetijde zoo goed, dat geen straatweg in eenig land beter zijn kan. Alle oneffenheden zijn onder de hooge sneeuw verdwenen, en over de vaste en spiegelgladde oppervlakte glijdt de slede met verbazende snelheid voort, zonder hindernis of oponthoud; terwijl de reiziger, in dit zijn warm, met pelswerk en matrassen voorzien, door matten van bast welgedekt rijtuig, een vriendelijk gesprek houdt met zijne medgezellen, of met de getrouwe tabakspijp zich vermaakt, of aan den verkwikkenden slaap zich overgeeft; en dan ziet hij zich bij zijn ontwaken tien of zelfs meer Duitsche mijlen verder gevoerd.

{==408==} {>>pagina-aanduiding<<}

Wil echter de bultenlander des winters in Rusland relzed, zoo moet hij zich eerst van inboorlingen laten onderrigten, wat hij te doen en te laten hebbe, om ook dat gemak te vinden. Menigeen, die zichzelven voor wijs genoeg houdt en zijne oude gewoonten mede in het nieuwe land overbrengen wil, kan alleen door schade wijs worden, en het leergeld komt hem soms duur genoeg te staan. Men zal b.v. wèl doen, de gewone koets, of wagen met glazen, terstond aan de grenzen, tegen eene goede Russische kibitke op veren te verwisselen, dewijl men zich anders niet tegen de koude zou kunnen beveiligen. In den laten hersst moet men de reis niet aanvangen, maar liever eene of twee maanden wachten, om niet met slechte wegen te kampen te hebben. In Rusland moet men niet veel goederen bij zich houden, maar alleen het volstrekt noodige medenemen, en al het overige langs den weg der kooplieden, dat is door boeren, zich laten navoeren. Men geeft te dien einde aan eenen koopman op de grenzen koffers of kisten over, die dan door dezen ter bestemde plaatse bezorgd worden. De vracht daarvoor is gering, en de overbrenging veilig. Maar wil men alles bij zich houden, zoo mag men wel rekenen, tweemaal zoo veel kosten en tienmaal zoo veel verdriet te zullen hebben. Tot deze fout vervallen onder anderen ook die landverhuizers, welke uit Zwaben en andere streken van Duitschland naar Rusland trekken. Zij hebben hunne Duitsche ladderwagens tot boven hoog bepakt met al hun huisraad, spinnewielen en oude hoenderhokken zelfs niet te vergeten; en het gevolg daarvan is, dat zij, lang vóór zij ter plaatse hunner bestemming komen, onder den last, welken zij zichzelven opgelegd hebben, afgemat, als hunne lastdieren, moedeloos nederzinken, hun weinigje geld verteren, en soms van verdriet sterven, eer zij nog het nieuwe land der belofte gezien hebben.
In Rusland ziet men nooit die ongemeen groote vrachtwagens, waarmede onze Duitsche voerlieden zoo langzaam voorttrekken. Wanneer een Russisch koopman zijne waren verzendt, en er honderd paardenvrachten zijn, gebruikt hij ook honderd paarden, maar ieder paard heest zijn' eigen wagen, ieder vervoert zijn eigen vat of kist; en deze kleine wagens, elk met één, zelden met twee paarden bespannen, trekken allen achter elkander in ééne lijn voort, slechts door twee menschen geleid, waarvan de eene voor, en de an-
{==409==} {>>pagina-aanduiding<<}
dere achter den trein, een wakend oog op het geheel houdt.
Niet minder prijzenswaardig schijnt mij het maaksel van den Russischen wagen toe, wat veiligheid aangaat. De eigenlijke kast ligt veel lager, dan bij ons, en de wielen zijn doorgaans veel wijder van elkander, dan de onzen. Het gevolg hiervan is, dat zoodanige wagen niet ligt omslaat. Dit gebeurt dan ook slechts zeer zelden in Rusland.
De gemakkelijkheid en geringe kosten van het reizen in Rusland veroorzaken, dat men daar zelfs onder geringere standen meermalen lieden aantreft, die meer van vreemde landen en zeden gezien hebben, dan menigeen, welke onder ons voor een bereisd persoon wordt gehouden. Ik had in Perm eenen dwornik (huisknecht) reeds over het jaar, zonder te weten, dat de oude, goede en stille man, welken ik voor een' geboren Permiër hield, die nooit over de grenzen van zijn gewest was gekomen, welligt omtrent even zoo veel van Gods schoone aarde had gezien, als een niebuhr\ of von humboldt. Ik trof hem eens aan, terwijl hij stroo voor de stallingen in den winter met de knechts gereed maakte. ‘Wie zou denken,’ sprak hij, zich tot mij wendende, ‘dat men in Kitai (zoo heet China bij de Russen) uit zulk slroo papier, en wel zoo schoon papier, maken kan?’ Ik vroeg hem: ‘Vanwaar weet gij dit?’ - ‘Wel,’ zeide hij, ‘ben ik niet lang genoeg daar geweest? Ik ben met mijnen neef, den Kapitein, als bediende naar Ochotsk gegaan, waar ik drie jaren bleef, en toen werd ik als Schrijver bij de Amerikaansche Compagnie aangesteld.’ In deze betrekking nu bezocht hij de Aleuten en de Kurilische eilanden, ging mede ter jaarmarkt van Irbit, werd vervolgens naar Irkusk verplaatst, van waar hij dikwijls te Kiachta, eene der grenssteden van China, kwam, en met de Chinezen omgang had. Ik vroeg hem verder: ‘Maar hoe kwaamt gij dan eindelijk hier weder in uwe geboortestad?’ Het antwoord was: ‘Ja nu, Heer! men wordt oud, en dan kunnen de menschen iemand niet meer zoo goed gebruiken. Ik ben
niet van Perm, maar van Kislar (aan de Kaspische zee), en derwaarts keerde ik werkelijk terug. Ik had daar geene rust, ofschoon ik er zeer goed had kunnen leven. Een Siberisch regement trok door Kislar, om tegen Perzië te strijden; en mijne oude bekenden in dat regement wisten mij te belezen, dat ik den mij aangeboden post van Korporaal aannam en met hen ging. Doch het is mij slecht bekomen. In Perzië ging het goed.

{==410==} {>>pagina-aanduiding<<}
Daar hadden wij een vrolijk leven. Maar naauwelijks was die oorlog ten einde, of een nieuwe krijg tegen Zweden begon, en nu moesten wij naar Finland trekken, alwaar het ons zeer slecht verging. Na verkregen ontslag ben ik eindelijk over Archangel en Petersburg naar Perm gekomen; en hier ben ik nu, lieve Heer! uw dwornik, en hoop, zoo het God en u belieft, dit te blijven, tot dat mijn uurtje slaat.’
Dergelijke, ofschoon niet altijd zoo merkwaardige, voorbeelden kon ik nog vele verhalen, daar het reizen in Rusland, zelfs voor den gemeenen man, eene zeer gewone zaak is, die zij dikwijls niet alleen uit noodzakelijkheid, maar ook tot vermaak ondernemen. Toen ik, ten jare 1807, in de week vóór de vasten te Petersburg aangekomen, bij een bevriend Duitsch koopman mijn verblijf genomen had, kwam kort daarna een Russisch koopman uit Tobolsk, die de dochter van mijnen vriend getrouwd had, met zijn gansche gezin bij ons aan, om den vastenavond bij zijnen schoonvader te vieren, en daarna terstond weder huiswaarts te reizen. Daar nu Petersburg 445 Duitsche mijlen van Tobolsk ligt, deed hij een pleizierreisje van 890 mijlen, om zich slechts zeer korten tijd met vrienden en verwanten te vermaken. Wanneer wij een klein reisje zullen doen, is er soms een groote toestel, en wanneer wij dan eindelijk gereed staan, om te vertrekken, valt er zoo veel te bestellen en te bespreken - bij herhaling kust men elkander en stort tranen, alsof het eene verwijdering voor altijd ware. Maar de Rus, die voor verscheidene maanden zijne samilie verlaat, neemt met een' welgemeenden handdruk en een hartelijk proschtschai (vaarwel) afscheid, springt op zijnen wagen, en snelt vrolijk, als een vogel, heen. Hoe verbaasd stonden mijne landslieden, toen zij hoorden, dat ik besloten had, heel naar Perm en Kasan te reizen! Zij meenden, dat dit bijna aan het einde der wereld was, en dat zij niet konden hopen, mij ooit weder te zien. Doch over de grenzen verwonderde zich niemand over mijne voorgenomene reis, daar de meeste Russen die streken en nog meer verwijderde landschappen bij eigene ondervinding kennen. Dit opmerkelijk onderscheid in denkwijze tusschen
twee naburige landen openbaart zich insgelijks in meer andere dingen. Bij ons is alles naar kleiner maatstaf berekend; dáár gaat alles in het groote, en valt zelfs in het reusachtige. De enge grenzen van ons land hebben ook onze inzigten en gezindheden meer beperkt; in Rusland, dat zoo wijden omvang heeft,

{==411==} {>>pagina-aanduiding<<}
kan de mensch zich vrijer bewegen en voor zijnen geest een ruimer veld vinden. Eene reis van Kiew naar Moskou, of van Moskou naar Tobolsk, is voor den Rus hetzelfde, als voor ons eene reis van Dresden naar Leipzig. Daar zij in de ongemeten ruimte vrij, als de vogelen des hemels, heen en weder vliegen, lagchen zij medelijdend om ons, die, als vogels in de kool, van den eenen kant naar den anderen wippen, of fladderende ook meenen te vliegen. Wanneer de vreemdeling, na veeljarig verblijf in Rusland, weder naar de vaderlandsche kooi terugkeert, heest hij moeite, zich die grootsche begrippen en ruimere wijze van beschouwen te ontwennen, en in het marionettenspel, dat hem, bij vergelijking, hier omringt, weder smaak te vinden.

(Het vervolg en slot hierna.)




Verhaal van de wegvoering eener jonge Griekin te Smirna.

(Eene bijdrage tot de kennis van het Grieksch karakter.)

Ten tijde van mijn verblijf in de Levant was het mijne liefhebberij, bij elke gelegenheid te onderzoeken, of bij de hedendaagsche Grieken iets van het karakter, van de zeden en schoone vormen der oude Hellenen bewaard zij gebleven; en dan bleek meestal bij de uitkomst, dat ze nog grootendeels, in het goede en in het slechte, in gezindheden en hartstogten, dezelfde lieden zijn, welke der menschheid beurtelings tot schande of tot eer strekten. De volgende gebeurtenis, welke in Mei 1831 te Smirna plaats had, herinnert ons in het klein een geval, dat vóór omstreeks 3000 jaren gansch Griekenland op de been bragt. Bij de bewegingen, die er om een eenvoudig dienstmeisje ontstonden, denkt men onwillekeurig aan de geschiedenis van hélena, de beruchte gemalin van Koning menelaus.
De vrouw van een' te Smirna gevestigd' Engelsch' koopman, belijdenis van de Roomschkatholieke godsdienst doende, had een Grieksch meisje van het eiland Cerigo in dienst genomen. Het meisje was jong en aardig. Zij bezat de aan Grieksche landlieden, zelfs aan die van den geringsten stand, eigene bevalligheid. Bovendien was zij gewillig, verstandig, gezeggelijk, en had, na verloop van weinige maanden, de genegenheid van hare meesteres gewonnen. Intusschen besloot de

{==412==} {>>pagina-aanduiding<<}
koopman, weder naar Konstantinopel te verhuizen, en maakte reeds toebereidselen tot het vertrek. Toen wierp zich, op zekeren dag, de schoone Cerigotin (welke vroeger had geklaagd, dat zij door hare familie werd vervolgd, en men haar dwingen wilde, eenen man te trouwen, dien zij versoeide) aan de voeten van hare meesteres, en smeekte deze, onder een' vloed van tranen en met een jammerlijk gekerm, om haar mede naar Konstantinopel te nemen, en haar alzoo te ontdekken aan eene verbindtenis, welke haar voor haar gansche leven ongelukkig maken zoude. Daar Mevrouw S. zich te bedenken scheen, geraakte het meisje plotselijk geheel in vertwijseling, sloeg zich in het aangezigt, wentelde op den grond om, en zwoer, wanneer hare meesteres haar niet medenam, zich in zee te zullen storten, dewijl zij anders geen middel wist, om de vervolging der haren te ontkomen. Mevrouw S. deed, wat ieder in hare plaats gedaan zou hebben: zij stond, met bewilliging van haren man, aan katinka (zoo heette de jonge Griekin) toe, haar naar Konstantinopel te vergezellen. Het meisje gaf nu hare blijdschap en dankbaarheid even hartstogtelijk, als vroeger hare droefheid, te kennen. Zij kuste handen en voeten van hare meesteres, en zwoer, voortaan hare slavin te willen zijn en haar levenslang dienen.
De schoone Cerigotin hield haar voornemen verborgen voor hare familie, en deze vermoedde niets; doch weldra kwam het door andere bedienden uit, dat Mevrouw S. naar Konstantinopel gaan, en katinka haar vergezellen zou. Op dit berigt verscheen derzelver moeder, en eischte, onder schimpen en dreigen, hare dochter op. Door het verdriet der vrouw bewogen, wilde Mevrouw S. aan haar verlangen voldoen, wanneer zij plegtig beloosde, dat van het huwelijk niet meer gesproken zou worden; doch de moeder verlangde niet alleen de uitlevering van hare dochter, maar zwoer ook, dat katinka den man zoude en moest trouwen, dien de familie haar toedacht. Dit eigenzinnig doordrijven der oude vrouw versterkte nu Mevrouw S. te meer in haar voornemen; zij sprak het meisje, dat bevende en weenende de beslissing van haar lot te gemoet zag, troost in, en men beval de moeder, het huis terstond te verlaten. Deze gehoorzaamde; maar in het heengaan keerde zij zich dreigende om tegen hare dochter en Mevrouw S.; zij was doodbleek, hare oogen rolden vreeselijk; zij hief hare armen naar den hemel, en sliet de verschrikkelijkste verwenschiugen tegen dat huis en tegen hare dochter uit.

{==413==} {>>pagina-aanduiding<<}

Van nu af aan waagde katinka het niet meer, uit te gaan. Zij rekende zich echter veilig in huis; want overal in de Levant worden de woningen der aanzienlijke Franken schier als heilige plaatsen geëerbiedigd. - De dag van het vertrek naderde eindelijk. Reeds waren al de gepakte goederen ingescheept; de kamers stonden ledig; Mevrouw S. met hare kinderen bevond zich op de haven, haar man en drie zijner bekenden waren nog in het huis, in een levendig gesprek, en katinka wachtte met de andere bedienden op bevel, om aan boord te gaan. Plotseling maakte een verschrikkelijk gegil een einde aan het gesprek, en de Engelschen zagen katinka, met wilde blikken, op de galerij vliegen. Mijne broeders! schreeuwde zij, mijne bloedverwanten! zij bestormen het huis! Zij liep de trappen af, sloot de deur, kwam spoedig weder boven, wierp zich, onder een' vloed van tranen, de handen wringende, aan de voeten der Engelschen neder, en smeekte om hunne bescherming.
De huizen der Franken te Smirna zijn allen op gelijke wijze gebouwd. Door de deur aan de straat, welke bij dag gewoonlijk openstaat, komt men op eene ruime binnenplaats, ter zijde waarvan het hoofdgebouw is. De binnendeur of eigenlijke huisdeur, bij dag insgelijks openstaande, (want van vrees voor dieven weet men niet) leidt naar eenen trap, en deze naar een' bovengang of galerij, waarin alle de kamers, even als de cellen van een klooster, uitkomen. Van hier aanschouwde de Engelschman zijne binnenplaats vol gewapende Grieken, welke, met een verschrikkelijk geschreeuw, het openen der deur of de uitlevering van katinka vorderden. Zonder antwoord as te wachten, begonnen de razenden reeds pogingen te doen, om de deur open te breken; maar dewijl dezelve met ijzer beslagen, en sterker was, dan de deuren te Smirna gewoonlijk zijn, kostte hun dat veel moeite. Toevallig kwam eene jonge Griekin, zuster van de min eens kinds van Mevrouw S., niet wetende, wat daar gebeurde, op de binnenplaats treden, en had een kind van hare zuster op den arm. Plotseling viel een der Cerigoten, als een tijger op zijnen buit, op haar aan, ontrukte haar het kind, hief het met den eenen arm boven het hoosd, zwaaide in de andere hand een' breeden dolk, en dreigde, het arme schepsel oogenblikkelijk om te brengen, zoo men hun de deur niet opende. Men verbeelde zich de moeder, welke dit mede aanzag! Zij vloog haar kind te hulp, en opende de deur.

{==414==} {>>pagina-aanduiding<<}

Oogenblikkelijk bevonden zich dertig Cerigoten, allen met dolken of yagatans gewapend, met bloote armen en opgebonden haar, schuimbekkende van woede, in den bovengang. Hoe de Engelschen, welke zelfs geene stokken tot verdediging hadden, daarbij te moede waren, is gemakkelijk te begrijpen. Eer zij konden overleggen, zagen zij zich omringd door de eilanders, die hun de dolken op de borst zetteden en den dood dreigden, zoo zij katinka niet terstond uitleverden. Wat zoude men doen? De Cerigoten waren geheel meester in huis. De Heer S. zeide tot hen, dat zij konden zoeken en het meisje medenemen; maar dat zij wél bedenken moesten, welke gevolgen het in zijn huis gepleegde geweld voor hen zou kunnen hebben. Doch zij sloegen geen acht op deze waarschuwing. Integendeel zij doorzochten het huis, zwaaiden hunne dolken, en braakten de verschrikkelijkste verwenschingen uit. Twee der Engelschen begaven zich ijlings den trap af, om hulp te roepen. Doch als zij door de buitendeur op straat meenden te gaan, blonken hun dolken tegen; eenige Cerigoten hielden den uitgang bezet - zij moesten dus, onder het hooren van de vreeselijkste bedreigingen en vervloekingen der verbitterde menigte, terugkeeren.
Ondertusschen was de arme katinka in haren schuilhoek gevonden geworden. Naauwelijks zag haar broeder haar, of hij viel woedend op haar aan, en wilde haar vermoorden; doch men hield hem met geweld terug. Twee Grieken grepen nu het meisje en sleepten haar den trap af, terwijl de beide Engelschen, van hunne mislukte onderneming terugkeerende, denzelven opkwamen. Het tooneel, dat zij hier aanschouwden, was inderdaad verschrikkelijk. De razenden pakten met hunne ruwe handen de teedere leden der ongelukkige zoo hard aan, alsof ze van hout waren. Met hunne dolken dreigden zij de ongelukkige, en overlaadden haar met de laagste schimpwoorden. Terwijl katinka in doodsangst worstelde en alle hare krachten inspande, om zich los te rukken, slingerde haar lang, zwart haar, in dikke lokken, over haar gelaat en over de handen der woeste geweldenaars. Zoodra zij de beide Engelschen zag, smeekte zij hen, op een' hartroerenden toon, om haar uit de magt der woedenden te bevrijden, en op eenmaal scheurde zij zich, met eene inspanning van krachten, waartoe niemand haar in staat gerekend zou hebben, los uit de armen van hare vervolgers, wierp zich

{==415==} {>>pagina-aanduiding<<}
tusschen de beide Franken, klemde zich krampachtig aan hen vast, en bezwoer hen, op den toon van wilde vertwijfeling, bij de zaligheid harer ziel en bij alle de Heiligen, dat zij haar toch aan den gehaten minnaar zouden ontrukken. Doch, al waren deze Heeren nog zoo ridderlijk gezind geweest, zij hadden de stalen wapenrusting en de veelvermogende tooverkracht der dolende ridders noodig gehad, om aan dertig welgewapende mannen tegenstand te bieden, en het hulpelooze meisje uit hunne handen te redden. Zij konden zich dus niet met geweld verzetten; maar de doodsbenaanwde katinka hield hare armen zoo vast om hen geklemd, dat het moeite kostte, om haar los te maken.
Toen nu de stoute Cerigoten de schoone Griekin weder in hunne magt hadden, voerden zij haar terstond naar den Griekschen Aartsbisschop van Smirna. Bij dezen nu wisten zij op eene behendige wijze zich te bedienen van bitteren sektengeest; zij gaven, namelijk, voor, dat Mevrouw S. niet alleen katinka aan hare bloedverwanten en geloofsgenooten had willen ontvoeren, maar ook aan iemand van eenen gehaten aanhang, en wel aan eenen Roomschkatholiek, uithuwen. Er zijn weinige steden, waar tusschen de Gemeenten van verschillende Kerkgenootschappen zoo felle haat heerscht, als tusschen de Grieken en de Pausgezinden te Smirna. Enkel het vermoeden, dat Mevrouw S. zoodanig iets bedoelde, had vele Cerigoten naar de wapens doen grijpen; en met elk oogenblik nam het getal der Grieken toe, welke zich aan de bloedverwanten van katinka aansloten.
Men verwondere zich niet, dat wij de Cerigoten, wier heldendaden hierin bestonden, dat zij een weerloos meisje wegvoerden, eene min verschrikten en vier ongewapende Engelschen door vrees in bedwang hielden, roekeloos noemen. Het geval had midden op den dag plaats, en wel in eene straat, waar de Franken wonen. Het huis van den Heer S. was in de nabijheid van den basar en van de wijk der Turken. Daar konden ligt twee- of driehonderd welgewapende Muzelmannen spoedig op de been komen; en deze maken toch gaarne gebruik van elke gelegenheid, om de Grieken gevoelig te tuchtigen. Bovendien, de Cerigoten hadden wel dolken, maar geene pistolen of snaphanen, waarvan de Turken welvoorzien waren.
Terstond na de wegvoering van katinka begaven de Engelschen zich naar den Consul hunner natie, en vorderden

{==416==} {>>pagina-aanduiding<<}
voldoening voor eenen hoon, waarvan men bij menschengeheugen geen voorbeeld had. De Consul wilde eerst zachte middelen beproeven, vooral om de Grieksche Geestelijkheid niet aan de wraak der Turken bloot te stellen. Hij liet dus den Aartsbisschop verzoeken, dat deze de loslating van het meisje zou bewerken; maar dezelve wilde er niets van hooren, en de man, die in last had, om deswege voorstellingen te doen, werd door den Kerkvoogd met eene in het oog loopende minachting behandeld. Nu trok de Consul zijne ambtskleeding aan, liet zijnen dragoman roepen, en begaf zich naar tair-Bey, den Mooszelim of Gouverneur te Smirna.
De Turk ontving de Heeren ten uiterste beleefd, en liet terstond koffij brengen; maar, toen de tolk hem het voorgevallene had verhaald, sprak hij, meer of min op een' verwijtenden toon: Bismillah! wat gaat mij dat aan? Zijn de Cerigoten niet onderdanen van Zijne Britsche Majesteit, en aan mijn gebied geenszins onderworpen? Gij weet wel, dat ik hen niet dwingen kan, om anders jegens de Engelschen zich te gedragen. De Consul wist hierop niets aan te merken; want er houden zich eene menigte Malthczers en Grieken van de Iönische eilanden, onder welke Cerigo behoort, in de Turksche Staten op, bijzonder te Smirna, en hier genieten zij de regten en vrijheden van Britsche onderdanen, zoodat zij niet onder Turksche heerschappij, maar eeniglijk onder het gebied van den Engelschen Consul staan. Het antwoord van den Bey bragt derhalve dezen in geene geringe verlegenheid. Willens of onwillens, hij moest aan de Turken, die op de bescherming en vrijheden, welke de Grieken van de Iönische eilanden genieten en weleens misbruiken, allezins ijverzuchtig zijn, bekennen, dat hij niet in staat ware, de door personen, die onder Engelsche bescherming staan, gepleegde misdaad te straffen. Hij deed dus tair-Bey begrijpen, hoe hij, uit hoofde van gebrek aan Engelsche oorlogschepen, zich geen regt kon verschaffen. Hierop liet nu de Gouverneur hadjy-Bey roepen, en gaf aan dezen last, om de schoone Cerigotin, welke, als eene andere hélena, ligt aanleiding tot een' tweeden Trojaanschen brand
zou kunnen geven, tot elken prijs in handen van den Engelschen Consul te leveren.
Hadjy-Bey nam tweehonderd Turken en eene bende Albanezen, en trok regt toe naar de woning van den Aartsbisschop. Dit huis staat in de voornaamste straat der Franken, is zeer groot, heeft een ruim plein, waarvan een gedeelte

{==417==} {>>pagina-aanduiding<<}
tot begraafplaats dient, en is door hooge muren omgeven. Toen hadjy aankwam, vond hij de poort vastgegrendeld, maar kon door de traliën van eene kleine opening zien, dat het voorplein wemelde van Grieken, die vast beraden schenen, om geweld met geweld te keeren. Hier moeten wij slim zijn, sprak hadjy bij zichzelven; wij moeten de lieden wat om den tuin leiden; anders zouden zij misschien ons nog veel te doen geven, eer wij het meisje in onze magt krijgen. Hij trad derhalve vriendelijk toe, en gaf te kennen, dat hij onderhandelen wilde. Het spijt ons, dat wij geene proeve der welsprekendheid van den Bey kunnen mededeelen. Hetgene hij tot de Grieken sprak, kwam hoofdzakelijk hierop neder, dat de Franken ongelijk hadden; dat de Engelschen een vervloekt volk waren, hetwelk niet dan twist en tweedragt stichtte; dat de Grieken met het volkomenste regt eene van hunne geloofsgenooten tot zich genomen hadden: doch hij voegde er listig bij, dat zij, zoo ze voorzigtig waren, de schoone Cerigotin, om welke al die beweging ontstond, in zijne handen moesten vertrouwen, daar hij in last had, haar naar den Mooszelim te brengen, die terstond regt zou spreken en aan de gansche zaak een einde maken.
De Grieken, den man niet mistrouwende, ofschoon hij meermalen hen listiglijk misleid had, geloofden hem op zijn woord, en katinka werd aan hem uitgeleverd. Terstond begaf hij zich met haar naar het huis van den Gouverneur, en de Grieken sloten zich aan den optogt aan. Op weg zette hij de jonge Griekin aan, om hare schreden te verhaasten; en naauwelijks was hij binnen de sterke palissaden, welke de woning van den Gouverneur omgeven, of hij keerde zich om naar de Cerigoten, welke hem op den voet gevolgd waren; hij deed sterke bedreigingen, beval hen, dat zij oogenblikkelijk zich zouden wegpakken, sloeg de deur digt, schimpte op hunne moeders en vrouwen, steeg van het paard, en begaf zich met katinka bij den Gouverneur.
Het is niet noodig, den angst van het meisje te beschrijven, dat zich nu in de magt der Turken bevond, en niet wist, welk lot haar wachtte. Hare vrees veranderde weldra in blijdschap, toen zij de vrienden van haren meester bij den Mooszelim aantrof, en deze haar zeiden, dat zij weder naar hare goede Mevrouw gebragt zou worden, die reeds naar Konstantinopel was afgereisd. De Heer S. had, namelijk, het anker laten ligten, zoodra hij zag, dat de zaak eene goeda wending nam. De Engelsche Consul bood aan de schoone Ce-
{==418==} {>>pagina-aanduiding<<}
rigotin zijn huis aan, tot dat een ander schip naar Konstantinopel onder zeil ging. Men besloot echter, de uitlevering met de grootste pracht te doen, om den hoon, den Franken aangedaan, te wreken, en de Grieken, die reeds genoeg vernederd waren, nog meer te vernederen. Des avonds van denzelfden dag derhalve, op het uur, dat de bonte bevolking van Smirna de gewone wandeling deed, en men overal van de beweging, welke des morgens had plaats gehad, met levendige deelneming sprak, verscheen hadjy in een' karmozijn-rooden mantel, met zijn schoonsten tulband op het hoofd, gezeten op een prachtig opgetuigd paard, en de schoone Cerigotin achter zich op hetzelve hebbende. Eene sterke bende van Turken en Albanezen begeleidde hem. De optogt ging van de wijk der Turken naar die der Franken. Hadjy zag zoo trotsch als een Romeinsch triumphator rond, en, aan de deur van den Consul gekomen zijnde, zette hij het bevende meisje af.
Weinige dagen later voer de schoone katinka naar Konstantinopel, en de Grieken werden gestraft wegens hun oproerig gedrag. De broeder van katinka kreeg stokslagen, vele Cerigoten en andere Grieken werden in den kerker geworpen, en de Aartsbisschop moest eene boete van vijftigduizend Turksche piasters betalen. - De handel kwijnde destijds in de Levant, en de opbrengst der tollen leverde geene voldoende inkomsten. De Gouverneur, zich verblijdende, dat hij eens weder de Grieken in het net gekregen had, streek de boete glimlagchende naar zich, en vergat niet, uit te roepen; God is groot!
Men roemt de Turksche regtvaardigheid; doch is het wel te verwonderen, dat zoodanige behandeling, welke de Grieken zoo langen tijd van geslacht tot geslacht ondervonden, een' nadeeligen invloed op het karakter van een zoo diep vernederd volk had?




Toevoegsel tot het in no. VII van dit tijdschrift geplaatste over den ijzeren spoorweg tusschen Liverpool en Manchester.

Men heeft, sedert, den staat der rekening openbaar gemaakt over het volledige jaar 1831, welker uitkoms is als volgt:

{==419==} {>>pagina-aanduiding<<}


	p. st.	sh. p.
De geheele ontvangst is geweest	155,701 -	7-7
- uitgaaf -	84,468 -	12-1

Het getal der reizigers, welke gedurende dat jaar zijn ingeschreven op de boeken der Compagnie, is geweest 256,321.
Eene aanteekening bij het verslag leert ons, dat het juiste voordeel, voortspruitende uit den prijs der plaatsen voor de reizigers, die des zondags van den ijzerweg gebruik maken, is geweest zeven Eng. schellingen en acht pences per aandeel van honderd pond st.; dat is, iets meer dan een derde percent. De aandeelen van 100 pond. st. staan op 210.




Wederwoord, betrekkelijk het verlangde vrouwengenootschap tot zedelijke verbetering der gevangenen.

De Schrijvers of Schrijfsters der stukjes, over dit onderwerp, in het Mengelwerk der Letteroefeningen, voor April, No. V, en voor Junij, No. VII, opgenomen, meenen het goed, met betrekking tot de zaak der Gevangenen; en waren de gevoelens, die zij toonen aan te kleven, het erfdeel der natie, of van een niet onbelangrijk deel van onze Vrouwelijke Landgenooten, dan ware de bereiking van het goede, dat zij beöogen, gewisselijk niet langer onder de vrome wenschen te rangschikken.
Steller dezes is, als Lid van het Nederlandsch Genootschap: Tot zedelijke verbetering der Gevangenen, geenszins bevoegd, om te bepalen, welke redenen er bij het Bestuur van genoemd Genootschap bestaan hebben, of nog bestaan, die het openstellen van de gelegenheid tot medewerking van onze Nederlandsche Vrouwen tot hiertoe verhinderden. Hij zal het dan ook geenszins wagen, desaangaande zijne vermoedens in het midden te brengen, en vergenoegt zich alleen met den geëerden Stellers der bedoelde kleine opstellen de vraag te opperen: of hetgeen zij als wenschelijk keuren, ook even gemakkelijk kan worden daargesteld, als het verlangen daartoe bij hen kennelijk is uitgedrukt?
Ik wil niets afdingen op hetgeen er in beide stukjes, met veel regt en waarheidsliefde, tot lof en eere van onze Nederlandsche Vrouwen en Maagden is te berde gebragt. Dan, de voorname prikkel van zoo veel goeds en edels lag in het denkbeeld van eene door Godsdienstigheid bestuurde Vader-
{==420==} {>>pagina-aanduiding<<}
landsliefde opgesloten. Maar, hoe geheel anders werkt de deelneming in het lot en de belangen van het Vaderland en de deelneming in den toestand van Misdadigers van beide Sekfen! Weinig moeite zoude het mij kosten, eene lange naamlijst te vervaardigen van Vrouwen en Maagden, rijk in werken van liefde, weldadigheid en opoffering, wanneer het de heilige zaak des Vaderlands geldt, maar die tevens zich bestendig ongeneigd betoonen, om, ten behoeve van het dusgenaamde Gevangengenootschap, eenmaal in het jaar, een' Zeeuwschen rijksdaalder (de gewone toelage) ten offer te brengen; en geeft men zich de moeite, pogingen aan te wenden, om de zoodanigen van hare verkeerde begrippen, vooroordeelen en gevolgtrekkingen af te leiden, dan is de arbeid, daartoe besteed, bij verre de meesten, geheel vruchteloos.
Menigvuldige gesprekken met Vrouwen en Maagden, en onder dezen met zeer beschaafde en godsdienstige, gehouden, hebben mij de zekerheid geschonken, dat zij den aard, het doel en de strekking des Genootschaps niet, of zeer onvolkomen kennen, en op nader onderrigt desaangaande weinig prijs stellen: zeer tevreden mag men zijn, indien men, voor de zaak der Gevangenen, gedurende weinige oogenblikken, eenig gehoor heeft verworven.
Wat ik hier nederschreef, is waarheid; maar ik sprak die waarheid niet, om iemand te beleedigen. Het magtig Albion heeft slechts ééne Mistrefs elizabeth frey opgeleverd, gelijk het vroeger slechts op éénen john howard mogt roemen; en zouden wij dan van het oude Nederland, zoo klein in omvang, een groot aantal elizabeths mogen vorderen? De taak der zedelijke verbetering van Gevangenen, en inzonderheid der Vrouwen onder hen, is gemakkelijker aan te bevelen, dan ten uitvoer te brengen.
Dit wordt echter hier niet gezegd, om het doel, dat de loffelijke Opstellers der aangehaalde stukjes wenschelijk keuren, tegen te gaan, of af te keuren; verre van daar! Dan, ik verbeeld mij, dat eene uitnoodiging tot dadelijke medewerking, door het Bestuur des Genootschaps, aan onze Nederlandsche Vrouwen gedaan, luttel bijval zoude vinden; eensdeels, ter zake van de menigvuldige misvattingen en vooroordeelen, die omtrent het bedoelde Genootschap plaats vinden; anderdeels, van wege de groote en tot in uitersten gedrevene schroomvalligheid der teedere Sekse, die men zoo

{==421==} {>>pagina-aanduiding<<}
gaarne met den naam van betamende vrouwelijke zedigheid bestempelt.
Kon men zich verledigen, om de jaarlijksche Verslagen, door het Bestuur gedurig, om niet, in 't licht gegeven, te lezen en met eenige belangstelling te verwaardigen, dan zou het eerstgenoemde bezwaar gewis bij velen wegvallen, en onkunde, vooroordeel en verkeerde begrippen schaarscher worden gevonden; maar om tegen den breeden stroom der vrouwelijke schroomvalligheid en zedige terughouding, met vrucht, te kampen, daartoe behoort eene wijsheid, welke die van salomo, en eene kracht, welke die van simson verre te boven streeft!
Kan ik gezegd worden, met deze redenering, de vrouwelijke zedigheid gering te achten? Neen: ik vereer dezelve hoog; maar ik zou kunnen wenschen, dat zij minder in het overdrevene wierd beoefend, indien ik niet overtuigd ware, dat die wensch....onder de vrome wenschen behoort gerangschikt te worden.
Zedigheid is eene betamelijke hoedanigheid des gemoeds; maar door overdrijving ontaardt zij in eene laakbare schroomvalligheid, en zoo lang die schroomvalligheid bij de schoone Sekse de plaats der echte zedigheid inneemt, zal er van de vrouwelijke medewerking ten nutte van Gevangenen, hoe wenschelijk ook, in menig opzigt, weinig vrucht gezien worden.
Echte zedigheid vraagt bij elke pligtsoefening: wat gebiedt God? wat zegt mijn geweten? wat vordert mijn pligt? De schroomvalligheid, in het kleed der zedigheid gestoken, vraagt, met angst op het gelaat: wat zal deze en die, wat zullen de menschen van mij wel denken en zeggen? De eerste heeft aan elizabeth frey de deuren van Newgate geopend; de laatste heeft honderden harer Zusteren, hier en elders, verhinderd, om, vrij van alle nietige menschenvrees, openlijk de begeerte aan den dag te leggen, om ten nutte van Gevangenen werkzaam te zijn.
Men kan het goede wenschen en willen, en dit is altoos prijselijk en lofwaardig; maar men behoort zich daarbij te wachten, droombeelden te scheppen van dingen, die de ervaring bereids uit een ander oogpunt heeft doen beschouwen. Plannen te vormen, tot het daarstellen van vrouwelijke vereenigingen, is eene niet zeer bezwaarlijke taak; maar wanneer het op de uitvoering aankomt, en ééne onzer Vrouwelijke Landgenooten de eerste zijn moet, om haren naam,

{==422==} {>>pagina-aanduiding<<}
het allereerst, op eene Ledenlijst te plaatsen, dan zouden de welwillende en menschlievende Ontwerpers of Ontwerpsters ervaren, hoe zeer oud-Nederlandsche zedigheid in hedendaagsche schroomvalligheid is ontaard, en zij zouden voorzeker ophouden zich te verwonderen, dat er in dezen, gelijk in zoo menig ander opzigt, in ons gezegend Vaderland, en onder zulk een beschaafd, verlicht en godsdienstig Volk, bij al het gestichte goede en nuttige, nog zoo oneindig veel te wenschen en te hopen is overgebleven.
Welligt, echter, werpen de Stellers der stukjes in No. V en VII, ter bestrijding mijner hier ontwikkelde denkbeelden, mij tegen, dat aan hen, in de plaats hunner woning, eene of meerdere Vrouwen bekend zijn, die zich de zaak der Vrouwelijke Gevangenen (immers hiervan kan alleen bij de teedere Kunne de rede zijn) gereedelijk zouden wenschen aan te trekken. Dan, men hebbe de goedheid, hierbij tevens op te merken, dat het Genootschap hier te lande zich niet, gelijk het Britsch Comité, schier uitsluitend tot ééne Stad (Londen) bepaalt, maar, blijkens de jaarlijksche Verslagen, in zesendertig Steden werkzaam is. Gaarne stem ik toe, dat één voorbeeld, in ééne plaats gegeven, reeds veel goeds zou kunnen stichten. Dan, om dit goede te bereiken, zou dan ook zich eene dier Gevangenissen in zoodanige Stad moeten bevinden, waarin doorgaans de meeste Vrouwelijke Gevangenen zich bijeen geplaatst zien, met name de beide criminele Gevangenissen en het groote Huis van Correctie, in de Verslagen des Genootschaps opgegeven; en juist dáár, waar vrouwelijke medewerking meest schijnt gevorderd te worden, zon het opgegeven bezwaar, de eerste te zijn, meest klemmen. Waren de oud-vaderlandsche zeden niet zoo zeer veranderd, en kon men de oud-Nederlandsche zedigheid de plaats der algemeen vereerde Fransche modestie bij onze Vrouwen en Meisjes doen vervangen, dan ware er nog hoop! Maar, helaas! de kwaal zit, naar ik vreeze, te diep geworteld, en de verfranschte opvoeding onzer Jongedochters is, in de laatste veertig jaren, te verre doorgedrongen, dan dat zich vooreerst eenige merkbare beterschap laat verwachten, en de weinigen, de zeer weinigen, die het goede willen, worden door den spotlust der in zwang zijnde modestie teruggehouden, het goede werkelijk te bevorderen. Dit zijn de gevolgen, wanneer men
eenmaal eigen goede munt voor eene vreemde, en daarenboven valsche, specie verwisseld heeft!

{==423==} {>>pagina-aanduiding<<}

Intusschen wensch ik niets hartelijker, dan dat, komt eenmaal de zaak, waarover ik met weinig woorden handelde, tot meerdere rijpheid, eene gunstige uitkomst mijne gevoelens en begrippen in dezen geheel mag logenstraffen, en dat vele, zeer vele mijner Vrouwelijke Landgenooten met de daad mogen toonen, dat echte zedigheid, die aan pligt, geweten en Godsdienst verpand is, nog een' eerwaardigen grondtrek uitmaakt van het Nederlandsch Volkskarakter, en dat de van elders tot ons overgewaaide zoogenaamde vrouwelijke kieschheid en schroomvallige terughouding is wedergekeerd naar die streken, waar men dezelve, tot bemanteling van velerlei verkeerdheden, dringend behoeft.

Utrecht, Junij 1832.
M.





Toast aan het vaderland, in februarij 1832.


Het heilig plekje gronds, eens prooi, sinds wit der baren, 
Oranje's roem en eer, der volk'ren nijd en spot, 
Miskend, gehoond, belaagd, bedreigd door muiterscharen, 
Beschut door Koningsmin, behoed, bewaard door God; 
Het land, waar ronde trouw en ed'le vrijheid wonen, 
Waar ieder slaaf wil zijn van orde, wet en deugd, 
Verlichting, godsvrucht steeds haar' zaalgen invloed toonen 
Bij 't volk, wel klein, maar groot, bij man en vrouw en jeugd; 
Het rijk, door eendragt sterk, hoe ook de nood moog stijgen, 
Standvastig, vol geduld, bezield met leeuwenmoed, 
Waar Vorst en onderdaan slechts handelen en zwijgen, 
Eenstemmig offeren en wagen bloed en goed; 
Oud-Nederland, 't gewrocht, de lust, het erf der vad'ren, 
Wier liefde ons nog omzweeft, wier geest ons blaast door de ad'ren, 
Der wereld pronkjuweel, 't ontaard Euroop ten spijt, 
Het dierbaar Vaderland, zij deze toast gewijd! 

Mr. h.j.h. modderman, Advocaat te Winschoten.




Lof der Belgen.


Reeds mag in Brussels wal sinds lang de zetel prijken, 
Die eenen Burgerkoning draagt; 
Weêr glinsteren van pracht haar digtbevolkte wijken: 
Geen dwingland, die den Belg meer plaagt! 

{==424==} {>>pagina-aanduiding<<}

Verbrijzlend juk en boei, den leiband fier ontwassen, 
Waarin hem Holland hield gekneld, 
Joeg hij den Batavier terug naar zijn moerassen, 
Die hem zoo grievend had gekweld! 
 
De Zeegod, onderrigt, dat zich op Scheldes baren 
Vertoont een nieuwe wimpelpraal, 
Ontbiedt zijn schulpkaros, - de keur van Tritons scharen 
Verlaat met hem de waterzaal. 
 
Den drietand in de vuist, draast hij de Schelde binnen, 
En, starende op der Belgen vlag, 
Groet hij, ontroerd, verbaasd, en hoogverrukt van zinnen, 
Dat doek met zegenenden lach! 
 
Dat alles, en nog meer, doorluchtigst volk der aarde! 
Is zoete vrucht van eigen teelt. 
Gij, gij dankt andren niets. Gevoel van eigen waarde, 
Ziedaar wat u het meeste streelt! 
 
Wie is de zanger, in Apollo's gunst geboren, 
Die, opgevoerd in hooger spheer, 
Der wereld op zijn harp den hemelval doet hooren, 
Die u, o Belgen! klinkt ter eer? 
 
Gewis, daar is er geen; Homeer alleen kon 't wezen; 
Had hij geleefd in onzen tijd, 
Wij zouden van Achil noch Agamemnon lezen; 
Hij had aan u zijn' zang gewijd! 
 
Geen wonder, dat niet één van al de Batavieren, 
Met klank van Vondel's gouden luit, 
De hoofddeugd huldigt, die, o Belgen! u mag sieren: 
Want Hollands taal drukt haar niet uit; 
 
De deugd, waaruit zoo forsch en plotsling mogt ontspringen 
Uw eerbiedwekkend volksbestaan, 
Dat, in den breeden vloed van 's werelds wisselingen, 
Staat als een rots in d' oceaan! 
 
Verhef u, achtbaar volk! op al uw groote mannen, 
Wier wedergade de aard' niet kent; 
Wier naam, vereeuwigd als de schrik der volkstirannen, 
Eens blinken zal aan 't firmament! 

{==425==} {>>pagina-aanduiding<<}

Want eens zal Jupiter voor van de Weijer wijken. 
In plaats van Pallas, Mars, Mercuur, 
Ziet men Stassart, Robauix en fieren Daine prijken 
En flonkren in het nachtlijk uur. 
 
Waant echter, Belgen! niet, dat ik mij durf vermeten 
Breed uit te weiden in uw' lof; 
Want zelfs het achtbaar hoofd van alle puikpoëten 
Had moeten huivren voor die stof. 
 
Ach! vloeide 't Belgisch bloed, geen Hollandsch, mij door de aadren, 
En was der Muzen gunst mijn deel, 
'k Bragt in de zaal, waar nog de Rodenbachs vergaadren, 
Ten offer 't keurigst dichtjuweel. 
 
Maar, moge ook mij het hart als dat des Belgs niet kloppen, 
't Gloeit echter voor 't verheven schoon; 
En zou 'k dan, stug en koel en wrevlig, de ooren stoppen, 
Bij 't galmen van uw' jubeltoon? 
 
Hoe! ik, die 't vaderland der Trompen en van Galen 
Met fierheid als het mijne ook acht; 
Ik, die in de eigen stad door 't licht mij zag bestralen, 
Die held van Speyk heeft voortgebragt! 
 
Zou ik, o Belgen! u mijn hulde kunnen weigren? 
U, wie oud Holland is verpligt 
Weêr trotsch in heldenglans van vroeger eeuw te steigren, 
Waarvoor oud Romes luister zwicht! 
 
Hadt gij niet, even wuft als dartel en roemzuchtig, 
Den edlen vrijheidsboom geplant, 
Dan toch had Holland niet, heldhaftig en roemruchtig, 
Haar donders op u losgebrand. 
 
Dan deed het heden niet als in een' spiegel schouwen 
De daden van ons voorgeslacht, 
't Welk toonde, dat, als God de zuil is van 't vertrouwen, 
Dan eendragt bron is van de magt. 
 
Neemt aan, neemt aan den dank, dien 'k u van harten wijde! 
Gaat voort op 't ingeslagen spoor! 
Beteugelt slechts den lust, den heeten lust ten strijde! 
Geeft, Belgen, geeft dien raad gehoor! 

{==426==} {>>pagina-aanduiding<<}

Dan wordt de zoete vrucht van Lafayette's droomen, 
't Kleinood der onafhanklijkheid, 
Niet, in tien dagen tijds, u door Oranje ontnomen, 
Die Hollands dappren voorwaarts leidt. 
 
Laat vrij 't historieblad eens Hollands volk doen eeren, 
Als het roemruchtigst volk der aard'; 
Datzelfde blad zal toch het nageslacht eens leeren, 
Dat gij alleen 't roemzuchtigst waart! 





Daine van buiten en van binnen bekeken.

Een Magnetische Droom.

'k Droomde onlangs, (raar kan men droomen!) 
'k Droomde, 'k was Magnetiseur, 
En (waar kan een mensch toe komen?) 
'k Leefde er van en grand seigneur. 
 
'k Had het doel van mijn verlangen, 
Daine's slaapmuts, onder 't hoofd, 
Die, bij Hasselt opgevangen, 
Mij voorlang reeds was beloofd. 
 
Geïnspireerd door hooger magten, 
Zag ik (met verlof gezegd) 
In een paardenvijg meer krachten, 
Dan in heel de apteek, gelegd! 
 
'k Had almeê de gaaf verworven, 
('t Was nog nooit zoo ver gebragt) 
Elk, 't zij levend of gestorven, 
Naakt te aanschouwen in den nacht. 
 
'k Stak de slaapmuts onder 't linnen, 
En, wie haar gedragen had, 
Lag, van buiten en van binnen, 
Vóór mij, open als een blad. - 
 
Zie! daar ligt hij, (treedt vrij nader) 
Daine!....Slaapt hij? Kan het zijn! 
Slaapt dan ook een landverrader!.... 
't Is de zwijmel van den wijn. 
 
Daine.....Wat die naam beteeken'? 
Franschen oorsprong duidt hij aan. - 
Laat uw Dictionnaire spreken: 
‘Daine, hinde,’ vindt ge et staan. 

{==427==} {>>pagina-aanduiding<<}

Stel dan vrij uw' naam te pande, 
Hindenchef van 't hindenheer! 
Maaktet ge ook uw' roem te schande, 
Toch hieldt gij uw' naam in eer! - 
 
Schouwt dien kop; wat zegt die knobbel? 
't Is de steelzin. En die kuil? 
Trouweloosheid. En die bobbel? 
Daar houdt zich de lafheid schuil. 
 
Oog- en neusbouw, spits van boven, 
Schijnt tot aanwas nog bekwaam; 
Dikwijls gaan (men mag 't gelooven) 
Lange neus en ooren zaam. 
 
Met een dubbel vel omtogen, 
Prijkt het stalen voorhoofdbeen; 
Voorts de vingers kromgebogen, 
Duidt naar zeker handwerk heen! - 
 
Thans, na 't oppervlakkig schouwen, 
Dring ik anatomisch door; 
En ik draag u, in vertrouwen, 
Wilt ge 't, mijn bevinding voor. 
 
Iets kreeftaardigs in gewrichten 
Wijst het beengestel mij aan; 
Neiging dus tot kreeftenpligten, 
Kreeftengang en kreeftbestaan! 
 
't Maaksel van 's mans oog, inwendig, 
Zweemt naar dat van os en paard; 
En men wil, dat dit bestendig 
Invloed heeft op 's menschen aard. 
 
Wat toch maakt het vee der weiden 
(Zoo geducht in lompe kracht) 
Dus vreesachtig en bescheiden; 
Wat toch schenkt ons de overmagt? 
 
't Ligt in 't maaksel van hunne oogen, 
Dat den schijn voor 't wezen houdt, 
En den mensch en diens vermogen 
Avregtsch en vergroot aanschouwt. 
 
Zóó, waar zich gevaar liet rieken, 
Zag dan Hasselt's Don Quichot 
Reuzen ook in molenwieken, 
Werd zijn ossenmoed ten spot! 

{==428==} {>>pagina-aanduiding<<}

Luttel plaats wordt ingenomen 
Door het hart, voorbeeldloos klein, 
Kankerachtig aan de zoomen, 
En van binnen gansch onrein. 
 
Groot van omvang zijn de longen, 
Gaaf en zuiver, maar vol wind, 
En tot schreeuwen schier gedwongen, 
Als bij 't pasgeboren kind. 
 
Boven alles hoogst merkwaardig 
Is de wijde en holie maag, 
Immer tot ontvangen vaardig, 
Altijd hongerig en graag. 
 
Kennelijk is de overhelling 
Tot een' zeer versnelden gang; 
Kniegewricht in buigbre stelling; 
Beengeleding dun en lang. 
 
Heel de beenbouw schijnt te wenken 
Op den haas, ter vlugt verpligt: 
Wien natuur dus kwam beschenken, 
Achterhaalt geen vijand ligt! 
 
o! Hoe zou het ridderteeken 
Van den gulden hazepoot 
Van zijn snelle daden spreken, 
Hangende aan een bindekoot! - 
 
Maar, wat hoor ik! - Is 't ontwaken 
Van 't geweten, dat hem kwelt, 
En die zuchten hem doet slaken, 
En zijn wezen dus ontstelt? 
 
Hoor! hij mompelt: retirade! 
't Is waarachtig, of hij weent, 
En de held om lijssgenade, 
Met gevouwen handen, steent! 
 
'k Nader hem, en roep meteenen: 
‘Wiilem van Oranje! wraak!’.... 
Angstig schrikt hij op - verdwenen 
Is mijn droom, en ik ontwaak. 

j.w. ijntema.

No. VI. Meng. bl. 275. noot reg. 8. staat Huisbroeker, in plaats van Hensbroeker polder.
No. VII. Boekbesch. bl. 294. reg. 24. moet zijn Syeniet, en reg. 25. Kiesel-conglomeraat.


{==429==} {>>pagina-aanduiding<<}

Mengelwerk.

Gedachten na het hooren eener verhandeling over de Artesische boorputten.

(Voorgelezen in eene Letterkundige Maatschappij.)

Kunsten en wetenschappen: ziedaar de hefboom, met welken de wereld, die wij kennen, de gansche gedaante der aarde, met hare rijken en staten, als uit den afgrond der duisternis en woestheid is opgebeurd en nog dagelijks tot glansrijker hoogte wordt gevoerd; kunsten en wetenschappen, naauw vereenigd, te zamen werkende, als eene Godheid beschouwd, die, velerlei krachten oefenende, dezelve menigmaal tot ééne bron doet zamenvloeijen, waaruit wederom de verschillendste beken stroomen. Gij, Letterkunde, die de taal beschaaft, het eene volk het andere leert verstaan, de eene eeuw aan de andere bindt, en alle kennis, elke ontdekking, wetenschap of kunst van éénen tot het eigendom van duizenden, van duizenden tot het eigendom van éénen maakt; die den smaak en het harte vormt, ja, als met Orpheus' lier, uit woeste boschbewoners onnavolgbare Grieken schept! En gij, Natuurkunde, zonder welke de mensch eigenlijk niet kan bestaan en leven, die hem bij iedere schrede in dit rijk der natuur moet vergezellen en voorlichten, maar die hem ook tot den heer van hetzelve maakt, ja hem de schepping doet herscheppen, - die de zee tot een effen pad, de woestijn tot eene vruchtbare streek, de winden tot zijne dienaars, het vreeselijk vuur tot zijn nuttigst werktuig stelt, en tot de onzigtbare, geheimzinnige krachten toe, van welke wij niets begrijpen, door uwe bezweringen oproept, om te dooden of levend te maken! Schilderkunst, die u aan beiden aansluit! Toonkunst, die, op een' gespannen darm of door eene houten buis, tot het innigste der ziele spreekt, de hartstogten opwekt en leidt, de gedachten ten hemel voert,

{==430==} {>>pagina-aanduiding<<}
en alleen waardig geacht wordt ons tot voor Gods troon te vergezellen en Hem ten offer der verheerlijking te worden toegewijd! Kunsten en wetenschappen - wie gevoelt geen' eerbied, wanneer hij uwen tempel binnentreedt, wanneer hij over uwe weldaden, over uwe schepping nadenkt, in welke wij verkeeren - wij, stadbewoners, handelaars, beschaafde lieden, die naauwelijks eene gift der natuur anders dan uit de hand der kunst ontvangen - wij, Amsterdammers, zeg ik, bovenal, die eerst den grond moesten vormen, waarop wij onze prachtige en gemakkelijke woningen konden bouwen!
Ja, M.H., deze uitroeping perst mij het gevoel af, bij de gedachte aan zoo vele wonderen, als het menschelijk vernuft, vooral in de laatste jaren, op vroege en latere ontdekkingen heeft gebouwd; gedachte, die ons de toekomst met nog al grootscher verwachting doet tegenzien, en slechts de kortstondigheid leert beklagen, welke aan ons leven en genot dezer heerlijkheid is verbonden. Niet alleen toch blijkt ons uit het verledene de vruchtbaarheid van den menschelijken geest, die, over den Chaos zwevende, met elken dag nieuwe scheppingen doet ontstaan; maar ook het verband, waarin deze tot elkander staan, als eene kluw, die zich van zelve ontwikkelt, eene moederplant, door toeval of nieuwe vernuftspranken bevrucht, om telkens schooner bloemen en voedzamer zaden voort te brengen. Zoo werkt de kennis op de oefening onzer kracht en het gebruik der schatten, door God in het geschapene gelegd. En desgelijks werken deze op onze kennis terug, om ons de geheime bronnen te doen ontdekken, uit welke Hij ons geslacht sedert eeuwen laafde, en de wonderbare eenvoudigheid der middelen te doen inzien, met welke Hij het meest verbazende tot stand bragt.
Nog zal het u even raadselachtig zijn, waarop al deze hooggespannene, maar weinig bepaalde gedachten moeten uitloopen. Ik weet inderdaad zelf niet regt, G.G., van welken kant ik de stoffe zal aanvatten, of welke leiding en vorm ik zal kiezen, om u een denkbeeld te ont-
{==431==} {>>pagina-aanduiding<<}
wikkelen, dat slechts als de schaduw van een reuzenbeeld voor mijne eigene ziele staat. Doch welaan, volgen wij de orde, door tijd en omstandigheden aan de hand gedaan.
Schoon de H. Geschiedenis ons leert, dat het menschdom uit éénen bloede geschapen is, vinden wij echter, volgens denzelfden Goddelijken wil, reeds vroeg den ganschen aardbodem door hetzelve bewoond. Onmetelijke zeeën en bruisende stroomen, onuitoogbare bergen en naakte rotsen, akelige moerassen en brandende woestijnen scheiden het eene geslacht van het andere. Hoe velen van dezelve derwaarts kwamen, hoe de menigte van eilanden in de groote Zuidzee, b.v., met menschen is bevolkt geworden, wier zeevaartkunde, bij hunne ontdekking, nog in de eerste kindschheid was, zal welligt nooit geheel opgehelderd worden. Wij kennen het verledene alleen van die volken, welke eene geschiedenis bezitten, of althans hunne lotgevallen in de algemeene historie der wereld zien opgenomen. Bij dezen nu bieden zich vooral twee middelen van gemeenschap aan, welke voor eene nadere beoordeeling vatbaar zijn. Het eerste: over zee.
Wij weten, dat het grootste gedeelte van onzen aardbol met water bedekt is; dat, hetgeen vast land genoemd wordt, inderdaad slechts uit grootere eilanden bestaat, die, zelve wederom met breede stroomen doorsneden, of geheel niet, of slechts langs verre en onbekende omwegen, voor elkander toegankelijk zijn. Ondertusschen werd al vroeg gebruik van die eigenschap des waters gemaakt, dat vele voorwerpen op hetzelve drijven. Van kleine proeven geraakte men allengs tot stouter ondernemingen, bij welke nu van den op- en afloop eener rivier, dan van den wind zal zijn gebruik gemaakt, om in het gebrek of te kort schietende van menschelijke kracht ter voortstuwing te voorzien. Maar, hoe onvoldoende bleven deze middelen, om den Oceaan in te steken, zich buiten het gezigt des lands te begeven, en daar, zonder spoor of leidsman, op de genade der winden te drijven! Ondertusschen maakte iedere stap moediger, en, terwijl allerlei

{==432==} {>>pagina-aanduiding<<}
hartstogten, begeerte, wraak, nieuwsgierigheid, woelden, en allerlei toevalligheden, afdwalingen, rampspoeden, hulpe boden, peinsde het schrander vernuft en maakte het verstand gevolgtrekkingen, om nieuwe middelen tot gebruik uit te vinden. Zoo is de zeevaart, als van een hulpeloos knaapje, tot een' reus opgegroeid; en hetgeen voormaals eene scheiding was, dat is een middel van vereeniging geworden. Onze geheele handel rust op dezen grond; groote schepen voeren ons de waren uit Zuid en Noord toe; waar een land slechts door de zee wordt bespoeld, daar is de deur voor ons geopend, daar vinden wij als 't ware bekenden en geburen, die ons met het hunne bijstaan, en wederkeerig, wat zij behoeven, van en door ons ontvangen. Dat is het werk van wetenschap en kunst. Daartoe dient niet alleen de bouwkunde, die groote schepen zamenstelt, geschikt om wind en stroom te tarten, noch de schrandere berekening der werktuigkunde, die den ongestadigen luchtstroom de rigting aanwijst, in welke hij zijne kracht moet oefenen, en door middel van zeil en roer, zonder eenige eigene inspanning, ons vaartuig met ontzaggelijke snelheid doet voortspoeden; maar ook de kennis van den hemel, deszelfs gesternten, hunnen stand en loop, benevens die wondersteen, welke, als het geweten in den mensch, onder allerlei slingering en misleiding, immer het ware noorden aanwijst.
Maar er is onder de opgesomde muren des afscheidsels, die de menschen in gansch afgezonderde natiën verdeelen, nog één schijnbaar onoverkomelijke. Het zijn de onmetelijke zandwoestijnen, die grootelijks in of bij het vroegst bewoonde gedeelte des aardbodems, maar vooral in Afrika, gevonden worden. Of het de hemelhooge bergen zijn, die de wolken, door vaststaande winden, uit één' en denzelfden hoek aangedreven, beletten, deze deelen der aarde te besproeijen; of het de verbazende hitte is, die hier, door het zand weêrkaatst, de dampen in de lucht belet tot regendroppen te verdikken, of dat de onvruchtbare grond nieuwe verhindering

{==433==} {>>pagina-aanduiding<<}
oplevert, om deze zwarigheden te boven te komen, zoodat er geen hoog geboomte opschiet, 't welk de wolken aantrekt en vogelen en dieren lokt, die zaden en bemesting medebrengen, en ook die kleine plantjes ontbreken, welke langzamerhand vastheid en vet aan den bodem mededeelen, dan of het bewegelijke, telkens omgewoelde en opgehoopte zand allen duur derzelven tegenhoudt, - genoeg, geen sprietje groeit op deze, honderden van mijlen lange en breede, velden; dier noch insekt laat er zich hooren; of zoo er een levend schepsel verdoolde, het is een verslindende leeuw of een onweêrstaanbare roover. Wie zal deze zandzeeën oversteken? Wie zal zich van teerkost, van water voor zich en zijne lastdieren, gedurende vele weken, voorzien? Wie zal het in deze brandende hitte, zonder eenige schaduw, zonder andere verpoozing, dan den kouden nacht, uithouden? En toch zien wij ook deze zwarigheden verwonnen. Wij zien den karavanenhandel, veel vroeger nog dan beduidende scheepvaart, in vollen gang, ja, tot vóór korte eeuwen, alleen de waar uit het diepste van Indië aanvoeren, die wij door middel der zee slechts over Europa wisten te verdeelen. De alleroudste geschiedenis, door mozes uit vroegere overleveringen zaamgesteld, vermeldt ons reeds de Ismaëlieten met hunne kemelen, die op het vruchtbare Egypte handel dreven. En nog bestaat geen ander middel van gemeenschap tusschen de volken in het binnenland.
De natuur, die overal, waar slechts leven bestaan kan, zoodanige schepselen voortbrengt, wier behoefte te dier plaatse vervuld, wier vermogens aldaar aangewend kunnen worden, teelde in den omtrek dezer woestijnen dien straks gemelden kemel, onvermoeid, snel, gedwee, met het schraalste voedsel tevreden, in staat zich voor vele dagen van noodigen drank te voorzien. En de mensch, die zich al den rijkdom der schepping weet toe te eigenen en ten nutte te maken, rigtte denzelven af, om hem op deze togten te dienen. Zoo zien wij de zonen van jakob naar het rijk der pharao's henen-
{==434==} {>>pagina-aanduiding<<}
trekken, om van daar koren te halen; gelijk wij er vroeger de kinderen der woestijn hunne koopwaren en joseph als slaaf derwaarts zagen voeren. Immers, die zelfde rijkdom der natuur in verscheidenheid van voortbrengsels, en deze bijzondere gesteldheid van den mensch - arm in zichzelven, alles van zijnen geest, van zijne oefening en inspanning moetende wachten - zijn nood en begeerte brengen de natiën in beweging, om ruilingen met andere aan te gaan. Deze mist het onontbeerlijke; die wenscht het aangename. Deze moet zich zelfs het onmisbare zout van op grooten afstand bezorgen; die vlast op edele gesteenten, vooral edele metalen, als algemeen middel van handel welhaast het begeerlijkste voorwerp geworden. Vooral ook trekt de slavenhandel al vroeg onze aandacht. Waar zich in die tijden een Staat tot aanzien en bloei verhief, eene enkele hoofdstad honderdduizenden van menschen vergaarde, en zulk een middelpunt van uitgebreide landen de weelde zijner bewoners tot eene hooge maat deed rijzen, daar schijnt de slavenstand inderdaad onontbeerlijk te zijn geweest. Waar men geene molens had om het koren te malen, geenen ploeg om de aarde te doorwroeten, geene werktuigen van allerlei aard, die den arbeid thans verligten, en menigmaal geene gelegenheid om vele lastdieren te kweeken en te voeden: hoe zou men het daar zonder
gedwongen arbeid van vele handen hebben kunnen stellen; hoe zou het magtige, beschaafde volk, niet in staat de woeste bewoners van andere streken vrijwillig tot zijne dienst te nopen, zich niet geregtigd hebben geacht hen daartoe te dwingen; hoe zou het, eerst zijne krijgsgevangenen, straks die van anderen, en eindelijk allerlei geroofden, daartoe niet gereedelijk hebben aangewend? Heeft niet deze zelfde grond van onontbeerlijkheid in het weelderig Europa dit gebruik, ten aanzien der Negers in zijne volkplantingen, in weerwil van het Christendom, tot op onze dagen staande gehouden? En weten wij wel, wat wij doen, wanneer we, de uitvinding veler nieuwe werktuigen in onze dagen misprijzende, de duizenden van meestal slaafsche handen

{==435==} {>>pagina-aanduiding<<}
voorbijzien, die voorheen aan den roeiriem zoo wel, als aan de pen en wat niet al gekluisterd waren, thans door zeil- of stoomtuig, door drukpers en spinstoel en weefgetouw rijkelijk vervangen? Ja, schijnt de machine hier bijna tot een redelijk mensch verheven, daar was deze overal tot een werktuig vernederd en genoot weinig meerdere regten.
Maar, M.H., herinnert u, dat ik van vele honderden mijlen uitgebreidheid der woestijnen sprak, die volken van volken scheiden, en vraagt nogmaals: hoe waren deze togten mogelijk? De kameel moge weinig behoeven, hij behoeft toch iets; hij moge zich voor vele dagen van vocht voorzien, het zijn weken, die tot de reis gevorderd worden. Daarenboven heeft hij de koopwaar en den voorraad voor zijnen eigenaar en drijver te voeren. En besta ook de karavane uit tien- en honderdtallen, elk brengt zijne behoeften en weinig anders mede. Inderdaad, het menschelijk vernuft had deze zwarigheid niet zoo vroeg, ligt wel nimmer verwonnen. Doch eene bijzondere omstandigheid, een nimmer te hopen verschijnsel kwam hem hier vriendelijk te gemoet. Te midden van die uitgebreide velden des doods, onder gelijken involed van denzelfden brandenden hemel, van elke zee of rivier afgescheiden, bevinden zich enkele gezegende plekken, waar de schaduw rust en verademing, de boomen veldvrucht overvloedig voedsel, de beek niet slechts dadelijke verkwikking, maar voorraad tot de verdere reize geeft. Van die heerlijke uitzonderingen op de algemeene onvruchtbaarheid heeft de mensch, door ondervinding en nadenken, eene aaneenschakeling van herbergen en voorraadschuren gemaakt, die hem de meest afgelegene oorden veilig doen bereiken. De hemel, met zijne onveranderlijke gesternten, wijst hem de te houdene streek aan. En wanneer hij nog vele uren van de Oase (zoo noemt men deze eilanden in eene zandzee) verwijderd is, en met het oog of oor niets kan ontdekken, dan bespeurt hij haar echter reeds, dan verheft de kemel het nederhangend hoofd,

{==436==} {>>pagina-aanduiding<<}
rekt den hals en strekt den geopenden mond voorwaarts, als om de waterdeeltjes der lucht in te snuiven, dan herleeft het gansche dier en zijn meester met hetzelve, dan gaat een vrolijk gejuich van de geheele karavane op, en alles versnelt zijne schreden. Eindelijk blaauwt het paradijs in de verte; vogelen en insekten laten zich vernemen, ja allerlei, ook gevaarlijk gedierte tuigt van nieuw leven. Nu hoort men den palmboom ruischen, ziet het groen de velden bedekken, ademt de heerlijke geuren in, en schat de minste verkwikking te hooger, hoe langer men alle dergelijke moest missen.
Maar, van waar deze paradijzen, deze heerlijke plaatsen van rust en verkwikking? De naaste, zoo wel als de meest verwijderde oorzaak is spoedig aangewezen. Deze is de weldadige Voorzienigheid, gene eene bron, door Hare zorg daar geplaatst, een' rijken overvloed van koel en zuiver vocht opgevende, dat alles besproeit; zoo ontstaat van zelve groei en leven, zoo biedt het eene het andere hulp, om den grond met planten en dieren te bedekken. Maar de middeloorzaak, M.H., de oplossing van het raadsel, uit welke verborgene ader welt dat overvloedige vocht op - hier, waar alles droog en dor is, waar zee noch rivier in de nabijheid en geen water in het doorwoelde zand is te ontdekken? Ik weet niet, (schoon ik het naauwelijks betwijfel) of men hieromtrent bepaalde gissingen heeft gewaagd. Noch natuur- noch aard- en aardrijkskenner van beroep, merk ik slechts de bloemen en vruchten op, ons door de zorgvuldige kweekers dezer rijke velden van menschelijke kennis aan de hand gedaan. En als zoodanig trof mij vóór eenigen tijd die aanmerking, welke de ware aanleiding tot al het gesprokene is geworden.
Ik sprak reeds van den nood en de begeerte des menschen, als de twee polen van zijn bestaan, om welke alle zijne grootheid, door ontwikkeling, draait - van het zout en het goud, niet slechts in het zand opgespoord of uit het water getrokken, maar menigmaal tot uit het hart der aarde opgedolven. Ik zou met geen min-
{==437==} {>>pagina-aanduiding<<}
der regt van andere stoffen en metalen, ijzer, kolen, marmer, wat niet al, kunnen spreken, en u in de mijnen, bij de bereidingen en vervoeringen van het opgegravene, de kunst en wetenschap der menschen, hunne stoutheid, hunne eigene scheppingen doen bewonderen.
Onder de werktuigen, door hen gebezigd, is ook de grondboor, door middel van welke men de aarde, tot op eene verbazende diepte, onderzoekt, om te weten, wat dezelve zal kunnen opleveren. Onbegrijpelijk kunstig is dit werktuig, zoo als hetzelve althans tot straks te melden einde wordt gebezigd. Geene steenrots biedt het wederstand, geen rullig zand of dun slijk belet het, den gemaakten doorgang open te houden, en hetgeen daaronder ligt zuiver voor den dag te brengen. En welk is nu het gebruik, waarvan ik zoo even sprak? Het is, M.H., om water uit het diepste van den afgrond op te halen; wat zeg ik! om hetzelve slechts een' doorgang naar boven te verschaffen. Want met kracht komt het te voorschijn, dikwijls tot overstroomens toe; zoodanig, dat het alles dreigt onder water te zetten, en de stopping somtijds niet minder noodig en moeijelijk wordt, dan eerst de opening was. Zoodanig middel, om zich eene onuitputtelijke bron van zuiver water te scheppen, is thans in een deel van Frankrijk en Engeland van vrij algemeen gebruik; en bedrieg ik mij niet, dan is hetzelve ook reeds tot besproeijing en verbetering van dorre gronden aangewend.
Het blijkt dus, dat er, diep in den grond, een groote voorraad van deze onontbeerlijkste hoofdstof wordt gevonden, ja dat dezelve met kracht naar boven gedreven, en alleen door de daarop rustende beletselen verhinderd wordt zich te vertoonen. En van waar vooral dit laatste verschijnsel? Van waar, dat het water uit de onzigtbare, diep verborgene wellen zich van zelve zoo krachtig verheft? Ziehier, wat men er ons van zegt, en ik zonder teekening of natuurkundige berekening daarvan kan mededeelen. De onophoudelijke regens, op de aarde gevallen, doordringen zigtbaar, schoon niet even spoedig

{==438==} {>>pagina-aanduiding<<}
en gemakkelijk, derzelver oppervlakte. Hier en daar, op rotsgronden bij voorbeeld, gebeurt dit echter niet, en het is slechts bij afstrooming of door den wind, dat het langzamerhand verdwijnt. Het is natuurlijk te verwachten, dat de verzakking van het vocht, in de lagere deelen der aarde, soms door even ondoordringbare grondlagen wordt gestuit, en dit, wanneer aanmerkelijke hoogten zulk een veld omringen, geweldig opgehoopt. Ja, deze aanvoer, al gedurig toenemende en niet meer te bergen, zet zich, volgens de wetten der waterweegkunde, die somtijds onze regenbakken doen bersten, met alle kracht, naar elke zijde uit, tot dat het een' uitgang, een' zwakker' wederstand, eene doordringbaarder grondlage vindt, om zich alsdan op nieuw te verspreiden en meer of minder diep te dalen. Doch bevindt zich geen weg dan naar boven geopend, vindt het dáár alleen geenen of zwakken tegenstand, zoo volgt van zelve, dat het zich verheft, dat het met meerder of minder kracht en overvloed oprijst en de oppervlakte der aarde besproeit. Dit wordt door de boring bewerkt, en de vraag blijft slechts over, of zij overal deze werking zou doen. Tot nog toe schijnt zij, op de regte wijze ondernomen zijnde, niet mislukt te wezen, schoon de moeite en de vereischte diepte van den put, zoo wel als de kracht en rijkdom van den waterstroom, veel verschil oplevert. Maar tot nog toe schijnt het ook maar alleen in Engeland en het naburig gedeelte van Frankrijk beproefd te zijn, beide met krijtbergen omringd, die hunnen ondoordringbaren bodem onder het gansche land schijnen heen te strekken.
Doch ziehier juist het treffende, waarvan ik sprak. In een vaderlandsch werk over Afrika, bij de beschrijving der vreeselijke woestijn Zara, in het oosten vooral met verscheidene Oasen of vruchtbare eilanden bezaaid, lezen wij het volgende: ‘In dezelfde rigting als de Nijl van Egypte loopt eene rij kalkachtige heuvels; aan derzelver westelijk einde breidt zich de groote Libysche woestijn uit, of liever tusschen de eerste en eene meer westelijke heuvelrij. Hier nu borrelen ver-
{==439==} {>>pagina-aanduiding<<}
scheidene waterbronnen uit het zand op, en vormen in 't rond eenen vruchtbaren grond om zich heen. Drie derzelven vindt men in deze rigting van het N. naar het Z., de kleine, de Oase van Dakel, en de groote.’ (*) Wie kan nalaten hier vergelijkingen te maken? Wie acht het onmogelijk, dat de natuur zelve, door de toevallige gesteldheid van den grond geholpen, hier het werk der menschen voor hare rekening heeft genomen - dat de kracht des opborrelenden waters allen wederstand heeft overwonnen en het bevruchtend vocht over de aarde uitgestort? En indien dit eens zoo ware, indien wij het geheim - moet ik zeggen der natuur of der Voorzienigheid? - in dit opzigt hadden ontdekt, welke mogelijke uitzigten van herschepping der aarde deden zich daarmede niet in de wijde verte op!
Denkt geenszins, G.T., dat ik mijne onkunde, of de plaats, die ik hier inneem, zoo ver vergeet, om, als een voorstander der toegepaste wetenschap, met nieuwe ontwerpen voor den dag te treden. De woestijn zou bij ons, die aan groote wateren zitten, daartoe inderdaad wel het laatst moeten in aanmerking komen. Maar, hier keer ik tot mijne eerste gedachte terug: wat is er op aarde niet veranderd! Hoe is dezelve door den mensch herschapen! En welke vorderingen in den laatsten tijd doen ons niet zien, dat er nog oneindig meer kan gebeuren! De afstanden verdwijnen, wanneer de stoute Brit, door bergen en afgronden, in uren tijds tientallen van mijlen aflegt. De loop en keer van wind of stroom wordt den schipper onverschillig, die den stoom te zijner beschikking heeft; en de eilanden worden daardoor als met vaste bruggen eener ongestoorde gemeenschap aan elkander verbonden. Wie weet, of de woestijn niet eenmaal, veel meer nog dan de zee, tot een begaanbaar pad, of, volgens jezaias, tot een vruchtbaar veld gemaakt worde? Immers de kunsten en wetenschappen wandelen de aarde rond. Azië had hare beurt; Europa begint ze

{==440==} {>>pagina-aanduiding<<}
reeds aan anderen af te staan. Afrika heeft wel vroeg haar Egypte, haar Carthago en zelfs latere Staten gehad, vol bloei en welvaart; maar hare woestijnen, die ons tot hiertoe de kennis aan dit uitgebreid en volkrijk werelddeel grootendeels ontzeggen, zijn voor de meeste inboorlingen desgelijks nog onoverkomelijke hinderpalen. Wat zal de toekomst eenmaal baren?
Nog is het menschelijk geslacht slechts weinige duizend jaren oud. Traag zijn doorgaans de vorderingen der kindschheid - vele de verkeerdheden en verachteringen eener onbezonnen jeugd - talrijk de dagen van rust en loome vadzigheid. Maar menigmaal brengt ook de kwaal het middel mede; op de stilte volgt onrust, en het veld, eerst gespaard en onmerkbaar voorbereid, brengt daarna honderdvoude vruchten voort.
Ziet daar, G.T., u mijne gedachten, zoo ik hoop, medegedeeld. Vraagt gij, waartoe dezelve moeten leiden? Om uw gevoel, uw nadenken op te wekken, u een betamelijk, verheven genoegen te verschaffen. Niet dat ik daartoe nederzat en vooraf koel berekende, hoe ik u tot mijne hoogte zou opvoeren en u mijne ruime, verhevene uitzigten openen. Neen, ik zelf schijn mij hier veeleer slechts het werktuig te zijn. Of grenst niet de onweêrstaanbare zucht tot mededeeling aan het dierlijk instinkt? Is niet de wetenschap, op welken hoogen of lagen trap geplaatst, als eene moeder, de weetgierigheid als een zuigeling te beschouwen, beide even begeerig den drang der natuur te volgen? Ja, ik vertrouw, met genoegen volgde mij uwe herinnering, ware het ook als door eene spoorlooze woestijn. Grootsch immers waren de overblijfsels der oudheid, langs welke wij als henentrokken, stout de verschieten, op welke onze blikken rustten, heerlijk de geuren, die ons hier en daar toewasemden. Vooral stond er ons telkens de mensch voor oogen, die dat alles bezielt. Vooral zagen wij dat heerlijk woord der scheppende Almagt vervuld: Laat ons menschen maken naar onzen beelde en naar onze gelijkenis, en dat zij heerschappije hebben over de visschen der zee en

{==441==} {>>pagina-aanduiding<<}
over het gevogelte des hemels en over het vee en over de geheele aarde! Ja, kunsten en wetenschappen! ja, Schrijf-, Druk- en elke andere kunst des beschaafden levens! heerlijk zijn uwe gaven. Kort moge ons leven zijn, en zeer beperkt de kring, dien wij met onze zinnen doorloopen, gij maakt ons deelgenoot aan de vroegere eeuwen, aan de andere landen, aan het denkbeeldige zelfs en de toekomst, die het eenmaal doet bestaan. Uw licht is als de zon, die de duisternis verdrijft, den schoonen morgen, den helderen middag voor ons vormt, en zelfs den avond nieuwe heerlijkheden achter de gloeijende purperwolken doet beloven. Wél, wél ons, die het licht zoeken en ons in hetzelve verlustigen! Wél ons, zoo het inderdaad ons hart verheft en onzen smaak reinigt! Daartoe iets bij te dragen, was de hoop, waarmede ik mij heb gestreeld. Dit bereikt te hebben, zal mijn toereikend loon wezen.
S.

Iets uit een satyriek geschrift, dezer dagen uitgekomen, van dr. Mises, te Leipzig, over de cholera.

Ik durf wedden, dat van twee personen, van welke zich de een slechts half kan verzadigen, de ander de helft op zijn bord moet laten liggen, de tweede den eersten nog benijden zal; want genen ontbreekt slechts eene halve portie, dezen eene halve maag. Is het niet opmerkelijk, de klagt te hooren van een overloopend vat, dat het de soep niet bevatten kan, en te gelijk die van een ander, daarnevens staand, ledig vat, dat het zich met den dauw des hemels moet vergenoegen, terwijl het eene alleen zijn overschot in het andere behoefde te laten overloopen? Is het niet opmerkelijk, niemand luider over de ellende der armen te hooren klagen, dan juist de rijken, die hen konden helpen? Want niet de arme, maar de rijke eet thans zijn brood met tranen; de eerste heeft alleen tranen zonder brood. Minder de overbevolking van het eene

{==442==} {>>pagina-aanduiding<<}
oord, dan de nietbevolking van het andere, alleen de domheid der menschen of derzelver leiders, die hen, als rupsen aan een' kaalgegeten tak, als bij klompen aan een' uitgeputten nijverheidstak doet blijven hangen, terwijl de boom welligt nog vele andere groene takken heeft, waaraan zij zich verdeelen konden, is oorzaak van hun hongerlijden. Ontwijfelbaar heeft de Schepper koren en aardappelen laten wassen om gegeten, niet om gedronken te worden. Maar is het niet zeer natuurlijk, dat, wanneer men de voedingsmiddelen in vocht verkeert, men ook slechts vocht overhoudt om zich te voeden? Vast gaat het, dat, wanneer alle veldvruchten, die thans, tot brandewijn verbruikt, den weg naar het hoofd nemen, om zich daar in revolutionaire en korzele idéën van Vrijheid en Gelijkheid tegen Staat en Nabuur te veranderen, als brood of brij of pannekoeken den weg naar beneden insloegen, er niet slechts genoeg zijn zou, om goedkoop verkocht te worden, maar ook nog geld zou overblijven, om dezelve te koopen, verstand genoeg, om dat geld te verdienen, en mest genoeg, om het produkt zelf weder te telen; en dat de grond alles behalve hecht is, waarop men beweert, dat de brandewijn tot versterking in den arbeid dient: want het Romeinsche Coliseum werd gebouwd in eenen tijd, toen men nog geen snaps kende, en stortte in puin, toen men daarvan overvloed had. Slechts die verandering heeft de brandewijn te weeg gebragt, dat, terwijl voormaals de menschen dronken om te kunnen arbeiden, zij thans, ten beste genomen, arbeiden om te kunnen drinken.
Naardien nu de menschen het kwaad der overbevolking niet op eene verstandige wijze gelieven te verhelpen, zoo komen hun in dezen onverstandige en geweldige middelen te hulp, en wel in de eerste plaats de Krijg, en, wanneer deze zich niet werkzaam genoeg betoont, deze of gene pestaardige ziekte. Vanhier ook de Cholera! Intusschen is deze, men moet het erkennen, eene zeer dubbelzinnige bondgenoote voor de, wegens overbevolking, klagende rijken. Eerst scheen het, (en

{==443==} {>>pagina-aanduiding<<}
dit werd zelfs met groot welbehagen in de nieuwspapieren verkondigd) alsof de Cholera, Aristocraatsgezind, in hare verwoestingen zich tot het gemeen bepaalde. Men begon alzoo in hoogbeschaafde kringen reeds de Cholera veel zachter te beoordeelen, en aller afkeer wendde zich tot het volk, hetwelk zich aanstelde, als wilde het het verzuim der Cholera op die genen wreken, welke zij scheen voorbij te gaan. Men bepaalde reeds de straten, waar zij haren intrek behoorde te nemen, en begon zelfs toe te stemmen, dat de Cholera veel ellende van de aarde zou wegruimen. Maar, sinds zij, die zich aan de achting en vriendschap der Grooten niet veel scheen te bekreunen, nevens de vliegen ook de spinnen begon weg te ruimen, en zich aan eenige Vorsten en Graven vergreep, is de breuk volkomen en onheelbaar geworden. Ja, de Grooten, in het gevoel van het onherstelbaar verlies, dat zij, en de wereld in hen, ondergaan, betoonen tegenwoordig, indien mogelijk, nog sterker afschuw tegen deze kwaal, dan de armen, welke, stilzwijgend, edelmoedig erkennen, dat, wijl zij niets te verliezen hebben, ook aan hen niets verloren wordt.
Vanhier dan zook de algemeene heirvaart tegen de Cholera, sedert zij geen aanzien des persoons meer kent. Doch de armee der Artsen, door de gansche artillerij der Apotheken ondersteund, werd door de fiere Amazone op de vlugt geslagen. Niet minder dan 59 verschillende meeningen, in meer dan tweehonderd geschriften over de Cholera, werden door hen verkondigd; waaruit men ziet, dat de vraag over de al of niet besmettelijkheid, den miasmatischen, epidemischen of tellurischen oorsprong der kwaal inderdaad reeds met genoegzame volledigheid onderzocht is, naardien er geene denkbare vereeniging van voorstellingen is, welke daaromtrent niet reeds in zwang geraakt, en geen denkbaar bewijs, dat niet reeds vóór en tegen bijgebragt is. Zoo houdt de een de ziekte voor stellig besmettelijk, de ander voor stellig niet besmettelijk, een derde voor bepaald besmettelijk, een vierde voor dikwijls besmettelijk, een vijfde

{==444==} {>>pagina-aanduiding<<}
voor secundair besmettelijk, een zesde voor zoo wel besmettelijk als niet besmettelijk, een zevende voor niet zóó besmettelijk als men meent; een achtste vindt het dwaas, naar besmettelijkheid of niet besmettelijkheid te vragen; een negende verklaart hem voor zeer onverstandig, die aan geene besmettelijkheid gelooft, en een tiende hem voor een' gek, die er wel aan gelooft. Dus houdt weder de een de kwaal voor miasmatisch, de ander voor epidemisch, de derde voor tellurisch, de vierde voor kosmisch, de vijfde voor besmettelijk en miasmatisch, de zesde voor miasmatisch en tellurisch, de zevende voor tellurisch en kosmisch, de achtste voor besmettelijk, miasmatisch, tellurisch, endemisch, epidemisch en kosmisch tevens; de negende heeft eene zoo diepzinnige, zijne gansche wetenschap als 't ware uitputtende, inzage van derzelver ontstaan, dat zich zulks met geene eenvoudige, duidelijke bewoordingen laat uitspreken. Hierbij zijn nu nog met stilzwijgen voorbijgegaan alle bespiegelingen over de electrische, galvanische, magnetische, electromagnetische, siderische, infusorische voortplanting, derzelver voortschrijding met of tegen den wind, met noorderlicht, aardbevingen, groote ijsklompen, langs stroomen, enz. enz. enz. Ook theoriën over den zetel en de naaste oorzaken der krankheid zijn reeds in verblijdende menigte en verscheidenheid voorhanden. Men heeft haar in het zenuw-, in het bloed-, in het huid-, in het darmgestel geplaatst; de een houdt haar voor eene tusschenpoozende koorts, de ander voor eene uitslagkoorts, een derde voor typhus, een vierde voor vallende ziekte, een vijfde voor asphyxie, een zesde voor kolijk, een zevende voor buikloop, een achtste voor verkoudheid, een negende voor huiduitslag, een tiende voor een insekt, een elfde voor een vergif, een twaalfde voor eene zonde, een dertiende voor kool. Volgens den een' rust haar wezen op ontsteking, volgens een' ander' doorgaans niet op ontsteking; volgens dezen op ontstemde,
volgens genen op verhoogde werkzaamheid der onderbuikszenuwen en ingewanden; volgens dien op kramp, volgens dezen op verlamming, en volgens een' derden op polarisatie der zenuwen.

{==445==} {>>pagina-aanduiding<<}

Nog vreemder en bonter, dan met de theoriën, is het gesteld met de voorgeslagene middelen tegen de Cholera. Ja, men heeft zelfs het kanon tegen dezelve aanbevolen, waarschijnlijk daarbij gedachtig aan de politieke Cholera. In zekeren zin mag zij eigenlijk geene kwaal heeten, maar eene cuur. De menschheid heeft zich de maag bedorven; en middelen tegen de Cholera aanwenden, die niet slechts bijzondere personen, maar de gansche menschheid zuivert, mag dus heeten: middelen tegen het middel aanwenden. Wanneer men bedenkt, hoe velen, die soms in een paar uren aan de Cholera bezwijken, langzaam en ellendig door leververstopping, maagzweren, waterzucht, geelzucht, en hoe de booze geesten, die eene vervuilde maag omzweven, verder mogen heeten, zouden wegkwijnen, zoo geraakt men in verzoeking, om haar, bij zulke voorwerpen, in het licht te beschouwen van een meêdoogend kind, dat een' reeds halfvertreden' worm doodtrapt. Ja, zoo de Cholera eene straf is, is dan niet de zonde haar ruimschoots voorgegaan? Velen willen niets daarvan hooren, dewijl zij dan de zonde zouden moeten verzaken; en om zulks af te wenden, stellen zij liever den oorsprong en de verbreiding der Cholera in verband met het water, het noorderlicht en de wenteling der aarde. Nu erken ik, wel is waar, het grootsche der gedachte, hier de kenteekenen eener Aardcholera, die zich slechts aan het menschdom, als orgaan derzelve, mededeelt, te zien, en zou dan schier aanraden, in plaats van de symptomatische cuur aan de menschen, liever al de kamfer, kajeputölie en opium, die voorhanden is, in de zee te storten, en der Noord- en Zuidpool wollen kousen aan te trekken; maar ik geloof toch, dat er even veel reden is, om de Cholera met het straks aangeduide natuurlijke verschijnsel in verband te brengen, dat onverteerde spijzen misselijkheid verwekken, of, om deze verklaring meer wetenschappelijk uit te drukken, de Cholera van zekere electro-magnetische werkingen,
door eene galvanische keten van vleesch, vet en brandewijn in de maag voortgebragt, af te leiden. 't Is ook mogelijk, hetgeen

{==446==} {>>pagina-aanduiding<<}
zoo velen beweren, dat de Cholera uit de moerassen van Indië gekomen zij; maar, zoo zij niet in iedere maag een nieuw moeras vond, waarin zij zich konde nestelen, zouden hare vlerken weldra verlamd zijn; en men behoorde alzoo, om haar te weren, niet de landen, maar de menschen af te sluiten, en, in stede van op de maag, liever pleisters op den mond te leggen, die, wel is waar, vuur en vlam tegen de Cholera spuwt, maar toch inderdaad de eenige deur is, door welke zij tot de menschen ingaat, - niet, gelijk men wil, als onzigtbare infusiediertjes door middel der lucht, maar vrij en vrank gezeten op rund, kalf, zwijn en schaap.
't Is waarlijk, wél beschouwd, onbegrijpelijk, dat zich de maag, zoo lang, zoo veel heeft laten welgevallen, zonder van haar regt gebruik te maken, om zich van het overtollige te ontdoen. Nu zij dit ten laatste in het groot doet, en, gelijk een eindelijk tegen dwingelandij zich verheffend volk, men moet het bekennen, ook hierin verder gaat, dan wel betaamt, kan men van zijne verbaasdheid niet bekomen; terwijl men veeleer over haar vorig geduld zich moest verwonderen. Het maagvolk wil intusschen heezelfde, wat andere volken verlangen; het wil liberaler behandeld zijn, en kan men loochenen, dat het reeds iets, in dat opzigt, heeft verkregen? Reeds heeft men het ooft en den brandewijn, als de grootste misdadigers, prijs gegeven. Misschien ware het thans het gunstige oogenblik voor de maag, om nog andere offers, ja eene regelmatige Constitutie te vorderen; immers wat belooft een mensch in doodsangst niet al! Maar ook hier treedt een soidisant juste milieu in het midden. Terwijl men de vruchten en den brandewijn verzaakt, meent men zulks door des te grootere vrijheid omtrent andere artikelen te moeten beloonen, en heeft gevolgelijk aan elk register van verbodene spijzen een register van aanbevolene spijzen toegevoegd; daar men niet gelooven kan, dat de Cholera van geen goed geregt zou willen hooren, maar haar slechts voor wat kieskeurig houdt. Ja, om er niets bij in te brokkelen, heeft men het zoo

{==447==} {>>pagina-aanduiding<<}
geschikt, dat men, wel is waar, den snaps in het algemeen verbiedt, maar daarentegen een' Cholerasnaps veroorlooft, om, aan den eenen kant, der Cholera te wille te zijn, en, aan den anderen, ook den zijnen te hebben.
Een der meest in het oog vallende voordeelen, door de Cholera aangebragt, is, dat zij de dienaren van esculaap, met name de Apothekers en Drogisten, rijk maakt. Alwat bijt, vreet of prikkelt, wordt thans tegen de Cholera losgelaten: het edele wild gaat, wel is waar, onvervaard zijnen weg; maar van de vreesachtige hazen kunnen zij zich in allen gevalle een' warmen winterpels aanschaffen; en, zijn zij het ééns met eenen kwakzalver, die zich Arts noemt, dat deze uit verlegene (geen' aftrek hebbende) wortelen, kruiden en zaden een recept zamenstelt, en dat als een onfeilbaar voorbehoedof geneesmiddel tegen de Cholera aanbeveelt, waarbij niemand, die het tot heden gebruikt heeft, gestorven is, (om der waarheid getrouw te blijven, dienen zij het niemand vooraf te geven!) zoo is dat weldra geene verlegen waar meer, maar zal de Drogist weldra om de waar zelve verlegen zijn, en hij erkennen, dat de Cholera de zoo lang te vergeefs gezochte steen der wijzen is, wiens naam voldoende is, om alles, wat met denzelven in aanraking komt, in goud te verkeeren. - Te midden der vele huismiddelen, is men er vaak erger aan toe, dan de bekende ezel tusschen twee volle kribben, en, gelijk men, bij de keuze tusschen vele kandidaten, gemeenlijk in het einde den minsten kiest, om geenen van de goeden voor de overigen achter te stellen, zal men waarschijnlijk ook naar het minst doelmatige tasten; terwijl nog daarenboven het tijdstip tot het aanwenden van het beste middel is voorbijgegaan, wijl de kranke onmogelijk alles te gelijk kan gebruiken. Misschien heeft hij zijne pikpleister nog op de maag, wanneer hij tevens omslagen, inwrijvingen, mosterdpappen, spaanschevliegen, meelzakken, kruiderkussens, zeewaterkompressen, bloedzuigers, koppen, moxa's, heete assche, borstels, af te branden wijngeest, druipbaden, cauterium actuale en potentiale, warme

{==448==} {>>pagina-aanduiding<<}
steenen, kannen en dekbedden ter zelfde plaatse moet appliceren, en daarbij nog inwrijvingen en omslagen van ontelbare andere middelen. Immers daar is de Writznicker Jood, onder wiens behandeling van 200 menschen slechts twee - daar is de waard van Jassy, onder wien niemand gestorven is, - daar zijn Dr. hahnemann en Dr. dürr met hunnen kamfergeest en terpentijnölie, waarvan dezen gezegd hebben, dat niemand sterven zou (te weten aan de Cholera!) en nog ontelbare andere onfeilbare geneesmiddelen meer, welke, te zamen genomen, de Cholera 999 maal verdrijven zullen! Maar, hoe vele maagstreken moet de mensch niet hebben, om dat alles aan te wenden; en hoe zal men het aanwenden, daar hij bovendien nog in het bad moet zitten? Geene mindere verlegenheid bevangt ons, wanneer wij aan de middelen denken, die de kranke alle in de maag moet brengen; hoewel hier eene groote zwarigheid wegvalt, wanneer men bedenkt, dat de maag het eene na het andere terstond weêr uitwerpt. En, of dit nog niet genoeg ware, ook bij het ademen laat men hem de keus, of hij koolzuurgas, stikstofoxydulgas, zuurstofgas, chloorgas, kamferdamp of azijnzuur wil inademen. Van alle deze middelen, of althans van de grondstoffen derzelven, moet een mensch, wien zijn leven lief is, zich thans in tijds voorzien, opdat het hem aan dezelve te zijner tijd niet ontbreke. Men kan niet ontkennen, dat het geluk, van het opium en de kalomel, omdat zij hunnen pligt niet deden, van den troon te hebben gestooten, minder groot is, nadat in derzelver plaats thans eene ware gemeenevolksheerschappij van andere middelen is ontstaan; en dit mag dan ook wel de reden zijn, dat vele geneeskundige Aristocraten, of, gelijk men hen noemt, rationele Artsen, nog altijd aan gezegde Koninklijke middelen verkleefd blijven, of tot dezelve terugkeeren. Als een andere
mirabeau had zich de kamfer verheven en de Omwenteling aangeblazen; maar weldra is het zoo ver gekomen, dat thans ieder regeren wil. De gansche Materia medica is levend en levendig geworden als een

{==449==} {>>pagina-aanduiding<<}
kikvorschpoel, waarin alles kwaakt: ‘Ik help, ik help;’ en er zijn lapzalversmiddelen, die den vijand nooit gezien hebben, en met groot geschreeuw zweren, dat, wanneer hij hun te na komt, zij hem tot spaanders zullen hakken, en welke hij, werkelijk komende, met een' verachtelijken grimlach op de vlugt jaagt. Ja, niet genoeg, dat de oude middelen alle gelijk de muggen rondom den Oostindischen olifant dansen, zonder zelfs door zijne huid te kunnen boren, zoo heeft deze ook nog eene menigte ongedierte uit Indië medegebragt, en trekt nog dagelijks geheele zwermen van vreemden tot zich, welke de Hemel geve, dat ons niet op den hals zullen blijven, wanneer de Cholera zelve zal geweken zijn!
IJ.




Tafereelen van Rusland.

(Vervolg en slot van bl. 411.)

De Russische Taal.

De taal der Russen is bij ons, Duitschers, die ons anders zoo zeer met vreemde talen bezig houden, op verre na nog niet zoo bekend, als zij zulks werkelijk verdient. Geene andere taal des ouden en des nieuwen tijds heeft zich over een zoo groot deel der aarde verbreid, noch die der wereldbeheerschende Romeinen, noch die der, alle drie deelen der oude wereld als een vloed overstroomende, Arabieren, ten tijde des schoonsten bloeis van hun Kalisaat. Van de grenzen van Boheme tot Kamschatka wordt deze taal gesproken, en deze waarlijk ontzaggelijke aardgordel heeft op vele plaatsen eene breedte van verscheidene honderd (Duitsche) mijlen. De eigenlijke Slavonische spraak van Rusland heeft in deze gansche groote uitbreiding bijkans geene dialekten. Immers het Klein-Russisch in de Ukraine, gelijk de Siberisch-Russische spraak, wordt door elken Moskoviter of Petersburger, zonder eenige moeite, terstond verstaan. Gelijk het volksgezang door het gansche groote rijk dezelsde nationale wijzen heeft, zoo wordt ook overal slechts dezelfde taal gesproken, door de eigenlijke Russen, de hoofdinwoners des lands, namelijk; want van de Tartaarsche, Finsche, Mongoolsche en andere spraken wordt hier niet gerept.

{==450==} {>>pagina-aanduiding<<}

Bij deze buitengewone uitbreiding geniet de Russische taal nog een ander voordeel, hetwelk de Hoogduitsche en met dezelve verwante talen ontberen. Onze Oud-Duitsche taal is verloren gegaan; van de gezangen der Barden is niets meer over, en, hetgeen wij van latere gedenkstukken hebben gered, is ons geheel vreemd geworden, en schier het uitsluitend eigendom van geleerde taalonderzoekers, en zonder eenigen invloed op het bijzondere taaleigen (Idiom) des volks. Niet alzoo de Russische taal: de oude stam, uit welken deze nieuwe, krachtige boom voortkwam, leeft nog, wel niet meet in de volkstaal, maar in de kerktaal des volks. Dit oude taaleigen moet, wel is waar, aangeleerd worden, hetgeen de zaak der geestelijken en der eigenlijke geleerden is. Naardien het echter deze zijn, welke als schrijvers optreden en daardoor de beschaafde volkstaal regelen, en bovendien het verschil tusschen de oude en de nieuwe taal, met betrekking tot den vorm, niet veel beduidt, terwijl met opzigt tot den geest nagenoeg geheel geen verschil plaats heeft, zoo is men in staat, en zulks geheel overeenkomstig met den aard der Russische taal, uit die oude en nog immer frissche bron te putten, en daardoor de nieuwe taal te verrijken en te beschaven. Eene geringe wijziging, eene voor den vreemdeling dikwijls onmerkbare buiging van het oude woord vormt terstond het nieuwe, dat onmiddellijk den stempel der algemeene gangbaarheid verkrijgt. Deze aanwinst wordt te gereeder aangenomen, daar zij uit dezelfde bron vloeit, waaruit de gansche Nieuw-Russische taal is voortgekomen; en, daar deze bron tevens heilig geacht wordt, zijn die nieuwgevormde woorden, reeds bij derzelver ontstaan, met eene waardigheid omgeven, die dezelve bijzonder geschikt maakt voor den verheven' stijl. Hoe arm is daarbij b.v. de Poolsche taal, die, hoezeer desgelijks eene
Slavonische, zich niet schaamt, zich, in den hoogeren gezelschaps- en boekenstijl, met Hoogduitsche en Fransche woorden, welke zij nagenoeg onveranderd opneemt, op te flikken, en door dien vreemden, bonten tooi haar wezen, en tevens den eigenaardigen stempel harer nationaliteit, te bederven. Niet veel beter is het te dezen met het Hoogduitsch gesteld, welks wetenschappelijke werken van Latijnsche en Grieksche woorden krielen, die onzer tale even vreemd zijn, als de Fransche moesjes het Oud-Poolsche gelaat.
Overigens valt het den vreemdeling zwaar, het Russisch eenigzins volkomen aan te leeren, omdat hem alles in die

{==451==} {>>pagina-aanduiding<<}
taal vreemd is, en hem geen enkel reeds uit andere talen bekend woord te gemoet komt, gelijk b.v. den Duitscher, wanneer hij Engelsch, of den Italiaan, wanneer hij Fransch wil leeren spreken. Maar de grootste moeijelijkheid der Russische taal ligt in haren grooten rijkdom; voorts in hare spraakkunst, die schier geene regels, maar slechts uitzonderingen heeft, en door hare veelledige beweegbaarheid zwaar te vatten is; en eindelijk in de uitspraak, die een vreemdeling niet ligt zich volkomen eigen maakt, wanneer hij niet reeds van zijne jeugd af aan zich in het land bevond. Des te gemakkelijker integendeel leert de Rus vreemde talen, waartoe hij zelfs een bijzonder talent schijnt te hebben, daar men bij beschaafde lieden veelvuldig menschen vindt, die de Fransche, Hoogduitsche en Engelsche talen ten volle magtig zijn. De vaardigheid, waarmede de Rus niet alleen alles begrijpt, maar ook, dikwijls door de eenvoudigste middelen, elken arbeid verrigt, komt hem waarschijnlijk ook hier niet minder, dan de moeijelijkheid zijner eigene taal zelve, te stade. Immers, nadat hij deze moeijelijkheid gelukkig is te boven gekomen, moet hem elke andere taal gemakkelijk schijnen; gelijk hij, die eene klassieke vorming ontvangen, en met de Latijnsche taal eenen aanvang gemaakt heeft, voor 't minst de innerlijke zamenstelling van elke andere spraak gemakkelijker overziet. En hier vinden wij ons wederom tot den hoofdtrek in het karakter der Russen teruggeleid, tot zijn bloedrijk temperament, waaraan hij zijne vlugheid, zijne kinderlijke goedaardigheid en gezellige vrolijkheid, als ook zijne onversaagdheid in gevaren is verschuldigd. Deze en de daarmede verbondene trekken vallen den opmerkzamen waarnemer bij den eersten opslag in het oog. De gemeenste
Rus heeft een' vasten en tevens vluggen tred, uitdrukking en zelfs bevalligheid in zijne bewegingen, spreekt met zijnen meerderen zonder verlegenheid, en treedt het gevaar zonder vrees tegen. Den zwaarsten arbeid verligt en verzoet hij zich door vrolijk gezang, en zijn vlug omloopend bloed doet hem noch voor het nabijzijnde gevaar schromen, noch veel aan de toekomst denken. Deze zorgeloosheid brengt hem zelfs niet zelden in ongelegenheid, waaruit hem echter dezelfde vrolijke gemoedsgesteldheid en zijne tegenwoordigheid van geest ook weder redt. Voorzigtigheidsmaatregelen zijn geenszins zijne zaak. Zelfs zijne spelen moeten met gevaar verbonden zijn, zoo zij hem zullen boeijen. Om zich eenige schreden te besparen,

{==452==} {>>pagina-aanduiding<<}
klimt hij over eene vermolmde plank, en in het gedrang der rijtuigen ziet hij naar alle kanten, behalve voor zich, heen. De groote vorderingen, welke dit volk, tot heden, onder omstandigheden, die voor deszelfs verstandelijke en nationale ontwikkeling niet altijd gunstig waren, heeft gemaakt, is het grootendeels aan genoemde hoedanigheden verschuidigd; en wanneer de Genius, die hetzelve tot hiertoe in bescherming heeft genomen, het verder bijstaat, zoo zullen wij dit volk weldra op den weg tot verderen voortgang, en in een licht zien, dat ons wel kan verblinden, maar dat wij niet in staat zijn met onze verouderde aanspraken uit te dooven.

Mahomedaansche lijkplegtigheden.

(Volgens de twaalfjarige waarnemingen van eenen Engelschman bij een Muzelmansch huisgezin in Indië.)

‘Ik geloof in éénen God, die boven alles is, en wien alleen aanbidding toekomt. Ik geloof, dat mahomed een schepsel van God, den Schepper, is. Ik geloof, dat mahomed de Afgezant Gods is en de laatste der Profeten. Ik geloof, dat ali de leidsman der geloovigen is, de eerste erfgenaam der wet; hem zijn dus alle geloovigen gehoorzaamheid verschuldigd. Ik geloof, dat hasan en hosein zonen van ali zijn; dat ali de zoon van hosein is, en mahomed de zoon van ali, en jaufur de zoon van mahomed, en moosa de zoon van jaufur, en ali de zoon van moosa, en mahomed de zoon van ali, en ali de zoon van mahomed, en hasan de zoon van ali, en mhidhie de zoon van hasan. De genade Gods zij met hen! Deze zijn de ware leidslieden der geloovigen, en Gods woord is door hen gebragt tot de volken.’ Dit is het formuliergebed der Muzelmannen van de sekte der Sheahs. In Muzelmansche huisgezinnen leert men kinderen van beiderlei geslacht hetzelve, zoodra zij spreken kunnen; en daar dit gebed elken dag dikwijls herhaald wordt, zoo kennen zij hetzelve al vroeg zeer vaardig. Ook bij de lijkplegtigheden wordt het uitgesproken. Daar nu het kenmerkende van de Godsdienst der Muzelmannen vooral bij deze gebruiken het sterkste uitkomt, wil ik eene korte beschrijving derzelven laten volgen.

{==453==} {>>pagina-aanduiding<<}

Het sterfelijk hulsel van eenen Muzelman wordt, zoodra het leven er uit is, in de doodkist gelegd, en met eene staatsie, overeenkomstig den stand des overledenen, naar de begraafplaats gedragen. Hier slaat men eene tent op, en plaatst een vat met water nevens de kist. Dit water dient, om het ligchaam te wasschen, en tot meer andere plegtige verrigtingen, die vóór de begraving in acht genomen worden. Nadat nu het ligchaam buiten de kist zorgvuldig gewasschen is, droogt men hetzelve af, en strooit dan kamfer op de handen, voeten, armen en het voorhoofd van het lijk, als op die deelen, welke dagelijks den grond aangeraakt hebben; dewijl een Muzelman, gelijk bekend is, zoo menigwerf hij zijn gebed doet, zich nederwerpt op de aarde, en met het voorhoofd den grond aanraakt. Vervolgens wordt het ligchaam in een lijkkleed van zeer witte stof ingewikkeld, waarop plaatsen uit den Koran geschreven staan. Een gemoedelijk Muzelman heeft het kleed, waarin eens zijn sterfelijk deel rusten zal, tijdig in gereedheid. Ik schonk eens aan iemand mijner bekenden een stuk zeer fijn batist, en hij bestemde het terstond tot een lijkkleed. Ik trof hem naderhand meermalen aan, dat hij bezig was, heilige spreuken met veel zorgvuldigheid op het batist te schrijven.
Is nu het ligchaam in het kleed gewikkeld, zoo neemt men het zachtkens op en legt het op zijde, met het aangezigt naar Mekka gekeerd. De maulve, of priester, treedt plegtig aan den rand des grafs, dat dieper en wijder is dan de onze, en zegt met eene luide stem het boven vermelde gebed op. Ten slotte voegt hij er nog bij: ‘Deze waren de goede, heilige leidslieden, o zoon adams! (De priester noemt daarbij den naam des gestorvenen.) Zoo nu de beide Engelen tot u komen, die maccurrus (boden) van uwen grootmagtigen God (*) zijn, zullen zij u vragen: Wie is uw God? Wie is uw Profeet? Wat is uw geloof? Wat is uw boek? Waar

{==454==} {>>pagina-aanduiding<<}
is uw Kiblah? (*) Wie is uw leidsman? En gij zult antwoorden: Mijn eenige Heer is God, die heerlijk zijnen troon heeft boven alles; mahomed is mijn Profeet, Islam mijn geloof, de Koran mijn boek, de Kaubah (Kaaba, of heilige tempel te Mekka) mijn Kiblah; Emaum ali, met den bijnaam zynool aubezdine, Emaum mahomed (hier volgen nu alle de in het boven aangevoerde gebed genoemde Heiligen met hunne bijnamen) zijn mijne leidslieden, en allen zijn mijne middelaars; hun wijd ik mijne liefde, hunnen vijanden mijnen haat, en wat ik hier belove, geldt in eeuwigheid.
Dan vervolgt de maulve aldus: Laat, o mensch! (hier wordt de verstorvene weder met name genoemd) uw hart doordringen van de waarheid, dat God, dien wij aanbidden, de eenige God is; dat Hij alleen groot is en heerlijk, de almagtige God, die boven alles is; dat ali en die na hem kwamen (hier worden allen weder bij name genoemd) de beste leidslieden zijn; dat alles, wat met mahomed komt, waar is: de dood is waar; wat moonkih en nykee (de beide boven vermelde Engelen) lezen, is waar; de opstanding is waar; de brug Sirraat is waar; de weegschaal is waar; hemel en aarde zijn waar; de hel is waar; de dag des gerigts is waar. Geloof vast aan dat alles, want het is waar; geloof ook, dat God, groot en heerlijk, de dooden uit hunne graven opwekt. Daarop spreekt de priester den volgenden zegenwensch uit: God, uw Heer, de Almagtige, neme uwe antwoorden genadig aan; Hij voere u op het pad des heils, en verleene u de genade, dat gij zijn Goddelijk aangezigt en dat zijner Profeten moogt naderen. De barmhartigheid des Almagtigen zij met u in eeuwigheid. Amen!
Wanneer deze plegtige verrigting is geëindigd, verwijdert de maulve zich, in eene ernstige houding en met afgemeten tred, veertig schreden van het graf, keert dan om, gaat op dezelfde wijze weder naar het graf, en spreekt aan den rand van hetzelve het volgende gebed uit: Groote, heerlijke God! wij bidden u in ootmoed, laat toch de aarde ligt zijn voor uwen knecht; neem zijne ziel tot U op, dat hij genade en barmhartigheid bij U vinde. Amen! De gansche vergadering herhaalt dit Amen, en hiermede is de lijkplegtigheid volbragt. De dienaren werpen aarde in het graf; het wordt echter veertig dagen lang - zoo lang duurt de rouw - dag en nacht niet geheel verlaten, of de overledene moet tot de armoedigste

{==455==} {>>pagina-aanduiding<<}
klasse behoord hebben. Men betaalt lieden, welke bij het graf in den Koran lezen moeten, en bij voorname, rijke familiën worden twee zulke Koran-lezers, die elkander aflossen, voor jaren aangesteld.
De Mahomedanen gelooven, dat de Engelen, wanneer de maulve zich van het graf verwijdert, komen en de biecht van den afgestorvenen hooren; daarom gaat de priester veertig schreden weg, opdat de Engelen gelegenheid en tijd mogen hebben, om hun werk te verrigten. Allen gelooven, dat mhidhie eens weder op aarde komt. Zij spreken van voorzeggingen, volgens welke dit in het twaalfhonderd-en-zestigste jaar van de Hegyra moet plaats hebben. Eenigen stellen zelfs, dat hij steeds op aarde verkeert, maar zijn verblijf heeft in bosschen en woeste plaatsen. Daar zijn sekten, die beweren, dat mhidhie jaarlijks, maar onbekend, den grooten tempel te Mekka op den dag van het groote offer bezoekt. Ik kon echter met alle moeite niet gewaar worden, waarop deze overlevering steunt.
Nog eene andere voorzegging is er onder de Muzelmannen, en hieraan gelooven zij vast: Wanneer eens eindelijk in alle vier werelddeelen enkel Christenen zijn, en de Christenen aan de grenzen der Kaubah geraken, dan zullen zij ontwaren, wie de Emaum is, die in de wereld komen zal. Algemeen verspreid is verder het geloof, hetwelk op het gezag van hunne beroemdste en meest geachte Schrijvers steunt, dat de Emaum mhidhie met christus komt, wanneer Hij de aarde ten tweeden male bezoekt; beiden werken dan te zamen, om de wereld van alle zonden en ondeugden te zuiveren. En dit geschiedt, zeggen zij, wanneer eenmaal alle menschen van éénen geest, van één geloof zijn.
Wanneer ik den eenen of anderen Muzelman mijne twijfelingen aangaande de zending van mahomed te kennen gaf, antwoordde men mij gewoonlijk: Hoe vele Profeten stonden er onder Israël op? Immers zeer velen; gij kunt ze naauwelijks tellen. Het is dus niet onwaarschijnlijk, dat God in zijne goedertierenheid ook aan de kinderen ismaëls gedacht hebbe; zij zijn toch ook uit den stam abrahams. De Israëliten hadden vele Profeten - wij gelooven aan allen; de Ismaëliten hebben slechts één' Profeet, en hij werd gezonden, om de menschen uit de duisternis tot het licht te leiden, en hun den waren God te verkondigen.
Volgens de meening der meest verlichte Muzelmannen, zullen alle menschen eenmaal daarnaar geoordeeld worden, of

{==456==} {>>pagina-aanduiding<<}
zij getrouw en opregt hun geloof toegedaan waren. Geen uitwendig teeken, hoe ook genaamd, maakt den Muzelman; even min als het ten dage des gerigts iets baten zal, dat men onder de belijders van christus zich telt, als het gedrag daarmede niet overeenkomt. Het geloof, de Godsdienst moet in het hart zijn.
Er zijn verscheidene sekten onder de Mahomedanen, die gelooven, dat alle der Godheid gebragte offers, in welken leeftijd ze gebragt mogen zijn of uit welke dieren ze bestaan hebben, voor den verstorvenen verschijnen ten dage, wanneer bij over de brug Sirraat moet, en hem daarover helpen. Op deze meening steunt een onder de Indische vorsten en voornaamsten heerschend gebruik, om ten dage van Bakrah-Eade aan God kameelen te offeren. Deze plegtigheid heeft ook betrekking op het Bijbelsch verhaal van abraham's offer; de Muzelmannen gelooven, dat abraham niet isak, maar ismaël, aan God ten offer heeft gebragt. Over dit punt had ik meermalen eenige woordenwisseling met Mahomedaansche Schriftgeleerden, en niet zelden bragt ik het zoo verre, dat zij zichzelven begonnen te mistrouwen, bijzonder, wanneer ik hen kon bewegen, om hunne bronnen onderling met elkander te vergelijken. Ten laatste wisten zij soms niet meer, wie van beiden geofferd was geworden, isak of ismaël. Dit echter is zeker, dat hunne meeste Schrijvers ismaël door abraham ten offer brengen laten.
De uitdrukking, in boven vermeld gebed voorkomende: De weegschaal is waar, heeft betrekking op de meening, dat de goede en slechte daden van ieder mensch, ten dage des oordeels, op de weegschaal gewogen worden, welke te dien einde in den hemel hangt. De stelling: Wat uit het boek gelezen wordt, is waar, doelt op het volksgevoelen, dat, wanneer een mensch geboren wordt, twee Engelen hem ontvangen, die bestendig voor hem waken, de eene ter regter, de andere ter linker zijde. Hun ambt is, elke handeling van den hun aanvertrouwden persoon in een boek op te teekenen. Verrigt hij eene goede daad, zoo bidden zij den Almagtigen, dat hun beschermeling moge volharden op het pad des heils; en moeten zij eene slechte daad opschrijven, zoo bidden zij den Heer, den zondaar in barmhartigheid aan te zien, hem tot bekeering te leiden en hem te vergeven. Ten dage van het jongste gerigt nu, meent de Muzelman, wordt alles, wat in het boek der beide Engelen staat, gelezen,

{==457==} {>>pagina-aanduiding<<}
elke handeling, die daarin opgeteekend is, naauwkeurig gewogen, en daarnaar de regterlijke uitspraak gedaan.
Zij gelooven vast aan de kracht des gebeds voor afwezenden. Voorts verbeelden zij zich, dat de ziel eens gestorvenen, nadat het ligchaam begraven is, eenigen tijd om het graf rondwaart; terwijl in den overledenen nog zoo veel leven blijft, dat hij niet alleen bewustheid van de lijkplegtigheden heeft, maar ook hoort, wat de priesters bidden en uit den Koran lezen, en wat de Engelen tot hem spreken.
Van de overige godsdienstige gebruiken der Mahomedanen spreek ik hier niet, maar wil slechts in het algemeen nog aanmerken, dat de vrouwen met de grootste zorgvuldigheid en gemoedelijkheid de voorgeschrevene pligten behartigen. Te betreuren is het allezins, dat derzelver opvoeding in het algemeen zoo zeer verwaarloosd wordt; dit is een groot ongeluk, en zij zelve hebben er geene schuld aan. Evenwel sluit het Mahomedaansch geloof de vrouwen geenszins van de eeuwige zaligheid uit, zoo als reizigers, die van de zeden en gebruiken der bezochte landen slechts zeer gebrekkige kennis hadden, beweerd hebben. Een goed Muzelman onderwijst de aan zijne bescherming aanbevolene vrouwen zorgvuldig in de leer zijner heilige Godsdienst; want hij weet, dat het zijn pligt is, de vrouwen op den weg naar den hemel te leiden, gelijk hij haar ook hulp en ondersteuning doet geworden bij de menigerlei gevaren, welke hier beneden haar bedreigen.




De straat Toledo te Napels.

Fremdling, komm in das grosse Neapel, und sieh's, und stirb!

Platen.
De Toledo-straat is de hoofdstraat der gansche koninklijke stad, en evenaart het fraaiste gedeelte van Venetië. Men heeft er een treffend gezigt van het tooverachtig leven te Napels. Deze straat loopt van het koninklijk paleis, dat op het prachtige schouwspel van den Vesuvius uitziet, in eene aanmerkelijke breedte, bijna regtlijnig, de geheele stad door. Even als een hoofdstroom, neemt dezelve de van de hoogte afkomende straten op, en schiet aan den anderen kant zijtakken af, die naar zee, naar het mastbosch in de haven, naar het

{==458==} {>>pagina-aanduiding<<}
bonte gewemel en luide geraas op de vischmarkt, en voorts ook naar de prachtige villa reale, het bekoorlijkste gedeelte van Napels, loopen. De vreemdeling leert weldra aan de hoogte of laagte der stadswijken zijn standpunt kennen, en zich alzoo in den doolhof van wegen vertrouwen, die van verschillende kanten op de Toledo-straat uitloopen. - Doorwandelen ook wij deze koninklijke straat, die zeker door geene andere in Europa wordt overtroffen.
Hooge huizen van vijf tot zes verdiepingen, met platte daken, van waar men een heerlijk gezigt over geheel Napels en den omtrek heeft, staan aan beide kanten van deze lange, breede straat. Op alle verdiepingen, bijna voor elk venster, ziet men ligte balkons van ijzeren staven, welke, door eene menigte van bloemen versierd, niet alleen derzelver eenigzins somber voorkomen verliezen, maar zelfs, vooral op een' feestdag, als zoo vele zwevende bloemkorven zich vertoonen. Eenvoudige, regelmatige gebouwen wisselen af met de daartusschen zich verheffende paleizen, vol znilen en standbeelden, en met de middeleeuwsche pracht der kerken. Doch niet lang vestigt zich het oog des vreemdelings op die prachtige voorwerpen in de hoogte; het joelende gewemel des bonten levens te Napels beneden op straat trekt gedurig zijne aandacht. Daar ziet men onafgebrokene rijen van fraaije winkels, waar, deels achter vleugeldeuren van geslepen spiegelglas, deels achter de schoonste draperiën van zijden en andere stoffen, eene rijke markt van allerlei voortbrengselen der natuur en kunst gehouden wordt. De zonderlingste afbeeldingen en opschriften met gouden of kristallen letters, welke in den zon als diamanten schitteren, wekken de nieuwsgierigheid der koopers, en de fraai gekleede camerieri (winkelbedienden) van beide geslachten noodigen met de zoetste woorden uit tot het beschouwen van alle deze heerlijkheden, welke in geen ander gedeelte der wereld te bekomen zijn, en waarover geen Koning of Keizer, naar hun zeggen, zich zou behoeven te schamen, om ze als geschenken aan te bieden. Daarnevens zijn de net geschilderde koffijhuizen, sorbetto-winkels en gaarkeukens, van huisraad naar den nieuwsten smaak voorzien. Stoelen en tafels staan tot op straat, alwaar de gasten onder uitgespannen tentdoek zitten. Uitkramers van nieuwigheden, vrolijke snaken en vreemdelingen brengen hier al snappende den dag door, of vermaken
zich met het gezigt van den nimmer stilstaanden stroom van men-
{==459==} {>>pagina-aanduiding<<}
schen, welke van den morgen tot diep in den nacht steeds voortduurt. Lieden van allerlei landaard, in hunne onderscheidene kleederdragten, vertoonen zich onder de woelende menigte. Voorts ziet men in twee of drie lijnen heen en weder zich bewegen allerlei soort van rijtuigen, van den staatsiewagen en den vergulden curriculo tot de met eenen ezel bespannen kar van den Lazzarone, die in zijn kluizenaarskapje met gillende stem de voortreffelijkheid van zijn ooft uitschreeuwt, dat zelfs in het Paradijs niet beter groeit! Karavanen van ezels en muilezels, de een steeds aan den poot of staart des anderen gebonden, worden er door gedreven. Langhalzige Engelschen, die op levende geraamten van Italiaansche huurpaarden rijden en altijd iets te berispen vinden, geraken mede daaronder, en vloeken hun God dam. Uitgehongerde lastdieren en ander vee schreeuwen erbarmelijk door elkander; maar de wandelende kraam- en kijkkastdragers, de uitventets van waren, de herauten van trekkende troepen tooneelspelers en goochelaars overstemmen dezelve nog: want hier wordt alles met eene krassende en doordringende stem uitgeroepen. Men wijkt voor een' wagen of voor een' troep ezels, en geraakt ter zijde als in een' doolhof, daar alle bedrijven openlijk op straat verrigt worden. De huizen staan bij dag ledig; de bewoners benevens de gereedschappen zijn op straat en in volle werkzaamheid. Alle tooneelen van het huiselijk leven, krakeel, geschreeuw en kloppartijen, hebben daar buiten plaats; doch niemand der voorbijgangers stoort er zich aan.
In weerwil van die wonderlijke verwarring, loopt toch alles zoo geregeld af, als een weluitgevoerde dans. Ieder redt er zich gelukkig door, en bijkans nooit komt er een ongeluk. Slechts zelden hebben er harde botsingen plaats, ofschoon de koetsiers als bezetenen rijden, en het volk met Italiaansche haast overal door elkander dringt en in verschillende rigtingen spoedt. De vreemdeling wordt gestompt en gestooten; maar hij gevoelt het niet, dewijl er zoo veel is, dat zijne zinnen bezig houdt en bekoort. Hier zijn gansche piramiden van druiven, zoo sappig en doorschijnend, als slechts de Italiaansche hemel ze voortbrengt; daar gloeijen hem uit bladeren van verschillend groen, in de liefelijkste schakering en kunstig in de korven gevlochten, de kostelijkste meloenen, citroenen en oranjeäppels tegen. De lippen branden van de hitte der zonnestralen, van het fijne stof, en van den

{==460==} {>>pagina-aanduiding<<}
droogen, verzengenden wind. Men gevoelt dringende behoefte aan verkwikking. Duizend stemmen prijzen en bieden verfrisschende waren aan: ‘Signore! neem van mij! - Excellenza! geen Koning heeft betere vruchten op zijne tafel!’ Zoo wordt er aan alle kanten geroepen, en de vreemdeling, zoodra hij slechts beweging maakt, om iets te koopen, ziet zich omringd door eene menigte verkoopers. Daarbij komen dan zwermen van bedelaars onder allerlei gedaante, die erger, dan muskiten, op den buitenlander aanvallen. - Vergulde, bont beschilderde fruitwinkels pralen overal op de hoeken der straat. De vreemdeling houdt dezelven op het eerste gezlgt voor zoo vele kapellen of bedeplaatsen der Napelsche vroomheid. In gedaante gelijken ze aan de draagbare altaren bij processiën, met eene soort van tabernakel op kleine zuilen vol gesneden beeldwerk van Engelen en Heiligen. Niet zelden toch (*) ziet God de Vader zelf, met een driepuntig hoedeken op het hoofd, van daar uitnoodigend neder. Hoe meer overladen en hoe bonter, des te meer welkom aan de levendige verbeelding des zoons van het Zuiden, en het geheel heeft voor vreemdelingen de bekoorlijkheid van het geheimzinnige. Binnen staan de vruchten, in eene orde, die den trek opwekt, onder verkoelende waaijers van frissche boomtakken, hoog opgestapeld. De Heilige nu daarin is dikwerf een kastanjebruine fruitverkooper, of eene rimpelige oude vrouw met Heidensche gelaatstrekken; doch ook meermalen geeft eene jeugdige Napelsche schoone meer bekoorlijkheid aan den beker met verkwikkend citroensap, en hare vurige oogen verwekken steeds nieuwen dorst.
Zoo vervliegt het eene uur na het andere, zonder dat men uit de Toledo-straat komt, waar de menigte nog blijft toenemen; want nu volgen eerst de voornaamste vettooningen van den dag voor de Napolitanen en voor de rondwandelende buitenlanders. Een sterk gemompel verheft zich in de verte, en groeit allengs aan tot een zoo vervaarlijk geschreeuw, dat een vreemdeling zich de ooren digt houdt - het is de processie eener Broederschap! In lange, rondom geslotene domino's met kappen, waar de oogen slechts door twee glazen zien, trekken de witte of zwarte rijen der monniken met ongemeen groote rozekransen, en hunne bonte vanen en standaards voorop, door de straten; dikwerf voeren zij ook de beelden hunner Patronen, met bloemen en loof bekranst,

{==461==} {>>pagina-aanduiding<<}
mede. Lediggangers en bedelaars sluiten zich in menigte aan den trein. Het volk knielt en slaat zich op de borst. De aandacht is echter niets minder dan algemeen; gansche groepen blijven met naauwelijks geligten hoed gapende staan, of spotten zelfs, vooral wanneer eenig toeval den plegtigen omgang in de war brengt. Oogenblikkelijk is alle oplettendheid daarvan afgetrokken, zoodra een driemaal herhaald trompettengeschal en trommelslag het gewone morgentogtje van Z.M. den Koning en de koninklijke familie uit het paleis naar Capo di Monte of naar eenig ander lustverblijf aankondigen. Nu wemelt en dringt alles verward door elkander. De balkons worden levendig, en menig vonkelend oog schittert, als eene ster, van onder den half teruggeslagen sluijer in het gedrang neder. Over het dunne ijzerwerk der tralievensters vertoonen zich de schoone gevangenen der etiquette, door wantrouwende bejaarde vrouwen, of duenna's, bewaakt.
Weldra snellen de vier koninklijke zesspannen, met voorrijders, dragonders en stalmeesters, daarhenen, en jagen de digte volksmenigte uiteen. Verguld paardentuig en wagens, kostbare livereijen en uniformen zijn het eenige, dat daarbij aan den grooten hoop behaagt. Dat alles is dan inderdaad ook prachtig, en herinnert de Napolitanen dagelijks, dat zij een' zeer duren Koning hebben. Doch de staats- gelijk ook de kerk- en krijgsparade behoort tot hun volkstooneel, tot het erfdeel van de Romeinsche Circenses (spelen, in den Circus voor het volk gehouden), zonder welke de bewoner van Napels niet leven kan, althans zoo hem, in den engsten zin des woords, slechts eene bete broods daarbij toegereikt wordt.
Het uitgaan der koninklijke familie is tevens het sein, waarop de tot het hof in betrekking staande lieden van hoogeren stand in beweging komen, welke tot hiertoe in het bad of onder de handen der camerieri, friseurs, barbiers, kleedermakers en marchands de modes waren. Zij verschijnen thans allen in de keurigste wagens of kabriolets, in een middelkostuum, dat in de verhouding van het dejeuné à la fourchette tot het diner staat. In onafzienbare rijen snellen zij de Toledo-straat op en neder, om te zien, en nog meer, om gezien te worden. Wee den minnaar, die dit aan zijne schoone weigert! Hij is verloren. Morgen rijdt zij zeker met eenen ander' door de Toledo-straat. Maar de ongelukkige, die niet één of twee paarden betalen kan, moet de minnares van zijne geldbeurs - want deze vervangt hier de plaats

{==462==} {>>pagina-aanduiding<<}
van het hart - ten minste, in pronkgewaad naar den allerlaatsten smaak, met zijden kousen, ten einde de Italiaansche voet wél moge uitkomen, op eene wandeling door het gewoel geleiden. Menig meisje bekommert zich er weinig om, of de kleeding voor haren minnaar met de hare overeenkomt; de arm, waarover de fijnste shawl fraai geslingerd hangt, leunt zonder bedenking op een versleten buisje.
Zoo woelt en rolt het in de Toledo-straat heen en weder, terwijl een aanhoudend geraas en geschreeuw de lucht vervult; maar op eenmaal stroomt de menigte geweldig naar het groote plein voor het paleis toe. Geluid van trommels en fluitjes en de het oor als verscheurende Napelsche marsch kondigen aan, dat de regementen van de exercitiën op het Mars-veld terugkeeren. Meisjes wachten reeds langs de Toledo-straat, om de verdiende kransen te brengen. Welke schoone, jonge, rijzige manschap! Welke fraaije trekken op het olijfkleurig gelaat, dat geheel voor den damp van het buskruid geschikt zou kunnen schijnen, indien deze hun niet zoo tegenstond! De wapenen schitteren in den zonneschijn; de uniformen, bijzonder die van de Officieren, zijn prachtig, en passen, alsof ze om het lijf gegoten waren. Den Napolitaan boezemt dit alles ontzag genoeg in. Het front der troepen neemt de gansche breedte van de straat in, en drijft de volksmenigte, als eenen stroom, voor zich heen. Heerlijke Janitsaren-muzijk, met liefelijke composrtiën voor horens en andere blaastuigen afwisselende, klinkt nu voor het koninklijk paleis, tegenover hetwelk de prachtige koepel van de nieuwe Franciscus-kerk (die onder murat een Pantheon moest worden), met hare twee half cirkelvormige kolonnaden en de twee reusachtige bronzen ridderstandbeelden, bij fakkellicht zich vertoont, daar reeds de nacht is ingevallen. Wagens, met aanzienlijke personen bezet, rijden op, en omgeven de luisterende, opeengedrongene menigte. Maar ook deze toonen des vermaaks vervliegen, gelijk de menigvuldige verschijnselen met het zinken van het daglicht in de avondschemering verdwijnen. Thans begint de prachtvolle heerschappij van den nacht. De reusachtige straat schittert van ontelbare kaarsen, lantarens en lampen, waarmede alle winkels, als op eenen
tooverslag, verlicht worden. Achter de geslotene spiegelvensters pralen de stoffen en alle schatten der mode in de bontste kleuren, De bij de schemering verdwenen opschriften der uithangborden vonkelen nu in Chineesch

{==463==} {>>pagina-aanduiding<<}
vuur en in diamantenglans. Het gros van den gemeenen man is verdwenen, en de beschaafdere, galante wereld smaakt thans het genot eener wandeling in de breede straat, die nu eene galerij zonder einde gelijkt. Weldra hoort men de guitarren - hier en daar klinkt eene serenade door den nacht. Een blik op de nachtelijke vuurzuil van den Vesuvius wekt den vreemdeling nog eenmaal uit zijne afmatting op, en hij zoekt de rust met een meer verheffend gevoel, dan aile de bonte vertooningen van den dag in hem verwekken konden.

Bijzonderheden, aangaande de Turken en Arabieren.

(Uit de Reizen van j.l. burckhardt.)

Op den weg van Mekka naar Medina zag burckhardt eenen berg, aangaande welken de volgende, het bijgeloof van het Islamismus kenmerkende, vertelling in omloop is: Mahomed bad op zijne vlugt dezen berg om water; daar nu de berg nergens eene bron opleverde, vervloekte de Profeet denzelven, en men meent, dat de berg ten jongsten dage in de Hel geplaatst zal worden.
De reiziger vond Medina, even als Mekka, beroofd door de Wechabiten. In den tempel waren de graven van mahomed, abubeker en omar nog ongeschonden. De sabel, dat de kist van mahomed tusschen twee magneten in de lucht zou hangen, schijnt zoo geheel van Europesche vinding te zijn, dat burckhardt nergens in het Oosten eenige sporen daarvan kon ontdekken. De Moskee te Medina wordt ten naastenbij zoo bediend, als te Mekka; doch de bedevaarten derwaarts zijn minder talrijk. Burckhardt werd in deze stad door eene hevige koorts aangetast, die hem noodzaakte, hier eene maand te blijven. Nog krank zijnde, begaf hij zich naar Yembo, ten einde van daar naar Cairo terug te keeren, dewijl zijn toestand hem niet toeliet, de reis verder voort te zetten. In Yembo vond hij de pest, waaraan echter niemand gelooven wilde. De inwoners namen het hem zeer kwalijk, dat hij van pest spreken durfde, daar het heilige land uitdrukkelijk van God het voorregt had verkregen, dat het altijd van pest verschoond zou blijven. Evenwel werden zij spoedig overtuigd, dat hij gelijk had, en nu vlood ieder in schrikkelijke verwarring uit de stad. Hij zelf voer op een klein, met personen, die van de pestziekte be-
{==464==} {>>pagina-aanduiding<<}
smet waren, opgevuld, vaartuig over de Roodezee; en hij meent, dat alleen de koorts, waaraan hij toen sukkelde, hem voor de aansteking bewaard heeft. Ook merkte hij op, dat alle de genen, die de zeeziekte kregen, niet besmet werden. Dus schijnt het beste middel tegen de pest eene andere ongesteldheid te zijn.
Van groot belang, uit een staatkundig oogpunt beschouwd, is hetgene burckhardt over den volkshaat der Arabieren tegen de Turken zegt. Eerstgenoemden houden zich voor veel edeler, gelijk zij dan ook inderdaad fijner van gelaatstrekken, vlugger en geestrijker zijn. Hunne zeden zijn, gelijk die der vrolijke zuidlanders, van die der minder opgeruimde noordlanders onderscheiden. Even zoo zeer verschilt hunne spraak. De Turken zijn bij de Arabieren zoo gehaat, dat men zelfs den Sultan, bij wijze van woordspeling, den Verrader noemt; hij voert, namelijk, onder zijne vele titels ook dien van Khan, en khan beteekent in het Arabisch: hij verraadt. De Turken, die zich in Egypte, Syrië en Griekenland ten uiterste wreed gedragen, wachten zich wel, hetzelfde in Arabië te doen; want zij weten, dat zij den slag, dien zij eenen Arabier geven, met woeker terug bekomen. Daarom laat ook mehemet ali de strengste krijgstucht houden. Burckhardt zegt, dat de heerschappij der Turken in Arabië moet ophouden, zoodra Egypte door een zwakker bestuur, dan dat van mehemet ali, geregeerd wordt; en dan zullen de Arabieren bloedige wraak nemen. De heerschappij der Osmanlis zal in Hedsjas waarschijnlijk met veel bloedvergieten eindigen.
Hoe slecht het in 't algemeen met het Mahomedismus gesteld is, blijkt uit alle berigten, die burckhardt mededeelt. De vereenigde invloed van Islamismus en dwingelandij heeft bijkans alle deugd vernietigd, en slechts lage hebzucht overgelaten. Deze hebzucht is het, die in het Oosten nog veel meer, dan in het Westen, het maatschappelijk leven vergiftigd heeft. Geld is de eenige hefboom, die den Oosterling in beweging brengt: kunsten en wetenschappen zijn in het diepste verval. Geldwinnen gaat bij hen boven alles. Geene middelen daartoe worden schandelijk geacht. Daar zij genoodzaakt zijn, hunnen rijkdom te verbergen, om niet zelve beroofd te worden, zoo komen bij loerende hebzucht nog vrees en huichelarij, die de menschen ten eenemaal bederven. Reizigers, welke vlugtig, zonder de volktaal te

{==465==} {>>pagina-aanduiding<<}
kennen, het Oosten bezoeken, en met geene andere personen, dan met de zoodanigen omgaan, wier belang het medebrengt, dat zij hun waar karakter verbergen, worden steeds door het achtbare voorkomen der Turken, door hunne aartsvaderlijke zeden en deftige taal misleid. Men zoude het belagchelijk vinden, zoo een Franschman, der Engelsche tale onkundig, na een verblijf van weinige maanden in Engeland, wilde voorgeven, eene genoegzame kennis van het karakter en de staatsgesteldheid der Engelschen te bezitten; en evenwel is het voor eenen Franschman veel gemakkelijker, over een naburig Europeesch volk te oordeelen, dan voor eenen Europeër, zoo stellige uitspraak te doen over Oostersche volken, wier zeden, denkbeelden en kundigheden zoo zeer verschillen van de onzen. Wat mij betreft, schrijft de Heer burckhardt, ik meen, uit hoofde van een lang verblijf onder de Turken, Syriërs en Egyptenaren, mij bevoegd te mogen achten, om te verzekeren, dat zij zonder deugd, eer en regtvaardigheid zijn; dat zij weinig ware vroomheid en nog minder menschenliefde of barmhartigheid hebben, en dat eerlijkheid alleen onder de arme of geringe lieden wordt gevonden.

De harpenaar.


Heel ver, zoo ver als men in twee, drie dagen 
Van uit de Betuw reizen kan, 
In Rijnsburg.....‘Rijnsburg?’ zult ge vragen, 
‘Waar ligt die stad, dat dorp, die buurt of polder dan? 
Ik hoorde er nooit te voren van.’ 
Ja, lezer, om er ook maar rond voor uit te komen, 
Ik ben er noolt geweest, maar, naar ik heb vernomen, 
Zal 't aan den oever van den Rijn 
Wel hier of daar te vinden zijn. 
Daar woonde een meisje, 
Een meisje lief en schoon en minnelijk van aard, 
Zoo net, zoo vlug, zoo fraai, zoo.....inderdaad een reisje 
Te voet naar Rijnsburg waard; 
Zelfs in haar' alledaagschen tooi 
Was zij nog altijd beeldig mooi. 
Daar was in 't gansche dorp geen jonge maagd te vinden, 
Die men met haar gelijken mogt; 
Geen jongling, die haar niet beminde, 
En niet voor zich te winnen zocht. 

{==466==} {>>pagina-aanduiding<<}

Hier ging in 't diepst van 't bosch, door wilgen overschaaûwd, 
Een dichter, door haar oog in 't hart gewond, verkwijnen, 
En zong, als had hij koorts of buikpijn zoo benaauwd, 
Van wormen en van Serafijnen, 
Van Amor's wreede schicht en zijne onlijdbre pijnen, 
Door de echo pijnlijk nagebaauwd. 
Dáár kuijerde in het licht der maan 
Een ander, door haar zacht en kwijnend licht bewogen, 
En zond een' matten blik naar 's hemels stille bogen, 
En stortte een' heetgeweenden traan. 
Daar ginder stond er een voor 't vleijend spiegelglas, 
In 't staren op zichzelv' verloren, 
En wist niet, hoe het mooglijk was, 
Dat hij de maagd niet kon bekoren; 
Hij was toch welgemaakt en knap van lijf en leên, 
En van het gansche dorp de knapste niet alleen, 
Maar ook de rijkste, en toch liet zij zich niet belezen. 
‘Geen één (riep hij) die bij mij haalt, geen één! 
Hoe drommel kan het wezen?’ 
Een vierde, ook door den pijl van 't schalkje in 't hart gegriefd 
En tot aan de ooren toe verliefd, 
Maar minder droef of trotsch, dan de andren, die wij zagen, 
Ging daaglijks, tienmaal op een rij, 
Het venster van de maagd al buigende voorbij, 
En zocht door lachje of lonk der schoone te behagen. 
Een vijfde - maar genoeg; misschien 
Bragt ik het lijstje ligt tot tien 
Of twintig wel; het ging op allerlei manieren. 
(Dit mag volstaan.) De lieve maagd 
Was met dit spel verbaasd geplaagd; 
Het regende in haar huis van brieven en papieren 
Met gouden randjes, rijk in trekken, krullen, zwieren, 
En bovenal in droeve of winderige taal: 
Elk wilde, indien men nooit het jawoord kon verwerven, 
Door water, strop of staal, 
Maar, zonder complimenten, sterven; 
Want zonder haar was 't leven op deze aard' 
Hun toch geen halve cent meer waard. 
En zoo ging 't, elk op zijn manier; 
Men zong en zuchtte en raasde, als had men zaamgezworen 
De rust van 't meisje steeds te storen. 
Alleen Lorenzo deed geen zier. 

{==467==} {>>pagina-aanduiding<<}

Lorenzo was een' brave jongen, 
Arbeidzaam, zacht en vrolijk, maar bedaard; 
Hij was de lieve Elize waard, 
En toch, zoo ver men wist, had hij nooit meêgedongen. 
 
Op 't kransje bij Mejufvrouw Vlas 
Werd wel, bij meerderheid van stemmen, aangenomen, 
Dat hem de maagd toch niet zoo onverschillig was, 
Als hij 't uitwendig voor deed komen. 
‘Want (sprak de weduwe Klappij) 
'k Heb 't immers zelf gezien, dat hij 
Eeu kleur kreeg als een kreeft en van zijn stukken raakte, 
Toen laatst eens, bij gelegenheid, 
Het meisje hem, voor zijn gedienstigheid, 
Een vriendlijk complimentje maakte.’ - 
‘Een kleur? (zeî Jufvrouw Grim) 'k moet lagchen: ha ha ha! 
Een kleur! - Het kon wel zijn, o ja; 
Mijn Gijsje was er bij, en heeft, om zich te wreken 
Op zijne dwaasheid, vast een weinig zuur gekeken; 
Daar kwam gewis die kleur van daan. 
(Hier onder ons, maar 'k wil er niet van weten) 
Er is met onze Gijsje en hem zoo wat van aan: 
Hij heeft in 't paardenspel aan hare zij' gezeten.... 
Elize...ja...die trotsche prij! 
Of zich geen meisje in 't dorp met haar zou kunnen meten! 
Mijn Gijsje is net zoo knap en net zoo schoon als zij; 
Dat zeg ik, en daar blijf ik bij.’ 
Zij blijve er bij, al wou ze er ook op zweren! 
Wij weten, dat haar spijtig kind 
Slechts door haar moeder en zichzelve werd bemind; 
En hiermeê willen wij weêr naar Elize keeren. 
 
Geen zuchten van een half dozijn 
Verliefden kon de rust van 't schuldloos hartje rooven, 
En wat een heele drom van hunne minnepijn 
En jamren in den maneschijn 
Mogt zwetsen, 't was vergeefs; zij kon het niet gelooven, 
Hoe toch een mensch zoo mal, zoo overmal kon zijn! 
 
't Is sterk, (niet waar?) doch wacht nog maar een beetje; 
Haar lieve boezem was toch van geen diamant, 
En, hoe geducht omschanst, dat digt en zedig kleedje 
Was voor de pijlen toch van 't wichtje niet bestand; 
Die gaauwdief vindt altijd een reetje. 

{==468==} {>>pagina-aanduiding<<}

De lieve Lente kwam in 't land, 
Met rijke kleuren door haar' groenen tooi geweven, 
En wandelde, als aan schoone Elize's hand, 
Het stille landgoed rond en zijn hergroende dreven, 
En deelde aan alles bloei en leven, 
Maar bovenal den kleinen grond, 
Waar Lize's lustprieeltje stond, 
Als wilde zij daarmeê de zusterlijke min 
Vergelden van haar zielsvriendin. 
 
Hier zat Elize alleen, verloren in 't beschouwen 
Van een beminnend duivenpaar, 
En kwam van lieverleê op 't denkbeeld, dat het trouwen 
Toch wel iets meer dan mode of dwaze grillen waar'. 
Zij zou, indien zij dorst, die duifjes wel benijden; 
Die diertjes minden zoo....zoo teeder en zoo zacht.... 
Haar goede geest verschrok, en wilde uit al zijn magt 
Dat denkbeeld wel bestrijden; 
Maar (Amor was hem voor) 't verdoolde hartje dacht 
Aan iemand, dien het wel mogt lijden. 
 
Meteen kwam door de laan, (te denken naar den trant 
Van zijne kleeding) uit een afgelegen land, 
Een jongeling, wiens gitzwarte oogen 
Zich, onder den Tiroolschen rand 
Van zijn' versierden hoed, bevreesd en snel bewogen; 
De tint van zijn gelaat was fier en zacht; zijn haar 
Hing langs zijn schouders af in lokken breed en zwaar, 
En overschaduwde zijn schoongevormde trekken; 
Een speeltuig, dat hij droeg, scheen hem tot meer te strekken 
Dan tot vermaak; terwijl een lange pelgrimsstaf 
Hem veel, op 't aanzien, van een reizend kunstnaar gaf. 
 
Hij kwam schroomvallig, boog zich diep, en bleef verlegen 
Voor d' ingang van 't prieeltje staan. 
Elize zag bevreesd den schoonen kunstnaar aan, 
En beide zwegen. 
Hij poogt te spreken, maar slaat de oogen bevend neêr; 
Zij bloost, en wil naar 't doel van zijn vertoeven vragen: 
Maar beide rillen als een veêr, 
En geen van beide durft het wagen. 
Daar staat hij, bleek en stom; daar zit zij, rood als bloed. 
Reeds wil hij vlugten; maar, op eens krijgt hij den moed 
Haar aan te zien, - zij lacht, - dat lachje doet hem goed, - 

{==469==} {>>pagina-aanduiding<<}

Hij lacht ook eens, en hoest, en zamelt al zijn krachten, 
En, beter dan men 't zou verwachten, 
Begint hij: ‘Hemelschoone maagd! 
Zou ik....(nog eens gehoest) indien 't u niet mishaagt, 
Voor u een liedje zingen mogen?’.... 
Zij schijnt in strijd. - Ja, 't zou....maar, alles wél gewogen, 
Zoo heel alleen, en zoo met hem alleen, 
Dat gaat niet. Ze antwoordt kortaf: ‘Neen.’ 
De kunstenaar, zoo veel in 't vrouwlijk hart ervaren, 
Dat hij dit neen zich kan verklaren, 
(Men weet, een lachje er bij, dan meent een meisje 't niet) 
Neemt toch zijn harp en stemt de snaren, 
En grijpt de akkoorden van zijn lied. 
 
Hij zingt, met neêrgeslagen oogen, 
Maar moedig, op, en zonder dwang; 
Zijn angst en blooheid zijn vervlogen, 
En liefde is 't voorwerp van zijn' zang. 
 
Hij zingt van de onuitputbre weelde 
Der lieve min en van haar zoet, 
Zoo als het maagdenhart ze nooit zich nog verbeeldde, 
En van het rein genot, dat zij gevoelen doet; 
Van zuchtjes, ondereengemengeld; 
Van armen, in elkaêr gestrengeld 
En klemmende om een' lieven buit; 
Van boezems, die aan boezems gloeijen; 
Van traantjes, die van wellust vloeijen; 
Van kusjes, door den lach van 't hoogst geluk gekruid. 
En, onder 't spelen, durft hij 't wagen, 
En beurt een' enklen blik omhoog: 
Een traantje parelde in haar oog; 
Haar boezem joeg met sneller slagen. 
En, moedig door dit goed begin, 
Zingt hij, maar zachter, hoe de liefde 
Zijn teeder hart voor eenwig griesde, 
Doch zonder hoop op wedermin, 
Omdat het meisje, dat hij minde, 
Geen vreugde in dat genot kon vinden, 
Geen heil in 't grootste heil, dat hier op aard' bestaat. 
En weêr durft hij zich onderwinden, 
Een' blik te slaan op haar gelaat: 

{==470==} {>>pagina-aanduiding<<}

Hij ziet haar' boezem steelswijs zuchten, 
Haar oog hem zoeken en ontvlugten, 
In hem en in zichzelv' verward. 
Maar nu begint zijn stem te beven, 
Ja de adem schijnt hem te begeven; 
Hij rilt, en hoorbaar klopt zijn hart. 
‘Neen, dierbaar meisje!’ roept de zanger, 
‘Daar ligt de harp; ik kan niet langer.... 
Vergeef mij, wat ik heb gedaan!’ 
En snel zijn hoed en valsche lokken 
Verdwenen, 't spencer uitgetrokken, 
En, heel verbijsterd en verschrokken, 
Ziet zij Lorenzo voor zich staan. 
 
‘Nu nog een blik, zoo goed, zoo teeder 
Als voor den speelman, ook voor mij - 
Ook voor Lorenzo nu!’ zegt hij, 
En smeekend knielt hij voor haar neder; 
Zij zucht - zijn hemel is nabij, 
En eindloos zalig rijst hij weder: 
Haar oogwenk drukt verhooring uit; 
En, weggesleept door 't reinst genoegen, 
Voelt hij haar hart aan 't zijne zwoegen, 
Terwijl hij haar in de armen sluit. 
 
Bij zijne komst stond aan den hemel 
De zon nog hoog, in volle pracht; 
Maar lang reeds blonk het stargewemel, 
Eer 't kozend paar aan scheiden dacht. 
En lang en moeilijk was dat scheiden: 
Er moest nog eens - nog eens - nog eens vaarwel gekust; 
En, naar men zegt, heeft geen van beiden 
Dien nacht een oogenblik gerust. 
 
De Leeraar sprak alras den zegen 
Des hemels over hen voor 't huwlijksaltaar uit. 
Den Harpenaar blonk hooge en hooger vreugde tegen 
In de armen van zijn lieve bruid. 
 
Voor menigeen was nu de stille hoop vervlogen, 
En nutloos al 't vermoeijend pogen; 
Men zag dit in, en, binnen 't jaar, 
Trouwde in het dorp nog zeven paar; 

{==471==} {>>pagina-aanduiding<<}

En andre jonge lieden knoopten 
Van lieverieê op nieuw weêr oude kennis aan; 
Terwijl reeds lang een klerk, die toch niets beters hoopte, 
Met Gijsje Grim was doorgegaan. 

Buren, 1831.
h.a. van langelaar, w.z.

Invallende gedachten.

Luttel te weten, eenvoudig te denken, onschuldig te leven; hoe weinig voor de aarde! hoe veel voor den Hemel!
Als afgod van het gemeen, bekroond te worden met lauweren der schande; als bloedgetuige van het regt, te sneven op een eerschavot: doe eene keus, hervormer der menschheid! of blijf in het duister.
Zijn wij welligt hier beneden, enkel om te weten, wat anderen gedaan en gedacht hebben, wat anderen denken en doen? Neen: zelve te denken, zelve te handelen, is der stervelingen bestemming.
Spot niet met Godsdienstbegrippen, die gij als valsch beschouwt; wederleg ze, of zwijg!
T.

Zucht voor wetenschap.

Toen de beroemde Scheikundige lavoisier, op den 6 April 1794, door de guillotine zijn onschuldig leven stond te eindigen, smeekte hij slechts eenige weinige dagen uitstel, om een belangrijk scheikundig onderzoek ten einde te brengen; maar de Sansculotttes antwoordden hem, dat de Republiek geene geleerde Scheikundigen noodig had, en men bragt hem onmiddellijk ter dood.

De magt der verbeelding.

Marmontel lag krank aan eene gevaarlijke slijmtering, die hem slaap en krachten tevens ontroofde. Daar viel hem eene beeldtenis van belisarius door van dijk in handen, en met dezelve te gelijk de gedachte, om de stof, welke het lot van belisarius aanbiedt, te bearbeiden. Terstond nadat hem dit idee bemagtigde, scheen zijne kwaal als wegge-
{==472==} {>>pagina-aanduiding<<}
tooverd. ‘o, Wonderkracht der Verbeelding!’ roept hij zelf uit: ‘Het vermaak, om de fabel te scheppen; de zorg, om haar te ontwikkelen en te regelen; de aandoening, welke het overdenken der omstandigheden en tooneelen, zoo als die voor mijnen geest zweefden, mij verwekte: dat alles greep mij zoo zeer aan, en trok mij tot zulk eene mate van mijzelven als 't ware af, dat mij al hetgeen men van wonderbare geestverrukkingen vermeldt geloofbaar schijnt. Mijne borst was beklemd, mijne ademhaling belemmerd; ik had aanvallen van een' verstikkenden hoest: maar ik bemerkte het naauwelijks. Men bezocht mij, men sprak met mij van mijne krankheid; ik antwoordde als iemand, die geheel andere zaken in het hoofd had - belisarius was het, waaraan ik dacht! De slapeloosheid, tot nu toe zoo pijnigend voor mij, had niet meer dat vervelende, die martelende onrustigheid. Dagen en nachten gingen als onbemerkt voorbij in het nadenken over de lotgevallen van mijnen held.’

Fransche gehalte van sommige woorden; volgens Jens Baggesen.

Beaux Arts, Fabrijken en Handwerken; Amitié, Liefde; Connoissance, Vriendschap; celèbre, te Parijs bekend; Citoyen français, Wereldburger; Dame, vrouwelijk wezen; divin, aardig; Dieu, Natuur; Dieux, vermaarde Franschen; Demi-dieux, nagenoeg alle Franschen; Français, Mensch; Homme, Schepsel; Histoire naturelle, Physica; Histoire universelle, Geschiedenis der Fransche Omwenteling; Hazard, Noodlot; immortel, bekend buitenlands; kant, jakob böhme; Mari, Hoorndrager; mille, drie, vier, zelfs vijf; Nature, Kunst; Peuple français, het beschaafde Menschdom; République, onbeperkte Alleenheersching; Révolution, Wereldschepping.




De conferentie en de cholera.


Gij vraagt, wie van deez' twee het meest zou zijn te vreezen? 
Gedenk aan david's woord, bij samuël te lezen (*): 
Veel beter Gods genaê bevolen lot en land, 
Dan overgaaf in 's menschen hand. 

Extempore.
j.b. chr.

Grafschrift op eene ongevoelige.


Hier rust het ligchaam van Climeen; 
Zij stierf... - Waaraan? - Haar hart was steen. 



{==473==} {>>pagina-aanduiding<<}

Mengelwerk.

Over het kenmerkende der hedendaagsche en der ware verlichting.

Eene Voorlezing van J. Bakker, Predikant bij de Hervormde Gemeente te Sappemeer, in de Provincie Groningen. (*)

‘Het is alles geen goud, wat er blinkt,’ is een even waar als oud spreekwoord, 't welk nog dagelijks, in duizend opzigten en gevallen, zijne toepasing vindt. Het is van de stof ontleend, gelijk vele andere woorden en spreekwijzen; maar het heeft ook eene overdragtelijke beteekenis, en wordt van zaken zoo wel als personen, van zigtbare en onzigtbare voorwerpen beide gebruikt. Is in de stoffelijke wereld niet alles met der daad, wat het schijnt te zijn; ook in de zedelijke wereld doen zich vele verschijnselen op, die de proef eener naauwkeurige toetsing niet kunnen doorstaan.
Van belang echter is het in beide deze opzigten, den schijn van het wezen en het ware van het valsche wél te onderscheiden, ten einde voor even schadelijke als onaangename misleiding bewaard te blijven. Misleiding toch is altijd onaangenaam, en onaangenaam niet alleen, maar ook gevaarlijk en in sommige gevallen hoogst schadelijk, en zulks veel meer nog in de zedelijke dan in de stoffelijke wereld. Die koper of verguld zilver voor goud, of goud voor koper aanziet, loopt zeker groot gevaar van nadeel te lijden, en zich daarbij de bespotting van anderen op den hals te halen; maar die in de zedelijke

{==474==} {>>pagina-aanduiding<<}
wereld, door schijn misleid, licht voor duisternis en duisternis voor licht houdt, staat aan het veel grooter gevaar bloot van schade toe te brengen aan het welzijn der maatschappij, en zich te vergissen in het eenige ware doel zijns aanwezens.
Om deze misleiding voor te komen of te vermijden, kan slechts één middel aan de hand gegeven worden. Het bestaat in eene grondige kennis van het voorwerp onzer beschouwing en opmerkzaamheid. Die een kenner is van het metaal, dat wij gewoon zijn goud te noemen, weet naauwkeurig en bepaald, door welke hoedanigheden hetzelve zich onderscheidt van alle andere metalen. Wanneer zich dus eenig voorwerp aan hem opdoet, hetwelk, van wege groote overeenkomst of gelijkvormigheid, schijnt goud te zijn, verlaat hij zich niet straks op den schijn, maar onderzoekt, of het in alle opzigten de hetzelve bijzonder kenmerkende eigenschappen bezit, en neemt in moeijelijke of twijfelachtige gevallen de proef naar al de regelen der kunst. Ontbreekt intusschen de juiste kennis, zoo valt zelfs de mogelijkheid der proefneming weg, en het gevaar van misleid te worden blijft in volle kracht, ten zij iemand verstandig genoeg zij, om den raad van der zake kundigen in te roepen en op te volgen.
Zoo nu is in ieder geval kennis, geene oppervlakkige of eenzijdige, maar gegronde, het geheel omvattende en onbevooroordeelde kennis van den aard en de eigenschappen der dingen, de eenige, onmisbare voorwaarde, om den schijn van het wezen en het ware van het valsche juist te onderscheiden, en boven het gevaar van allerlei loos bedrog en listig gesponnen beleid verheven te wezen.
Het waren deze en soortgelijke opmerkingen, welke de gebeurtenissen onzer dagen ruim en als van zelve aanbieden, en wier gegrondheid niemand ligt in twijfel zal trekken, die mij aanleiding hebben gegeven, om over volksverlichting wat verder na te denken, en te onderzoeken, wat alleen dien naam waarlijk verdient. Want dat ook hier veel gevaarlijk misverstand plaats heeft, en

{==475==} {>>pagina-aanduiding<<}
niet alles goud is, wat er blinkt, is eene waarheid, al te handtastelijk, dan dat zij voor gegronde tegenspraak zou behoeven te vreezen.
Tot bevordering van de duidelijkheid, zal ik mijn onderwerp aldus behandelen, dat ik I. zegge, wat men thans veelal door volksverlichting verstaat, en dan II. aanwijze, wat dezen naam alleen met der daad verdient.
I. Vrijheid en verlichting zijn woorden, welke thans op veler lippen zweven, en in onzen tijd zoo menigvuldig gehoord worden, als zij schaars genoemd werden in de dagen onzer vaderen, ofschoon zij de zaak niet minder wél kenden. Wie weet er heden niet van verlichting te spreken, en kan niet als met den vinger de personen aanwijzen, die op dezen eernaam aanspraak maken! Wie wil niet vrij zijn en voor verlicht doorgaan, en haalt niet met medelijdenden glimlach de schouders op over elkeen', die, hoewel voor het overige een goed mensch en ook van gezond verstand geenszins ontbloot, echter nog wat meer aan het oude gehecht is, en over vrijheid en verlichting alzoo niet medepraat, alsof het niet medepraten alleen bewijs genoeg ware voor het gemis der zaak zelve!
Het zijn met der daad eerbiedwaardige namen en zaken, waarvan men aldus spreekt en waarop men zoo grooten prijs stelt. Want wat is er van meer belang, en wat kan den mensch dierbaarder zijn dan licht, in de natuurlijke wereld de oorzaak en het beeld van vrolijkheid en geluk? Wanneer de zon statig en langzaam van uit het Oosten oprijst, en de vale duisternis van den nacht allengs verdrijft; of als hare stralen door de nevelen, die op den aardbol hangen, heenbreken en den dampkring opklaren, waardoor de gezigteinder wordt uitgebreid, en de ons omringende voorwerpen zich in derzelver ware gedaante duidelijk aan ons verlicht oog vertoonen; dan is het, alsof een nieuw leven in ons geboren wordt, en met al het schepselen-heer verheugen we ons over ons aanzijn. Zoo bekoorlijk is met der daad het licht, dat, zonder hetzelve, ons leven op aarde

{==476==} {>>pagina-aanduiding<<}
geene waarde of aantrekkelijkheid voor ons hebben zou. Wij bedienen ons daarom ook, als het groote licht der zon ons verlaat, van kunstlicht, om de duisternis te verdrijven, en zulks even zeer ter voortzetting van onzen arbeid, als ter veraangenaming en vervrolijking.
Niets is derhalve natuurlijker, dan dat de menschen prijs stellen op licht, gelijk in de natuurlijke, alzoo ook in de zedelijke wereld; want ook hier is licht eene bron zoo wel van genoegen als van geluk. En wie zou dan deze prijsstelling wraken, of zich veroorloven, om een ongunstig oordeel over haar te strijken? Wie zich niet veel meer daarover verblijden, en pogingen aanwenden, om haar, naar zijn vermogen, aan te kweeken en te bevorderen?
Hier moeten wij evenwel bedachtzaam voortgaan, en ons vragen, waarom en waardoor in de natuurlijke wereld het licht zoo bijzonder aangenaam en begeerlijk is? Is het alleen om het licht, of is het ook om de daarmede gepaard gaande en door hetzelve, gelijk men wil, aangebragt wordende warmte? Maar wanneer nu eens de warmte ontbrak of achterbleef, zou dan de prijsstelling op het licht wel zoo groot en algemeen zijn, en ook verdienen, zoo groot en algemeen te zijn? Hieraan mag men met reden twijfelen, omdat het niet alleen door het licht, maar even zeer, zoo niet nog veel meer, door de warmte is, dat alles groeit en bloeit, en leven en vrolijkheid bevorderd worden.
In de natuur, waar altijd het evenwigt van de onderscheidene deelen tot het geheel naauwkeurig bewaard wordt, gaan licht en warmte bestendig gepaard, en heeft er tusschen deze beiden eene juiste verhouding plaats. Maar is dit nu ook alzoo in de zedelijke wereid, en kan dit even zeer getuigd worden van de daar plaats hebbende en zoo hoog gewaardeerde verlichting? Om deze vraag te beantwoorden, is het noodig, dat wij een' blik rondom ons werpen in de menschen-wereld, en onderzoeken, wat men thans veelal door ver-
{==477==} {>>pagina-aanduiding<<}
lichting verstaat, en hoedanig dezelve zich van naderbij en verderaf openbaart.
Men heeft het reeds van voorlang en meermalen opgemerkt, dat de verlichting van onzen tijd eene zeer eenzijdige strekking genomen heeft, en te veel op de ontwikkeling van één vermogen der menschelijke ziel werkt; terwijl de andere vermogens in evenredigheid te zeer verwaarloosd worden en geheel onontwikkeld blijven. En men kan niet ontkennen, dat deze opmerking geenszins van allen grond ontbloot is. Het loopt immers den verstandigen waarnemer van zaken en personen al spoedig in het oog, dat oefening des verstands, gezetheid op wetenschappelijke kennis en allerlei soort van kundigheden, zonder opzigt op derzelver meerdere of mindere bruikbaarheid en dadelijk nut, de groote spil is, waarom zich de verlichting voornamelijk beweegt. Om de behoeften van het hart, de verstandige opwekking, leiding en veredeling van het gevoel en begeervermogen wordt minder, of wel in 't geheel niet gedacht; even alsof al de krachten en vermogens, der menschelijke nature ingelegd, zich oplosten in verstand. Vanhier dat het, om in het oog van velen voor verlicht gehouden te worden, genoeg is, een geslepen verstand en eene zekere mate van kundigheden te bezitten: en dan nog welke kundigheden? - juist geene zoodanige, die men degelijk kan noemen, verkregen door nadenken en edele, aanhoudende oefeningen; maar die men of reeds in de jeugd heeft opgedaan van zijne opvoeders en leermeesters, of geput uit het vlugtig lezen van eenige boeken en tijdschriften van den dag, of ook wel uit hetgene men al zoo van anderen gehoord en gezien heeft. Wezenlijke beschaving van het hart; verhoogd en veredeld gevoel voor hetgene waarlijk groot, goed en schoon is; naauwgezetheid in de vervulling zijner beroepsbezigheden, en eerlijke voldoening aan alle burgerpligten en maatschappelijke verordeningen, komt bij deze beoordeeling minder in aanmerking, of
staat voor 't minst altijd te veel op den achtergrond; zoodat men inderdaad met weinig

{==478==} {>>pagina-aanduiding<<}
volstaan kan, om, naar veler oordeel, in de achtbare rij der verlichten geplaatst te worden.
Wat is toch, bij den grooten overvloed van boeken over allerlei zaken en onderwerpen, gemakkelijker, dan het hoofd op te vullen met de kennis der beginselen van meer dan ééne wetenschap of kunst, en alzoo spoedig over veel en velerlei te kunnen medepraten? Maar slechts ééne wetenschap of kunst in haar geheel te omvatten en grondig te verstaan; al de snaren van het hart te stemmen voor het schoone, goede en edele, en al de neighingen van den wil alzoo te buigen en te besturen, dat gevoel en verbeelding en de lagere eischen der zinnelijkheid aan de heerschappij der waarlijk verlichte rede gehoorzamen, en alles in den mensch een harmonisch geheel uitmake en bij hem tot bereiking van één doel zamenwerke, dit is eene veel moeijelijker kunst; dit een werk van oefening, inspanning en nadenken, hetwelk door de eenzijdige verlichting onzer dagen niet zeer begunstigd wordt. Haar is het altijd eigen geweest, en 't is ook thans hare kenmerkende hoedanigheid, in eene zeer oppervlakkige kennis te berusten, en ter halverwege (ware het nog maar ter halverwege!) staan te blijven. En fluisterde zij nu nog maar haren vereerders daarbij ootmoed en bescheidenheid in, en deed hun regt duidelijk gevoelen, hoe veel er niet al geweten kan worden; zoo zoude men ten minste op den weg zijn, om nog iets wezenlijks te weten te komen. Maar neen! eene wonderlijke ingenomenheid met zichzelven, alsof zij de wijssten waren onder de wijzen; eene zonderlinge vermenging van het ware en het valsche ondereen; stoute, hoewel meestal scheeve beoordeeling van zaken en personen; meesterachtige beslissingen en uitspraken; idealische voorstellingen en allerlei verkeerde gevolgtrekkingen, met onvastheid van beginselen, weinig zelfstandigheid, en eene, gering vertrouwen inboezemende, ongelijkvormigheid in denk- en handelwijze, zijn van deze soort van verlichting de schier onvermijdelijke gevolgen.
En bleef het nu maar hierbij, het kwaad ware nog

{==479==} {>>pagina-aanduiding<<}
wel te verhelpen, of althans met een weinig wijsheid en wat geduld gemakkelijk te dragen. Doch het is ook deze verlichting, welke een' zekeren geest van misnoegdheid voedt; de menschen ontvreden maakt met zichzelven en hunnen stand in de wereld; die begeerten opwekt naar het overtollige, en behoeften schept, wier vervulling boven het bereik gaat van betrekkelijk vermogen; die daarenboven het zaad strooit van wantrouwen, en de bestuurden opzet tegen hunne bestuurders; die zich ten hoogste afkeerig betoont van het nog altijd bestaande onderscheid van verschillende rangen in het maatschappelijk leven; die altijd spreekt van regten, en zeldzaam van pligten, even alsof men in een' gevestigden en grondwettigen Staat alleen aanspraak op regten, geene roeping tot bepaalde pligtsvervulling had; welke, eindelijk, den even noodzakelijken als schoonen pligt, ik zal niet zeggen van behoorlijke ondergeschiktheid en gehoorzaamheid; neen, maar van verschuldigde achting der minderen jegens de meerderen, gelijk der kinderen jegens de ouders, der leerlingen jegens hunne leermeesters, en der jonge lieden omtrent de grijsaards, schier geheel uit het oog verliest; en - wat nog het ergste van allen is - naar verandering in staatsbestuur en wetgeving en wat niet al haken, en om eene vrijheid roepen doet, die men zelve niet verstaat; omtrent zoo als die boeren op zeker dorp in Duitschland, welke gewapend bij den Ambtman kwamen, met veel geschreeuw en getier, om, in navolging van anderen, hunne regten voor te staan; en die, op de vraag van den Ambtman: ‘Maar wat verlangt gij dan toch?’ eenparig riepen: ‘Wat wij verlangen! - hetzelfde, dat de Hessen verkregen hebben.’ Maar als nu hierop de Ambtman zeide: ‘En wat hebben de Hessen dan verkregen?’ zag de een den anderen verlegen aan, en vroeg: ‘Weet gij het niet, of gij?’ Doch, daar
niemand het wist, eindigde dit tooneel, dat een zeer ernstig gevolg scheen te zullen gehad hebben, op eene vreedzame wijze, daar de boeren stil naar huis gingen. - Och! hadden zich de wijze Belgen met hunne

{==480==} {>>pagina-aanduiding<<}
fraaije verlichting ook maar, als deze boeren, doodstil gehouden! Zij zouden ten minste de spijt niet gehad hebben van te moeten zien, dat zij slechts werktuigen zijn geweest van de slimheid eener in hunne oogen zoo gehate Geestelijkheid.
Maar zoo is het altijd geweest: die niet wil luisteren naar goeden raad, moet leeren met schade en schande. Jammer ondertusschen, dat zoo vele onschuldigen mede lijden moeten om de dwaasheid en onbedachtzaamheid, zal ik zeggen? of om het misdrijf van eenige schuldigen, en de goede zaak daardoor, immers naar onze bekrompene wijze van zien, eenige schreden achterwaarts gezet wordt. Och! dat de Politie, las ik onlangs ergens, de hoofden even zoo fraai en goedkoop, en - voeg ik er bij - ook even zoo klaar en helder, als de straten wist te verlichten! wat zou dat een zegen zijn! Maar dit gaat niet; wij moeten geduld hebben, en aan den goeden tijd overlaten, wat door geene machinerie of stoom kan worden uitgewerkt. Intusschen is het waar, 't gene een geacht en beter verlicht Schrijver dezer dagen op nieuw heeft aangemerkt, dat de voorname bron der hedendaagsche vrijheidskoorts en woelingen, naauwkeurig gesproken, veel dieper ligt.
Ik heb den trek niet kunnen weêrstaan, hier des geleerden mans woorden, die mij zoo juist gedacht als schoon gekozen voorkomen, over te nemen. ‘Deze bron,’ zegt hij, ‘ligt in de gebreken van opvoeding en onderwijs, waaraan zich een aantal ouders en meesters sedert jaren schuldig maakt. En daaraan hebben wij meer ander bederf te wijten. Of wat moeten de gevolgen zijn, wanneer men zóó met de jeugd omgaat, als ware de verstandsverlichting, of liever de veelweterij, 's menschen eenige behoefte; of wanneer men den kleine, die het goede en kwade nog niet onderscheiden kan, in plaats van op hem door gezag te werken, door allerlei redeneringen over hetgeen betamelijk en nuttig is, tot vervulling van zijnen pligt tracht over te halen, en dus aan de veronachtzaming van alles gewent, waarvan zijne kortzigtigheid het noodzakelijke nog niet begrepen heeft;

{==481==} {>>pagina-aanduiding<<}
of wanneer men de eerzucht bij het aankomend geslacht dermate opwekt en aanprikkelt, dat zij, met achterstelling van ieder hooger gebod, het eerste beginsel van doen en laten, en, gelijk een vermaard Schrijver haar noemt, de vijandin van alle deugd wordt; (*) of wanneer men, de natuur vooruitloopende, het kind tot de bedrijven der jongelingschap, de jongelingschap tot die der volwassenen opleidt? Deze vragen betreffen dingen, die aan onzen leeftijd eigen zijn, en laat nu onze ervaring antwoorden! Menigeen leert in het pralen en schitteren met halve kundigheden een geluk zoeken, hetwelk hem zoo veel te sneller ontvliedt, hoe driftiger hij het najaagt. Menigeen wil in de jaren van onmondigheid reeds zijn eigen meester zijn, en ontziet zich niet, om, waar de kans hem toelacht, zich van alle banden los te rukken. Zoo verwerpt men dan, vóór en aleer men nog op zichzelven staan kan, het ouderlijk gezag, en matigt zich over lessen en onderrigtingen, welke men geloovig volgen moest, zulke oordeelvellingen aan, die niet alleen uit onkunde, waanwijsheid en hoogmoed voortvloeijen, maar verstand en hart ook van vroeg aan bederven! De geest van onafhankelijkheid heerscht niet alleen in den schoot der huisgezinnen, maar gaat ook in hoogere en lagere scholen, ook op de Akademiën over, boezemt er den leerling eene ijdele verbeelding van zichzelven in, en ontneemt hem den eerbied en het vertrouwen, zonder welk er geen onderwijs gelukkig slagen kan. Hij dringt van daar tot de burgerlijke maatschappij door, en verleidt groot en klein tot weêrspannigheid tegen staatsbestuur en staatswetten. Hij maakt, midden in de Christenheid, de eerwaardigste en heiligste punten des geloofs tot voorwerpen van verachting, zoodra men buiten staat is, om ze met zijne oppervlakkigheid te doorgronden. En voor de zedelijke en godsdienstige beschaving der volken is deze gang
der dingen te nadeeliger, daar hij de jongelingschap reeds in de verzoekingen der volwassenen

{==482==} {>>pagina-aanduiding<<}
brengt, vóór en aleer de rede tot rijpheid gekomen is, om het gevaar te kunnen afweren.’
Wanneer nu de even verstandige als geleerde Schrijver, (*) wiens woorden ik mij heb veroorloofd hier over te nemen, vervolgens te kennen geeft, dat men onderscheid moet maken tusschen een' tijd van verlichting en eenen verlichten tijd, (†) dan zal niemand aarzelen, hem hierin zijnen bijval te schenken, en geneigd zijn, om den tegenwoordigen tijd eerder een' tijd van verlichting, dan eenen verlichten tijd te noemen. Maar hij zal dan ook onderscheid maken tusschen verschillende rijken en landen in ons werelddeel, en gemakkelijk inzien, dat hier niet allen op dezelfde hoogte staan, en even min dezelfde straks vermelde gebreken iederen ondeeligen gelijkelijk en in dezelfde mate aankleven. En deze onderscheiding wél in het oog te houden, is te noodzakelijker, om verwarring van denkbeelden voor te komen, en aan geene partijdigheid of onregtvaardigheid in de beoordeeling van onzen tijd zich schuldig te maken.
Ik heb slechts het heerschende karakter der hedendaagsche verlichting, zoo als dezelve zich van naderbij en verderaf kennen doet, in enkele zeer algemeene trekken willen opgeven; en als het nu niet met grond ontkend kan worden; en als het nu niet met grond ontkend kan worden, dat deze trekken haar werkelijk zijn ingedrukt, dan heb ik genoeg gezegd, om aan te toonen, wat men thans veelal door volksverlichting verstaat. Maar dan loopt ook niets duidelijker in het oog, dan dat deze verlichting de ware niet zijn kan. En dit leidt mij alzoo van zelf tot het andere deel mijner rede, om,

{==483==} {>>pagina-aanduiding<<}
namelijk, aan te wijzen, wat dezen naam alleen met der daad verdient.
II. Verlichting, dezen naam alleen waardig, kenmerkt zich vooreerst door een vrij en onpartijdig zoeken naar waarheid. Heeft zij eenmaal de kluisters, die den menschelijken geest gebonden hielden, verbroken, zoo laat zij zich door geene zwarigheden of bedenkingen, welke zij op haren weg ontmoet, afschrikken, noch door vooroordeelen op nieuw aan banden leggen. Zij hecht zich niet aan het oude, omdat het oud, noch aan het nieuwe, omdat het nieuw is; maar zij hecht zich alleen aan hetgene haar, na scherp en naauwkeurig onderzoek, blijkt waar en goed, nuttig en voordeelig te zijn. Er plagt een tijd te wezen, waarin men zoo sterk gehecht was aan het bestaande en door den tijd geheiligde, dat hij, die het waagde, om van het eens aangenomen en algemeen geerbiedigde gevoelen af te wijken, weldra bij het volk gebrandmerkt werd met de hatelijke namen van vrijdenker en nieuwigheidszoeker, al hadden voor het overige zijne, van het algemeene gevoelen afwijkende, denkbeelden niets schadelijks, noch voor den Staat, noch voor de Godsdienst of de zedelijkheid. Thans schijnt de tijd gekomen, dat men tegen het oude zoodanig bevooroordeeld, en met het nieuwe derwijze ingenomen is, dat men, alwie niet het oude verwerpt, en voor het nieuwe als voor een' Afgod nederknielt, met even hatelijke namen bestempelt, al is het ook, dat men daarbij zijne denken handelwijze met grond van redenen omkleedt, en zijne innigste overtuiging volgt. Ware verlichting is van deze beide uitersten even afkeerig, vraagt naar oud noch nieuw, en, wetende dat de waarheid meestal in het midden ligt, gaat zij op dezen weg met bedaarden tred langzaam voort, en omhelst geen denkbeeld of gevoelen, 't welk zij niet vooraf naauwkeurig onderzocht, en aan den toetssteen der waarheid beproefd heeft. Zij is niemands slaaf, en voert niemands naam; zij kiest geene partij, dan die der waarheid,
omhelst geene zaak, dan die van het goede, en, overtuigd dat alleen het ware

{==484==} {>>pagina-aanduiding<<}
schoon is, is zij de minzame vriendin van iedereen, maar allermeest van de waarheid, waaraan alleen zij wierookt en al hare gaven ten offer brengt.
Ootmoed, even ver verwijderd van gemaakte en kwalijk gemeende nederigheid, als van winderige opgeblazenheid, is het bevallig gewaad, waarmede zij zich kleedt; want naauwelijks eenige schreden voortgegaan op het gebied der wetenschappen, of zij bemerkt deszelfs onafzienbare uitgebreidheid, ontdekt hoogten, die zij niet meten, afgronden, die zij met haar eindig verstand niet peilen kan. Hoe zou zij dan niet bescheiden zijn en schroomvallig, in het volle besef van den onmetelijken omvang eener echt wetenschappelijke beschaving; en, gevoelende de beperktheid aller menschelijke kennis en menschelijke vermogens, van alle aanmatiging afkeerig, liever van anderen willen leeren, dan anderen onderwijzen; liever aan de voeten der wijzen en edelen van ons geslacht lessen der wijsheid en der deugd opzamelen, dan als van den drievoet over de hoogste belangen der menschen in Staat en Godsdienst laatdunkend en beslissend uitspraak doen? Dit onbevooroordeeld, stil en bescheiden zoeken naar waarheid dunkt mij eene van ware verlichting zoo onafscheidbare eigenschap te zijn, dat, waar hetzeive ontbreekt, haar werkelijk aanzijn ons reeds verdacht moet voorkomen, of niet dan slechts in de geboorte, immers in het algemeen, aanwezig te zijn.
Een tweede kenmerk der ware verlichting komt mij voor te bestaan in hare naauwe vereeniging met godsdienstig geloof. De groote waarheden van alle natuurlijke en geopenbaarde Godsdienst zijn zoo klaarblijkelijk, liggen zoo nabij den mensch, en bevelen zich zoo zeer door derzelver geschiktheid, om al de behoeften van het menschelijk verstand en hart beide te bevredigen, en de maatschappij, zoo wel in het gemeen, als iederen ondeeligen in 't bijzonder, te begelukzaligen, dat het met regt de grootste bevreemding baart, dat er nog altijd schijnen gevonden te worden, die dezelve in twijfel trekken, en

{==485==} {>>pagina-aanduiding<<}
als een gewrocht van menschelijke vinding en louter staatkunde, om den grooten hoop te verschrikken en in bedwang te houden, willen doen doorgaan. Dat men er van dusdanige denkwijze niet weinigen vindt in landen en Staten, waar Godsdienst en Christendom in eene misvormde gedaante aan het volk voorgesteld, en in geene andere dan deze gedaante gekend worden, is niet moeijelijk te begrijpen, en ligt in den aard der zaak; hoewel het altijd tot een bewijs verstrekt, dat er de verlichting nog slechts in de beginselen is doorgedrongen, daar zij het nog niet veel verder gebragt heeft, dan tot het inzigt en de verwerping van de dwaling, zonder nog ernstige pogingen te hebben aangewend tot het vinden en openbaar omhelzen der waarheid. Maar wanneer nu ook in landen als het onze, waar Godsdienst en Christendom in derzelver oorspronkelijke zuiverheid en reinen glans door duizenden gekend en beleden worden, en overvloed van hulpmiddelen en gelegenheden bestaan, om tot derzelver regte kennis ingeleid te worden; wanneer nu, zeg ik, ook hier nog altijd gevonden worden, die door de verlichting onzer dagen, in stede van door haar tot Godsdienst en Christendom te worden heengetrokken, van dezelve schijnen te worden afgeleid; wie kan gelooven, dat bij dezen de ware verlichting heeft doorgewerkt, en zij bij hen haar hoogste doel bereikt heeft? Ware dit zoo, dan zou ik de verlichting geene weldaad meer noemen, maar eene straf, en de pogingen zegenen en ondersteunen dergenen, die luide hunne stemmen verheffen tegen onze Maatschappij, welke haar te begunstigen tot haar eerste en voorname oogmerk heeft gesteld.
Neen; zoo ver is het er af, dat Godsdienst en Christendom iets te vreezen zouden hebben van ware verlichting, dat zij juist daardoor, in al derzelver schoonheid, voortreffelijkheid en hemelschen luister, eerst regt gekend en naar waarde geschat worden. Dit kunnen geschiedenis en ervaring getuigen, welke ons leeren, dat de grootste mannen in alle vakken van wetenschappen en kunsten groote vrienden waren en zijn van Godsdienst
    
{==486==} {>>pagina-aanduiding<<}
en Christendom. Hier zweven mij voor den geest de boerhaaves, newtons, leibnitsen, nieuwentijds, nieuwlands, kempers, borgers, hufelands, en, dien ik het eerst van allen had moeten noemen, den eenigen de groot, ‘dien fakkel van zijne eeuw, wiens weêrga nooit verscheen,’ (*) met zoo vele anderen; alle namen, die als schitterende starren van de eerste grootte, neen! als zonnen aan den wetenschappelijken hemel prijken met onverdoofbaren glans, en zoo lang met eerbied en bewondering zullen worden aangestaard, als er gevonden zullen worden, die prijs stellen op ware verlichting. En het kan niet anders; want het zuivere Christendom, zoo als het alleen gekend wordt uit eene vlijtige beoefening van den Bijbel, gezond verstaan en met kennis van zaken verklaard; het Christendom, gereinigd van alle vlekken, die, in den loop der eeuwen, door onkunde, hoogmoed en bedrog daarop geworpen zijn, is in deszelfs oorsprong, vestiging en voortplanting (om met eenen beroemden Duitscher (†) te spreken) zoo kennelijk het werk eener hoogere, Goddelijke tuschenkomst, ter bewaring en uitbreiding der ware Godsdienst, dat gemis van geloof aan hetzelve en aan de waarheden, welke het deels heeft ontdekt, deels opgeklaard en bevestigd, met goed regt mag worden aangemerkt als een treurig bewijs voor het gemis der ware verlichting. (‡) Als dan een Afgevaardigde in Frankrijk openlijk zeggen durft, dat het Christendom heeft uitgediend, heeft hij, om er niets meer van te zeggen, den bast voor de kern en den schijn voor het wezen aangezien, en in meer dan één

{==487==} {>>pagina-aanduiding<<}
opzigt het spreekwoord bevestigd, waarmede ik begon: ‘'t Is al geen goud, wat er blinkt.’
In even naauw verband, als godsdienstig-Christelijk geloof staat, tot ware verlichting, zoo innig is ook met haar, ten derde, vereenigd zedelijke beschaving. Niets is natuurlijker en eenvoudiger; want gelijk er in 't algemeen geene ware deugd kan bestaan zonder godsdienstig geloof, zoo bestaat er ook geen waar godsdienstig geloof, dat dien naam verdient, zonder deugd. En nu moge het waar zijn, dat deugd niet altijd van geluk vergezeld is, men vindt toch volstrekt geen wezenlijk geluk zonder deugd. Dit zijn geene uit de lucht gegrepene magtspreuken, maar stellige waarheden, welke alleen door onkunde of eene ziekte der ziel, ongeneeslijker en gevaarlijker dan de Cholera, kunnen worden betwijfeld. En is dit zoo, dan loopt ook niets duidelijker in het oog, dan dat verlichting, dezen naam waardig, hand aan hand moet gepaard gaan met zedelijke beschaving; want iedere verwijdering van haar is verwijdering van geluk, en geluk is toch wel der menschen hoogste goed, het eenigst doel van al hun streven. Ontbreekt dan ergens de regte verhouding tusschen verlichting en deugd; dat is te zeggen, tusschen voortgang in verstandsontwikkeling en veredeling van het hart, of tuschen vermeerdering van kennis en eerbied voor die zedelijke wetten, welke de Almagtige met zijnen vinger in de harten der menschen heeft ingedrukt; zoo ontstaat er allengs eene uitmiddelpuntigheid, welke te gevaarlijker wordt, naar mate de verlichting in uitgebreidheid en algemeenheid toeneemt.
Maar dit kan dan ook onmogelijk ware verlichting zijn. Even zeker toch als deze tot het godsdienstig-Christelijk geloof leidt, en als van zelve zich daarmede vereenigt; zoo zeker ook leidt zij tot deugd, en de naauwste verbindtenis met haar. En ook dit is natuurlijk; want hoe meer waarlijk en geheel verlicht, des te helderder wordt het bewustzijn van een eeuwig en onveranderlijk onderscheid tusschen goed en kwaad; een on-
{==488==} {>>pagina-aanduiding<<}
derscheid, wel vatbaar voor wijzigingen, maar in zijn wezen volstrekt onuitroeibaar, omdat het, gegrond in den aard der dingen, tot de menschelijke natuur behoort, aan haar niet toevallig, maar noodzakelijk eigen. En het is juist dit helder bewustzijn, hetwelk de deugd vestigt op een' vasten en onwankelbaren grondslag, waaruit, als zoo vele beken uit eene klare bron, niet alleen de algemeen geachte deugden van wijsheid, regtvaardigheid, matigheid en heldenmoed voortvloeijen, maar ook al die pligten van gehoorzaamheid aan de grondwettige instellingen des lands, van goede trouw in handel en wandel, van nijverheid, spaarzaamheid, billijkheid en onbaatzuchtige menschenliefde, op wier gemoedelijke vervulling het welzijn van den Staat, van huisgezinnen en ondeeligen berust.
Aldus vereenigt zich ware verlichting met ware deugd, en stelt één schoon geheel daar; even als in de natuur lichtstof en warmtestof zich naauw verbinden, en door die verbindtenis alles opklaren, bezielen, vruchtbaar maken en vervrolijken.
Het is deze verlichting alleen, welke voldoet aan al de behoeften van den mensch, en hem aan zijne bestemming doet beantwoorden; hem waarlijk groot en goed, beminnelijk en gelukkig maakt, en tot een' zegen doet zijn voor de wereld, tot een' zegen voor het maatschappelijk en huiselijk leven. Maar verlichting zonder strekking of doel, om zich aan het ware, goede en edele aan te sluiten, wat is zij anders dan een slonkerend gestarnte, van hetwelk wel eenig flaauw licht, maar geene warmte afstraalt; eene waterbel, waarmede slechts kinderen zich kunnen vermaken?
Schijnen ons dan opmerking en ervaring te leeren, dat aan de hedendaagsche verlichting, in meer dan één opzigt, en om meer dan ééne reden, de gezegde hoedanigheden ontbreken, laat dit ons echter niet in verzoeking brengen, om haar geheel te veroordeelen, veel minder om haar tegen te werken; maar aansporen, om aan dezelve die verstandige rigting en wijziging te geven,

{==489==} {>>pagina-aanduiding<<}
welke haar het eenige ware doel helpt bereiken: ook hier ziende op de natuur, en hare aanwijzingen, die nimmer misleiden of bedriegen, volgende, welke ons leeren, dat, hoe naauw ook licht en warmte verbonden zijn, evenwel het licht voorafgaat, en de warmte allengs volgt; en de warmte toeneemt, naar mate het licht, voortgaande, rijst, en hooger en hooger opklimt. (*)
In dezen zin werkende, zullen wij ons met der daad verdienstelijk maken bij het tegenwoordige geslacht, en geheel werken in den geest onzer Maatschappij, die uitgaat van het beginsel, om, door middel van het verstand, te werken op het hart, en alzoo den geheelen mensch langzamerhand te ontwikkelen, te beschaven, te volmaken, tot zijne ware bestemming op te leiden, en gelukkig te maken voor meer dan ééne wereld.

Wat voegt ons, Nederlanders, nu de Aziatische cholera ook tot ons is doorgedrongen?

(Een welmeenend woord van bemoediging.)

Toen ons bij den aanvang van Hooimaand de mare in de ooren klonk, dat in het volkrijke Scheveningen, in de nabijheid van de Vorstelijke residentie, de Cholera was uitgebarsten, bespeurde men bij de menigte eene zeer verschillende werking van die treurige tijding. Eenigen gaven toe aan allerlei tegenbedenkingen, en vleiden zich nog met de hoop, dat het eene andere ziekte wezen mogt. Die hoop werd welhaast jammerlijk verijdeld. Het getal der slagtoffers groeide aan, en weldra brak ook in 's Hage zelve de lang gevreesde ziekte uit.
Zullen wij nu nog toegeven aan ijdele verwachtingen, en meenen, dat zij zich niet verder verbreiden zal; even gelijk velen, zonder eenigen grond, meenden, dat ons

{==490==} {>>pagina-aanduiding<<}
vaderland van deze ziekte geheel bevrijd zoude blijven, terwijl dezelve in naburige rijken hare verwoestingen aanregtte? Ja, de Goddelijke almagt kon het verhoed hebben, en kan nog, - wie twijfelt er aan? - door een' enkelen wenk, die verwoestingen stuiten en eensklaps opheffen. Maar het betaamt ons waarlijk niet, zulk eene wonderdadige uitredding lijdelijk af te wachten; veeleer is het pligt, overal, waar zulks nog niet geschied mogt zijn, alle voorzorgen en maatregelen te nemen, ten einde de ziekte niet onverhoeds kome, wanneer er voor de verpleging der kranken en voor de opneming der hulpbehoevenden in geschikte Ziekenhuizen niets zou zijn voorbereid.
En zoo betaamt het ons dan, de goede Voorzienigheid te danken, die gewild heeft, dat wij met de ondervinding van andere landen ons voordeel zouden kunnen doen, en eerst, nadat wij in de gelegenheid zijn geweest, de ziekte uit naauwkeurige waarnemingen van buitenlanders eenigzins te leeren kennen, heeft toegelaten, dat dezelve ook tot ons doordrong. Het voegt ons niet, te beslissen, als waren wij deelgenooten der geheimen van het ondoorgrondelijk Godsbestuur, dat het de tuchtigende hand der Almagt is, die ons slaat, en gereed is verder te slaan. Alwat wij zeggen kunnen, is: De Heer regeert! en wij mogen blijmoedig vertrouwen, dat Hij uit het kwade het goede zal doen voortkomen.
Het is eene algemeen erkende waarheid, welke de ondervinding, zoo wel van de Oostindische gewesten, waar de ziekte haren oorsprong nam, als van alle de landen van ons werelddeel, welke zij daarna is doorgetrokken, bevestigd heeft, dat niets voor de ziekte meer geschikt maakt, dan slecht voedsel en schamele kleeding en huisvesting. Arme en behoeftige lieden worden dan ook overal het eerst aangetast. Het betaamt ons dus, het lot dier ongelukkigen ons aan te trekken; door uitreiking van goede, verwarmende spijzen, hunnen ligchamelijken toestand te verbeteren, even gelijk dergelijke uitreikingen in den winter in vele onzer groote steden

{==491==} {>>pagina-aanduiding<<}
geschieden. Wij zouden zelfs welmeenend en ernstig aanraden, met die uitreiking niet te wachten, tot dat de Cholera in de plaats zelve reeds was uitgebarsten. Voorts mogten de plaatselijke besturen zorgen, dat de woningen der arme lieden, vooral van hen, die in kleine ruimten met talrijke gezinnen te zamen leven, behoorlijk rein gehouden werden. Kon men overigens, door openbare werken, handenarbeid bezorgen aan velen, die ledig gaan, en daardoor tevens de armoede lenigen, het zou niet anders dan voordeelig zijn aan de beteugeling van den voortgang der ziekte.
Diegenen, welke, door het bezit van al hetgeen tot onderhoud huns levens en dat der hunnen noodig is, anderer bijstand niet behoeven, zullen gaarne, in deze tijden, alwat zij kunnen afzonderen, voor hunne noodlijdende landgenooten ten beste hebben. Voor zichzelven moeten zij zich niet angstig bezorgd maken. Alles vermijdende, wat onmatigheid zou kunnen heeten, moeten zij echter weinig verandering maken in hunnen gewonen leefregel. Wij wenschen, dat hierin onze vaderlandsche Geneesheeren met een goed voorbeeld zullen voorgaan; hunne bekenden niet noodeloos zullen kwellen met allerlei voorschriften, wier geringste overtreding alleen genoegzaam zou zijn, om zich de ziekte op den hals te halen, als ware de kiem van den Aziatischen braakloop in een paar lepels aardbeziën gelegen! Ware tevredenheid, berusting in Gods bestuur zijn betere voorbehoedmiddelen, dan alle hooggeprezene verwarmende maagpleisters of tincturen.
Verre van ons dan, dat wij door onmatige bekommering ons tegen God zouden bezondigen! Is ons leven niet in Zijne hand? Is er juist eene heerschende ziekte noodig, om deszelfs draad af te breken; en kunnen wij, door bezorgd te zijn, eene elle tot onze lengte toedoen? O! wij vergeten het zoo ligt, dat wij geringe, afhankelijke schepselen zijn; en zullen wij regt leven, zoo als het ons betaamt, wij moeten nimmer vergeten, dat dit leven ons hoogste goed niet is. Al had de ziekte,

{==492==} {>>pagina-aanduiding<<}
die thans heerscht, geene andere uitwerking, dan dat velen uit den jammerlijken slaap van onverschilligheid wierden opgewekt, en tot de erkenning gebragt wierden, dat tot een gerust leven op aarde geen ander middel bestaat, dan voorbereid te zijn tot een gerust sterven, zouden wij het dan - ik zeg niet eene straf, maar zouden wij het bijkans eene ramp durven noemen, dat zij ook tot ons vaderland is doorgedrongen?
Ziet hier dan, Landgenooten! wat ons past: dankbaarheid aan God, die ons zoo lang verschoonde; liefde tot onze arme broeders; een blijmoedig en tevreden leven, en eene gezindheid, die ons den dood gerust doet tegengaan, als God het wil, dat ons sterfuur slaat. Het zijn zeer gewone dingen; en om iets nieuws te zeggen, heb ik ook de pen niet opgenomen. 't Geen den waren Christen altijd voegt, dat voegt hem ook, en vooral, in tijden van algemeene rampen. Wat God verder over ons gehengen zal, weten wij niet. Wie weet, hoe spoedig deze beproeving voorbij zal zijn! Reeds in zoo vele opzigten mogten wij hoogeren bijstand ondervinden. Dat ons Vaderland tot hiertoe behouden bleef; dat het toenam in waardigheid, niettegenstaande de afgunst der naburen; dat het bewaard bleef in rust en eendragt; dat het zijnen Landsvader nog met vaste hand het roer des staats ziet besturen....het zijn alle weldaden der Goddelijke Voorzienigheid. Daarop dan verder vast betrouwd! Onder opzien tot dien bijstand voortgegaan! Reeds geven onze vaderlandsche Jongelingen, die hunne letteroefeningen vaarwel zeiden, om den geboortegrond te verdedigen, proeven, dat zij ook thans voor geen' nood vreezen! Reeds zijn er van onze toekomstige Artsen toegesneld, om in de behoefte aan geneeskundige hulp te voorzien, en te helpen, waar zij helpen kunnen! God zegene hen, God behoede hen! Onze stille wenschen verzellen hen, waar zij ook werken mogen!
Als eenmaal de ziekte geweken zal zijn, mogten wij dan dankbaar op het goede kunnen zien, dat daardoor te weeg gebragt was: op verbeterde inrigtingen in

{==493==} {>>pagina-aanduiding<<}
onze Ziekenhuizen, die zonder dat veelligt nog lang zouden zijn achtergebleven; op betere verzorging van het lot der Armen; op vermeerderde godsdienstigheid; op verlevendigd vertrouwen in de Voorzienigheid; op onbekrompener welwillendheid! Dat geve Hij, die alles regelt, zonder wiens wil geen haar van ons hoofd wordt gekrenkt, geen muschje ter aarde valt, en wiens aanbiddelijk bestuur mischien nooit helderder blijkt, dan wanneer het Hem behaagt, het kwade in goed te veranderen, en licht te scheppen uit de duisternis!




Verslag van het eiland Bali, doch meer bepaaldelijk van het vorstendom Bali Baliling. Door de zendelingen Medhurst en Tomlin.

(Uit het Journal of a Tour along the Coast of Java and Bali &c., gedrukt op de Zendelingspers, 1830, te Singapore, ten dienste van de Singaporesche Christelijke Vereeniging tot uitbreiding van de weldaden der Opvoeding en de kennis van het Christendom te Singapore en in andere gedeelten van den Maleischen Archipel.)
Het eiland Bali is in acht districten verdeeld, welke allen zoo vele onafhankelijke koningrijken uitmaken.
1o. Bali Baliling, zijnde eene strook lands ten noorden gelegen, zich uitstrekkende van Sangsit in het oosten tot Bateman in het westen, wordt ten zuiden ingesloten door eene keten van bergen, welke oost en west loopen, binnen welke bergen en de zeekust deze zeer vruchtbare vallei gelegen is, hebbende ten naastenbij 30 mijlen lengte op 10 mijlen breedte.
Het district Djambarana ligt in het rijk van Baliling ten westen, op de kusten van de straat Bali, tegenover Banjoewangie, door eenige heuvelen afgescheiden van het eigenlijke Baliling. Deze twee districten te zamen worden gerekend eene bevolking te hebben van 60 à 80,000 zielen.
2o. Karang-Assam, ten oosten van het vorige district gelegen, beslaat de geheele noordoostelijke zijde van het eiland, en zuidelijk tot Pahang in de straat Lombock, zijnde Pahang

{==494==} {>>pagina-aanduiding<<}
de eerste zeehaven en eene zeer bevolkte plaats. Het omliggende land levert vele klapperboomen op. Het gansche district wordt geacht even volkrijk als het voorgaande te zijn.
3o. Kalongkong loopt meer landwaarts in, heeft slechts ééne zeehaven, Casoemboe genaamd, en is het oudste en magtigste van al de kleine vorstendommen, waarin het eiland verdeeld is. De Vorst van dat district oefent veel invloed en magt uit over de overige districten. Deze opperhoofdigheid wordt hem door alle de anderen in zaken van weinig aanbelang en bij bloote ceremoniën gaarne toegestaan, doch geenszins in zaken van aanbelang, wanneer elk zijn regt doet gelden. Dit district is veel minder bevolkt, dan de twee voorgaande.
4o. Gianjer volgt op Kalongkong ten zuiden, en strekt zich uit langs de zuidoostelijke kust van het eiland. Dit district is thans in oorlog met Kolongkong, en alzoo is er tusschen deze twee districten hoegenaamd geene gemeenschap. De volkrijkheid van dit district wordt verschillend opgegeven; doch ik maak geene zwarigheid, het op ongeveer 10,000 te schatten.
5o. Badong volgt daarna. Dit district beslaat den ganschen zuidoostelijken hoek van het eiland, en is van een aanmerkelijk commercieel belang, zoo door de groote en schoone baai, als door een handelscontract, tuschen dezen Vorst en het Nederlandsch Gouvernement gesloten; ook resideert alhier een Agent van gezegde Gouvernement, ten einde slaven op te koopen ter recrutering van de armee, welke men op Java noodig heeft. Dit district levert veel tabak op, van eene zeer goede kwaliteit; ook vogelnestjes van de tweede soort, en heeft eene populatie van ten naastenbij 100,000 zielen.
6o. Bangle, gewoonlijk genaamd Taman Bali (*), de tuin van Bali, ligt geheel binnenslands tusschen twee hooge ketens van heuvelen, waardoor eene zeer schoone en vruchtbare vallei gevormd wordt, welke door hare ingeslotene ligging koel en gezond is. Het gansche district heeft naauwelijks eene bevolking van 20 à 30,000 zielen.
7o. Mangoei is een der grootste districten, meerendeels door naburige districten ingesloten. Het is zeer vruchtbaar en volkrijk; men stelt, dat de bevolking op 150,000 inwoners kan begroot worden.
8o. Tabanan is mede een zeer groot district, mogelijk het

{==495==} {>>pagina-aanduiding<<}
grootste, heeft Djambarana en Baliling ten noordwesten en Mangoei ten oosten; het is dus bijna geheel binnenslands gelegen. Aan dat gedeelte, hetwelk door de zee bespoeld wordt, heeft men getracht eene zeehaven aan te leggen; doch door de steilte en ongenaakbaarheid van den oever heest men het moeten opgeven. Dit vorstendom ontvangt nu alles, wat van buiten ingevoerd wordt, door middel van Djambarana en Baliling. De grond, echter, is er zeer vruchtbaar. Het district heeft eene bevolking van 200,000 zielen.
Volgens deze berekening zoude Bali ongeveer zevenmaal honderdduizend inwoners hebben; eene begrooting, overeenkomende met twee verschillende opgaven, ons van goederhand geworden, en daarenboven bevestigd door een' achtingwaardig' Arabier, woonachtig te Sourabaya, die vele jaren op Bali gewoond heeft, alwaar hij ten behoeve van het Nederlandsch Gouvernement getracht heeft eenige handelsbetrekkingen aan te knoopen.
Het eiland Bali heeft vele binnenlandsche meren. Deze meren zijn allen op de toppen der bergen, eenige duizend voeten boven de oppervlakte der zee verheven, hebben overvloed van versch water, en zijn geregeld aan eb en vloed onderworpen, even gelijk en ten zelfden tijde, wanneer het in zee ebt en vloedt. De diepte dezer meren is zeer verschillende; sommige hebben van 40 tot 50 vadem; andere zijn met de daartoe benoodigde middelen grondeloos bevonden; enkele zijn zeer groot; er is er een, dat vier mijlen in breedte en ruim twaalf in lengte heeft. Deze meren maken den rijkdom uit van Bali; door het overvloedige water in dezelve hebben de rijstvelden geen gebrek, zoo zelfs dat de bewoners meestal twee inzamelingen in een jaar hebben, waardoor de rijst zoo overvloedig en goedkoop is, dat de picol (*) somtijds voor eene ropij verkrijgbaar is.
Een meer wordt bij hen genaamd dano; de volgende zijn de voornaamste, als dano Batur ten oosten, dano Baratan digt bij het vorige, dano Boejan het kleinste, dano Tambilingan ten westen.
Het bestuur in de verschillende staten is eene erfelijke alleenheersching; doch de magt van den Vorst is niet geheel onafhankelijk; er bestaan eenige oude handvesten en wetten, waarnaar hij verpligt is zich te gedragen. Ten aanzien van

{==496==} {>>pagina-aanduiding<<}
de tegenwoordige vorstelijke familie van Baliling, daarvan is ons het volgende bekend geworden.
Nu omtrent twaalf jaren geleden besteeg de oom van den tegenwoordigen Koning den troon, onder den naam van gusti moera gudde karang, of de groote rots. Zijne regering was echter niet gelukkig. Na onophoudelijk met binnenlandsche oorlogen en tweespalt geworsteld te hebben, is hij te Djambarana in eenen opstand vermoord geworden.
Na hem kwam zijn zoon, genaamd dewa pahang, op den troon, wiens regering even onvoorspoedig was. In den aanvang van zijn bestuur geraakte hij in onmin met zijns vaders broeder gusti moera lanang, Koning van Karang-Assam. Na vele beleedigingen over en weêr, liet de Koning van Baliling zijnen oom weten, dat, zoo hij hem kreeg, hij zijn bloed zoude drinken, en dat zijne zuster zich het hair met zijn bloed bestrijken zoude. Het antwoord, hierop teruggezonden, was niet veel zachter: zoo men dewa pahang meester werd, zoude men hem het hoofd afsuijden, en daarna zijn ligchaam kort en klein doen kappen, tevens daarbij voegende, dat hij (gusti moera lanang) de Goden gesmeekt had, zijne onderneming tegen dewa pahang te begunstigen, onder geloste van ter eere zijner Goden een' tempel 1te zullen bouwen, geheel van menschen. beenderen, en weike bij met menschenhuiden zoude doen bekleeden. Eene uitdaging van dien bloedigen aard deed partijen over en weêr al dadelijk de wapens opnemen en elkander te gemoet trekken. Die van Baliling hadden in den beginne telkens de overhand; zoodat lanang op de vlugt gedreven, en bijna zijn geheele land overmeesterd en verwoest werd. Doch de overwinnaar, door zijnen voorspoed trotsch geworden, hield op voorzigtig te zijn, en gaf zich aan alle buitensporigheden over, zoodat hij zich zelfs niet ontzag, om te trachten, met zijne geliefde zuster bloedschande te plegen: dit verbitterde het volk zoodanig, dat zij hem genoegzaam allen verlieten, waardoor hij niet meer bestand was, om zijnen vijand het hoofd te bieden, en wegens zijne schanddaad door den Koning van Kalongkong in de handen gespeeld werd van zijnen vergramden oom, die met hem den spot dreef, zeggende, dat het hem leed deed, nu genoodzaakt te zijn, met hem te handelen, zoo als hij beloofd had
te zullen doen; maar dat hij zich overtuigd hield, dat, indien zijn neef hem gekregen had, deze ook gewis zijne

{==497==} {>>pagina-aanduiding<<}
geloste, ten zijnen aanzien gedaan, zoude volbragt hebben. Met deze woorden kapte hij dewa pahang het hoofd af, en liet zijn ligchaam in vele stukken hakken, welke hij aan de naburige Vorsten zond, om hun te overtuigen, dat hij ten aanzien van zijnen neef zijn woord gehouden had. Daarna zeide hij tot zijn volk: ‘Het overige gedeelte mijner gelofte, namelijk van een' tempel van menschenbeenderen te bouwen, en dezelve met menschenhuiden te bekleeden, moet gijlieden volbrengen. Ik zal u daartoe in de gelegenheid stellen; ik zal uw aanvoerder zijn naar Baliling; daar zullen wij bouwstoffen voor onzen tempel vinden; de volbrenging mijner gelofte zal van uwe dapperheid afhangen.’
Het volk, echter, had hier veel tegen. Zij hadden eenmaal de magt hunner vijanden ondervonden, en derhalve geenen lust, zich andermaal met hen te meten. In plaats van hunnen veldheer te volgen, verlieten zij hem, zoodat hij, genoegzaam zonder volk alleen overblijvende, andermaal genoodzaakt werd te vlugten, en zich in de bosschen te versteken. Het was gedurende deze tweede vlugt, dat gusti moera lanang de zoo veel ophes gemaakt hebbende menschelijke offerande verrigt heeft. Naar luid van veler meening bedraagt het getal der slagtoffers, welke hij op het altaar zijner Goden geofferd heeft, vijftien; doch anderen begrooten het getal op negentig, meestal jonge kinderen, welke hij gedeeltelijk met geweld wegnam, of in zijne magt wist te lokken; deze ongelukkige slagtoffers werden door hem en zijn gevolg gebraden, en daarna ter eere zijner Goden opgegeten. Dit kannibalen-maal geschiedde op plaatsen door hem geheiligd, alwaar zij tevens gebeden opzonden, ten einde de Goden af te smeeken, hen weder in het bezit van hun land te stellen. Dit verschrikkelijk verhaal is mij genoegzaam door alle de ingezetenen gedaan, met zoo veel overeenstemming van daarbij plaats gehad hebbende omstandigheden, dat men, in weerwil van zichzelven, genoodzaakt wordt zulks te gelooven. Allen waren het eens ten aanzien van het getal van vijftien, doch verschilden eeniglijk hierin, of het vijftien menschen, dan wel vijftien kelams, dat is vijftien half dozijn menschen geweest waren, welke aldus geofferd zijn. Deze allezins barbaarsche handelwijze verbitterde het volk zoodanig tegen gusti moera lanang, dat hij zijne veiligheid andermaal in de vlugt moest zoeken; hij verwijderde zich naar het eiland Lombock, in de

{==498==} {>>pagina-aanduiding<<}
wildernissen van Sasak, alwaar hij, zoo gezegd wordt, nog leeft, doch alleen zijne veiligheid aan de ontoegankelijkheid dier bosschen te danken heeft.
Deze onmenschelijke offeranden moeten echter niet beschouwd worden, als in algemeen gebruik op Bali te zijn; integendeel, hun afkeer van de daad van gusti moera lanang toont aan, dat zoo iets bij dit volk niet gebruikelijk is, maar in afgrijzen gehouden wordt: ook weet men vóór of na die gebeurtenis geen voorbeeld daarvan aan te halen.
Na den dood van dewa pahang heest anak agoong madi, broeder van den tegenwoordigen Vorst, den troon van Baliling beklommen; dan, daar hij bij de ingezetenen niet bemind was, noch zich wist staande te houden, is hij weder onttroond, en de thans regerende Koning in zijne plaats gekozen. Diens naam is guddi ngoorah ratsa ningrat.
Deze Prins, van der jeugd af aan zeer verwaarloosd, had, zoo lang zijne voorgangers nog leefden, weinig kans, om aan de regering te komen. Gedurende zijne eerste jeugd is er dus van hem weinig of geene kennis genomen. Aan de eerste behoeften dikwijls gebrek lijdende, is zijne moeder veelal in de verpligting geweest, met spinnen en weven voor zich en haren zoon het noodige leven onderhoud te verdienen. Zij was alzoo niet in de gelegenheid, aan zijne beschaving iets te koste te leggen. Dan, toen men, nadat eene reeks van Koningen of vermoord of onttroond waren, bevond, dat deze jongeling, volgens het regt van geboorte, de meeste aanspraak op den troon had, toen heeft men hem, ongeacht den verwaarloosden staat zijner opvoeding, te voorschijn gebragt, en thans is hij regerend Vorst van het rijk van Baliling. Hij is naauwelijks 20 jaren oud, van eene kleine gestalte, heeft een onbeduidend voorkomen, spreekt weinig, heeft nedergeslagene oogen, en een' glimlach op het gelaat, welke verachting te kennen geeft voor alles, wat hem vreemd is. Zoo hij al zich, nu en dan, verwaardigt te spreken, is het zoo zacht, dat men hem naauwelijks ten halve verstaan kan; hij heeft ons geene enkele vraag gedaan, welke nieuwsgierigheid of belangstelling te kennen gaf. Hij is vadzig en lui van aard; niets schijnt zijne deelneming op te wekken. Overgegeven aan hane- en krekel-vechterijen, en andere soortgelijke kinderachtige tijdkortingen, is het niet waarschijnlijk, dat hij

{==499==} {>>pagina-aanduiding<<}
immer de achting of liefde van zijn volk verdienen zal; terwijl zijn gansche bestaan te onbeduidend is, om immer gevreesd te kunnen worden. Hij is zoo verslaafd aan zinnelijk genot, dat alle kracht tot denken of handelen bij hem uitgedoofd is, en hij heeft alzoo noch de lust noch het vermogen, om het bewind van zaken zelven in handen te nemen.
Hij is omgeven van een aantal voorname personen, Panawongo's genaamd, die zijne raadslieden schijnen te zijn, en in de behandeling van zaken een' onbepaalden invloed op hem uit te oefenen. Een hunner, met name gusti anam, is een man van een vast karakter en werkzamen geest, die dan ook alles naar zijne denkbeelden schijnt te plooijen en ten uitvoer te brengen.

(Het vervolg hierna.)






Bijvoegsel tot het artikel Otto Clant, voorkomende in de Vaderlandsche Letteroefeningen, 1832, No. V.

De vermelding van den Vaandrig otto clant, op bl. 165 van het Leven van van speyk, door wijlen den hoogst verdienstelijken jacobus koning, van nieuws de aandacht getrokken hebbende op den te zeer vergeten Groningschen (*) Held, die, in Louwmaand 1586, te Buxum, in Vriesland, de trouw, aan zijn Vaandel gezworen, met den dood bezegelde, geloof ik, dat, aan de eerste plaats, eenig berigt omtrent deszelfs Afkomst niet ongepast zal schijnen.
Ik vind mij tot mededeeling van hetzelve in staat gesteld, door de heuschheid van den Heer Staatsraad, Baron van der borch van verwolde.
Diens Overgrootvader, frederik wilhelm van der borch, in 1671 als Vrijwilliger in Statendienst getreden, en, na in 1672 op eigen kosten eene compagnie Cavallerie te hebben aangeworven, in 1677 Kolonel van het Groninger Regement geworden, huwde, in October 1684, met josina

{==500==} {>>pagina-aanduiding<<}
clant, Dochter van johan clant van stedum, Heer tot Stedum, Nittersum, enz. enz. Jonker en Hovelink in de Ommelanden, en Gecommitteerde ter Vergadering van Hunne Hoog Mogenden.
De Achterkleinzoon kwam hierdoor in 't bezit van genealogische en andere papieren, betreffende de Familie clant; welk Geslacht, uitwijzens dezelve, van de vroegste tijden af in het Groningsche t'huis behoorde, en aldaar in aanzien en vermogen gebloeid heeft.
De Vaandrig otto had tot Overgrootouders egbert clant en teetke van nittersum, eenige Dochter van eppo van nittersum en baewe schulting. Zijne Grootouders waren otto clant tot Scarmer en anna rengers; zijne Ouders frans clant en teetke douma.
Hij had drie Broeders. Een van dezelve, frans, was mede Vaandrig.
Otto zelf stierf ongehuwd, en zegel noch handteekening is tot nu toe van hem gevonden.
Behalve de genoemde Geslachten, rengers, en douma, hebben ook de gockinga's en lewe's betrekking tot onzen Vaandrig. Men vindt, ter zijde van eene Genealogie op fransijn, aangeteekend:
‘Ayckke Gockinga leevede in het jaer 1364. Genereerde
I Sone Eppo die welke langen tydt met die stadt van Gröningen gepleitet vnd georloget hebbende is eindtlick bedrieglikc van die Gröninger dör soete woorden, als wilden sie peis met hem maken (in die stadt van Gröningen gekomen synde) in die gefanckenisse gelecht tot dat hy starf. Deesen quam tho het groete Olde Ampt, in welcke sint 15 dorpen, liggende an die Eemes, het welcke die Gröninger nae syn doodt onrechtfeerdichlick met gewalt an die stadt van Gröningen gebracht hebben, vnde noch op deesen dach, die bueren in groete slauernie houden.
I Dochter Teetke, haer man hiet Anleef Nittersum, genereerde eenen eenigen soon Eppo Nittersum, deese heilickte Bieuwe Schultings, Luert Schultings eenige dochter, haer man was Egbert Klant, Otto Klants vaeder.’ Vóór de woorden: ‘haer man was’ is hier in de pen gebleven: ‘genereerde eene eenige dochter Teetke Nittersum.’ Deze woorden staan in den tekst der Geslachtstafel; waar ook baewe - en niet biewe schultings wordt gelezen.

{==501==} {>>pagina-aanduiding<<}

De Ouders van evengemelden egbert klant (tot Stedum, Scarmer, Uithuizen, Losdorp en Usquert; Ridder) waren allart klant tot Scarmer, en geese, of grete, (margreete in ééne der Geslachtslijsten) leewen.
Allart was in 1468 Hovesman, en in 1470, 1474 en 1477 Burgemeester van Groningen, waar de Schieringers, op den eigen dag - den 24 October 1413 - niet alleen zijn' Broeder hendrik, in diens woning, de schoone Gevel genaamd, om hals bragten, maar ook twee van zijne Vaderlijke Ooms, johan en wibrant, ter stad uitdreven, en eenen derden, albert, in zijn huis vermoordden, terwijl hij zijnen middagmaaltijd hield.
Blijkens het voorgaande, was dus de schakel der Geboorten, van allart clant tot op den Vaandrig otto, als volgt:

1.Allart clant, in 1470 enz. Burgemeester van Groningen, gehuwd met geese of grete leewen (lewe).

2.Egbert clant, gehuwd met teetke van nittersum, eenige Dochter van eppo van nittersum en baewe schultings.

3.Otto clant tot Scarmer, gehuwd met anna rengers.

4.Frans clant, gehuwd met teetke douma.

5.Otto clant, die, in 1586, zijn leven zoo mannelijk opgaf: ‘Signifer, occisus in Buxum’ wordt er slechts gelezen, in eene Genealogie op papier geschreven en van veel later tijd dan die op sransijn. In eene andere staat alleen: ‘Otto Clant vendrich.’

Eene Geslachtstafel spelt klant; twee anderen spellen clant; op de laatste wijs vind ik ook den naam geschreven onder het wapen der Familie, bij ferwerda.
Bij onze Schrijvers is mij het volgende opzigtelijk onzen otto voorgekomen:
Hooft, het noodlottig gevecht bij Buxum mededeelende, zegt: ‘De vendrigh Otho Klant, te fors om leevendigh van zijn vendel te scheiden, weigherde zich gevangen te geven, en starf gewonden daarin.’
Van reyd heeft: ‘De venrich Otto Klant wordt bovenal geprezen, die sich niet wilde ghevangen gheven, maer sterf, int vendel ghewonden zynde.’
Halma schrijft: ‘Eenige Friesen, daaronder Klant, hadden de Kerk ingenomen: de Spaanschen boden hun quar-
{==502==} {>>pagina-aanduiding<<}
tier aan, maar hij dat versmadende, volhardde in 't strijden, tot dat geene uitkomst ziende, zich in 't vaandel wondt en doorstoken wierd.’
Bij bor vindt men deze woorden, blijkbaar uit een zeer gebrekkig verslag ontleend en geen' zin opleverende: ‘Otto Clant, de Luitenant, hem seer mannelick weerende, en eenige anderen, soo die op de walstad beset waren, en sich niet wilden opgeven, schonk Taxis het leven.’
Wagenaar zwijgt van clant, schoon hooft en van reyd, bij den strooptogt van taxis, aanbalende.
Ook van meteren gedenkt denzelven niet. Men bespeurt duidelijk, dat de dood van clant door den Schrijver is verward met dien van Graas oswald van den berg. Deze, bij 't gevecht van Buxum, een buitgemaakt Vriesch Vaandel in de hand hebbende, werd van de zijnen voor vijand aangezien en gedood.
Wagenaar en halma, van het voorgevallene te Buxum gewagende, halen ook strada en winsemius aan; geen van beiden zijn mij ter hand.

Wildenborch,

den 30 Junij 1832.
a.c.w. staring.




Letterlijk afschrift van de Leuvensche courant van den 14 of 15 augustus 1831. (*)

‘Bij den voor altijd in onze Vaderiandsche Historie gedenkwaardigen tiendaagschen veldtogt tot in het hart van België, met name bij den intogt te Leuven, is het maar enkelen onzer dapperen gelukt, een exemplaar van het aldaar toen uitgegeven dagblad magtig te worden, hetwelk men, naar het schijnt, het zij uit vrees, het zij uit een nog overgebleven gevoel van schaamte, poogde te verdonkeren. Door de heuschheid van een' onzer Vrienden mogt het ons echter gebeuren, zulk eene Courant in originali in handen te krijgen; en met diens medeweten hebben wij daarvan een, in alle opzigten letterlijk, afschrift genomen, welks mededeeling, als een blijvend gedenkstuk van Belgische lafhartigheid, logentaal, snorkerij, wrevel, en letterkundige nietigheid, - met één woord, van Belgische ellendigheid, - wij vertrouwen onzen Lezeren welkom te zullen zijn.’
IJ.

{==503==} {>>pagina-aanduiding<<}



{== afbeelding 
	==} {>>afbeelding<<}
    

13 augusti, ten 11 ueren 's morgens. Het canon begint te ronken op verscheyde punten, langs de Tiensche en Distersche poorten; daer zyn ook tusschen batteryen; de Hollandsche-Pruyssenaeren breyden zig uyt, huune zwaere ruytery is in bereykt van een dobbel fuziek scheut der vesten, hun voet-volk steld zig slagveêrdig agter Tivoli en de pagt hoven langs den linken kant der kasseyde van Thienen. Ontrent twee honderd van onze scherp-schutters waeren buyten de stad geplaetst niet verre van daer, die een hevig vuer begonsten met de vyandlyke krygs-benden, maer zy wierden omringeld door de ruytery die twee vligende stukken geschut bedekten, en aentonds wierden die kloekmoedige mannen omgebragt door het geweld der losbranding.
Langs eenen anderen kant beschouwde men ook een treurtooneel; terwylen dat den vyand de hoogtens overmeesterde die Loven beheerschen, en bezonderlyk den Wolf-berg, vermeerderde alle oogenblikken zyne ryen, en onze borgerlykekrygs-magt van haere ongegronde vrees hersteld zynde, bevond zig gemengeld tusschen het voet-volk en het geschut.

{==504==} {>>pagina-aanduiding<<}

Eyndelyk had den vyand voordeelige stand-plaetsen genomen, want het vuer van zyn geschut verdobbelde, schoon het onze heviglyk over al eenen hardknekkigen tegenstand betoonde. Nogtans de onophoudelyke canon scheuten van den vyand brengen den schrik in de ryen der borgerlyke krygs-magt, en gelykelyk in de vrywillige, zoodaenig dat het wanorder volkomentlyk word; dan begint men te vlugten binnen de stad; vele officiers verlaeten hunne commando, de soldaeten loopen overhoop zoo als dwaeze menschen, men smeyt in de straeten alle slag van wapenen, haver-zakken, epauletten en bloezen, terwylen dat het canon nog meer gerugt maekt als van te vooren en altyd naederende; de ballen vliegen op de schouwen in de Tiensche straet met een afgryslyk getier; dan komen de gebroeders Vanderlinden, den capiteyn Nique, den lieutenant-colonel Edeline, den sabel in de hand, zig dringende tusschen het volk om de verwarring te beletten, en de troepen aen te wakkeren in de naem des vaderlands. Op het aenkomen van den baron d'Hoogvorst, die verklaerd dat den schrik ongegrond is, aengezien dat het ons volk is die de stad binnen komt, om eene stand-plaets te nemen, is men wat gestild.
Ten een ueren. (slag-veld.) Men neemt de doode weg en de gekwetste, die bykans alle langs den linken kant komen van de poorte van Diest, waer gednerig gevogten word. Tusschen die poorte en de gene van Thienen, springt er in de locht eenen caisson die dry mannen om hals brengt.
Geduerende deze omstandigheden bevind zig den koning in alle perykels om de krygs-benden aen-te-moedigen, en bestierd verscheyde bewegingen met zyne gewoonelyken koelen-moed en bekwaemheden. Men zag ook de dapere Bergsche en Naemsche artilleristen, die met de aldergrooste gauwigheyd op eenen minuet verscheyde wel ingerigte canon scheuten naer den vyand joegen, die hem groote schaede veroorzaekte.
De negenste battery heeft zig wonderlyk gedraegen, onstellende verscheyde canon stukken van den vyand, doodende zelfs de peêrden en de canoniers. De ballen en mitraille der Hollanders deden ons geen groot leed, hunne slaegen vlogen te hoog.
Onze troepen veranderen van stand-plaets, want de battery buyten de Thiensche poort word verlaeten, en de stukken vernaegeld door de artilleristen.

{==505==} {>>pagina-aanduiding<<}

Ten twee ueren. Eenen stildstand van waepenen word bevestigt door den Hollandschen generael, voor twee-en-twintig ueren; den koning en den etat-major nemen den weg van Mechelen, eenigste uytvlugt die vry schynt te wezen: het leger volgt hem op: maar de Hollandsche scherp-schutters boorden de afsteking van den weg, en ontrusten onze krygs-benden, waer door eenige soldaeten het leven verliezen. Eenen courrier komt zeggen dat den koning zonder gevaer tot Mechelen aengekomen is.
Ten dry ueren. Onze troepen nog onsteld zynde, volgen gedueriglyk den weg van Mechelen: dan hoord men wederom een fusiek geschut langs den kant van Buchen, en van tyd tot tyd ronk 't canon; men ziet alsdan twee regimenten hollands voet-volk maekende een vierkantig bataillon, boven op eene vlakte, ontrent een kwaertier uers van de kasseyde; men moest denken dat den weg afgesneden was aen 't leger-corps binnen Loven.
Verscheyde afgezondene van weers kanten tragten een verdrag te besluyten voor het overleveren der stad; onze gevolmagtigde zogten de eer van 't Belgisch leger niet te kwetsen, en de inwoonders te bevryden van een bombardement die bedrygt wierd door den prins van Oranie, als eenigsten middel die hem overbleef om ons weg te jaegen van eene standsplaets die hy denkte onwinbaer te wezen, vermits ons leger daer eene standvastige houding behield. Eyndelyk, naer eenige onderhandelingen, den vyand ziende dat onze voornemens onbewegelyk waeren van onze stand-plaetsen niet af-te-staen aen de magt, maer wel, met de wapens in d'hant eenen weg te vinden dwaers door het vyands leger. Den prins van Oranie ons laeste inzigt verstaen hebbende, gaf zyne toestemming, door de welke het Belgisch leger mogt de stad uytrekken zonder gestoord te worden, en 24 ueren wierden vergunt voor de vervoering en ontruyming van al het materieel der plaets en leger.
Gevolg van den dag. Onze ruytery, en bezonderlyk de jaegers onder het bevel van den colonel Vanremooter, hebben veel kwaed aen den vyand gedaen, dat regiment heeft dry mael de Hollandsche cuirassiers aengevallen, die ook door ons geschut niet gespaerd zyn geweest. Het 9 en 12 regiment voet-volk hebben zig dapperlyk gedraegen. Het geschut der borgelyke-krygs-magt van Bergen, onder het bevel van den heer Boulanger, heeft staende gehouden de oude agting

{==506==} {>>pagina-aanduiding<<}
van het waelsch land, als mede het geschut van Namen, in gemeynzaeme battery zynde, dat wilt genoeg zeggen dat deze stand-plaets door iverige vaderlanders bekleed was.
Men kan just niet schatten het verlies der Hollanders, schoon dat het merkelyk schynt te wezen. Van onzen kant schikt men op 7 à 8co doode en 500 gekwetste; het getal der krygs-gevangene is onbekend.
Ten 7 ueren 's morgens. Vreugd en hoop herleeft weder om in de stad: men roep overal dat de Fransche aenkomen. Dan verschynt den franschen generael Lawoestine te peêrd met vier houzaeren, zeggende dat hy naer het quartier-generael van den prins van Oranie trekt, om hem te verzoeken van den togt zyner krygs-kolommen op-te-schorssen en zig te verwyderen.

- Men kreeg te Brussel, den 14 augustus, ten 8 ueren des avond, de gelukkige en waeragtige tyding, van het verdrag besloten tusschen den prins van Oranie en den generael Belliard: ‘dat het hollandsch-pruysesch leger zal terug keeren naer hunne grenzen, en dat den prins van Oranie eenen zyner officiers zal toezenden aen den marschalk Gérard, om te doen kennen de wegen die zullen door het hollandsch leger gevolgt worden, als mede om te beslissen de rustplaetzen voor elken avond van beyde de legers, aengezien de Fransche zullen de Hollanders op-volgen, van ruymte tot ruymte, laetende eene afgelegentheyd van twee ueren tusschen de twee legers.

- Men heeft redens om te gelooven dat de beweging der Fransche en Hollandsche legers, volgens het verdrag, als volgende zal uytgewerkt worden:

Datum. Quartier-generael van het Fransch leger. troepen.	Togt der Hollandsche
15 augusti, de stad	Jodoigne.	Thienen.
16 en 17	Thienen.	St-Truyen.
18 en 19	St-Truyen.	Hasselt.
20	Hasselt.	De Hollanders keeren op hun grond-gebied.

- Wy hebben sedert zonder droefheyd vernomen dat de Hollandsche-Pruyssesche-Zwitsersche-Duytsche soldaeten van onzen hier vooren vader Willem-den-Lorios, altegaer op gang zyn om naer den Moerdyk te keeren, met trompet en timbal;

{==507==} {>>pagina-aanduiding<<}
maer 't is jammer dat de Fransche verlossers op hunne hakken marcheren: wy en zouden die hollandsche makkers niet beter konnen vergelyken als aen eene kudde kalkoenen, die voor hunen leyds-man moeten loopen zonder zelfs om te zien uyt vreeze van eene roeffeling te krygen; en is het zaeke dat er zig eenige woelgeesten onder die Mendekens bevinden, die zouden den boer spelen, dan zullen zy zekerlyk het zweepken van hunne geleyders beproeven, aengezien dat men in cas van noode hun eene goede verdiende kwispeling belooft heeft.
Herkenning door Vrankryk

Van Leopoldus den Isten, Koning der Belgen!
Het is den 3 augusti dat het nieuws der herneming der vyandlykheyd in Parys bekend is geweest. Mr. le Hon, onzen buytengewoonelyken gezant, en volmagtigen minister, heeft aenstonds audiencie van Z.M. den koning der Fransche ontfangen, die den zelven dag Leopoldus voor koning der Belgen erkend heeft.
Herkenning door Engeland van

den Koning der Belgen.
Onzen ambassadeur, Mr. S. Vande Weyer, heeft zyne plegtelyke audiencie van den koning van Engeland ontfangen, in de welke hy herkend Leopoldus den Isten voor koning der Belgen, hem belovende onderstand en vriendschap.
Toezending van 50 duyzend

fransche krygs-mannen,

Om de onpartydigheyd van het Belgen-land te

handhaven.
PARYS, den 4 augusti. Dezen morgent, ten 5 ueren, ontfing Ludovicus-Philippus eenen brief van den koning der Belgen, waer in hem gevraegd wierd den bystand van een leger.
Den koning, hebbende erkend de onafhangkelykheyd van Belgica, en haere onpartydigheyd, gezaementlyk met Engeland, Oostenryk, Pruyssen en Rusland, en aengezien de omstandigheden dringende zyn, volkomt aen de vraeg van den koning der Belgen, zig belastende tot de uytvoering der verbintenissen genomen wegens de groote mogentheden.
Den marschalk Gérard commandeêrt het leger van den Noorden die ter hulp der Belgen marcheêrt, bestaende in 50 duy-
{==508==} {>>pagina-aanduiding<<}
zend mannen, en het is waerschynelyk dat de twee oudste zoonen des konings, de hertogen van Orleans en Nemours zullen deel maeken van den krygs-togt.
Onderwerping van 't Eyland van

Java aen 't Belgisch gouvernement.
Mijnheer den Minister,
Z.M. gelast my van u te verwittigen dat zy aenstonds ontfangt, door de gelegentheyd van Engeland, het nieuws dat de stillestaende troepen in het eyland van Java zig in ontwenteling gesteld hebben, en dat de Belgen, talryker als de andere Europeaenen, zig meester van het gezag gemaekt hebben, stellende eene bestiering in den naem van het BELGISCH VOLK. Gansch het eyland heeft zig onderworpen aen dit gouvernement.
Den Koning noodigd u van seffens eenen agent naer Batavia te zenden.
Den minister van oorlog door interim,
Const. d'Hane.

Belgische krtgs-gevangene.

- Wy weten voor zeker dat de Pruyssesche-Hollanders geduerende hunnen terug-togt door Loven, eenen zekeren nombet buyten persoonen, zonder wapens, vast gegrepen hebben, om ze mede te slypen en te mishandelen. Wy hopen dat ons gouvernement en den marschalk Gérard wel haest zal die rampzaelige wedereysschen, en niet meer langer gedoogen zoo eene dwingelandy.
- Men heeft te Brugge eenen zwitserschen krygs-gevangenen gebragt, draegende in zynen zak een phosphorik vuerslag; en hem gevraegd zynde wat hy daer mede dede, gaf hy voor antwoord: ‘dat op tien soldaeten van het hollandsch leger er twee waeren die dusdaenige vuer slaegen hadden, om in cas van nood de oogsten en pagt-hoven te verbranden, om de Belgen te straffen over hunne omwenteling, en dat de overste hun zeyden dat deze vraek zoet geuoeg was voor rebellen.’
- Het is belachelyk dat Z.K.H. den prins van Oranie zyne gewezene guychelary nog niet vergeten heeft; hy is immers biennen Diest als eenen zegenpraelder gekomen, verzelt door zynen makker den prins van Saxe-Weimar, aen het hoofd eener hollandsche krygs-colom, den 5 augustus 's agternoens, ten vier ueren, die twee Heeren stapten blootshoofd, zekerlyk uyt inzigt van wel gekomen de zyn door de

{==509==} {>>pagina-aanduiding<<}
borgers, maer het was te vergeess. De Hollanders bleven bivaqueren op de Merkt, op goede matrassen aen den inwoonders afgehaeld, en men dwong de zelve van putten en afsluytingen te maeken van binnen en aen de poorte der stad. Den prins van Oranie veynsde te aenhooren de klaegers die hem kwaemen lastig vallen, maer hy had zorge van ze te verzenden aen Saxe-Weimar, die deze menschen kwam te verstooten met zyne gewoonelyke hardigheyd, hen wegjaegende met schoppen onder hunne broek.

Te bekomen, voor 4 cents, ontrent de Stads-Waeg, No 43.




Treffende bewaring van tweederlei verschrikkelijk doodsgevaar.

(Eene ware Geschiedenis.)

Toen ik nog als schoolonderwijzer in de gemeente van L* woonachtig was, - dus verhaalde mij een door mij bijzonder hooggeschat vriend, - werd ik eens, op eene treffendzigtbare wijze, uit tweederlei verschrikkelijk doodsgevaar gered.
Het was op een' zaturdagochtend, op welken dag er in den zomer geene school gehouden werd, dat mij de lust bekroop, om, tot uitspanning, een paar uren te gaan vischen, van welk vermaak ik een groot liefhebber plagt te zijn. Het was in de maand Junij en heerlijk schoon weder. Wij hadden, gedurende eenige dagen, tamelijk veel warmte gehad, met kort afwisselenden regen. Des nachts in den omtrek was meer dan ééne goede gelegenheid voor het vischvermaak. Dringende bezigheden had ik voor het oogenblik niet, zoo min als lust en stemming daartoe. Kortom, alles vereenigde zich, om de voorgenomene uitspanning zoo aangenaam mogelijk en voor mij onwederstaanbaar uitlokkend te maken.
Het zal ongeveer acht ure zijn geweest, toen ik den hengel opvatte en, na mijne pijp te hebben aangestoken, het dorp uitstapte, in het stellige voornemen, om ten minste vóór het middaguur terug te zijn, waartoe overigens de volgende reden was, die ik hier een weinig omstandig moet vermelden.
Zoo als in vele andere gemeenten ten platten lande onzer provinciën, was ook te L* aan den post van schoolonderwijzer die van koster bij de hervormde gemeente verbonden,

{==510==} {>>pagina-aanduiding<<}
en behoorde onder andere bezigheden tot mijne taak het dagelijksch opwinden en luiden der klok in den dorptoren. Dit moest om het etmaal geschieden, en wel, overeenkomstig eene vastgestelde gewoonte, prompt te twaalf ure des middags, zoo ter bevordering van den meer regelmatigen gang van het uurwerk, als omdat op dit uur de klok eenige oogenblikken moest geluid worden, tot aankondiging van het schaftuur des noens, voor de lieden, die op de plaats van den ambachtsheer, of elders verwijderd van het dorp, in het veld arbeidende waren.
Hierop bedacht, zal ik nagenoeg een vierde uurs van het dorp zijn geweest, toen ik een stuk grientland instapte, aan welks ander einde een mij bekend goed vischwater was, alwaar ik den hengel inleide. - Ik had reeds een' geruimen tijd gevischt, was reeds een- en andermaal van plaats verwisseld, en de zon begon intusschen hoog te staan, zonder dat mij ditmaal de vangst bijzonder gelukken wilde. Lang op den dobber vergeefs te staan turen, lustte mij niet. Aan de overzijde van het water was een plekje, digt met kroos bedekt, waar ik vast vermoedde, dat zich meerdere visch zou ophouden; dáár, meende ik derhalve, moest de vangst veel beter slagen.
Digt nabij mij aan dezen kant lag juist eene kleine schuit, waarmede men naar de andere zijde van het water, zijnde hier een vliet of vaart, konde oversteken, en geene vier schreden hiervandaan werd eene soort van kruisvaart gevormd, doordien zich hier van weêrszijde eene tamelijk breede sloot in de vaart of het riviertje ontlastte.
De schuit los te maken, dezelve in te stappen en van den kant te stooten, was het werk van een oogenblik. Doch, te midden der bedoelde kruisvaart gekomen zijnde, bevond ik den zoogenaamden vaarstok, door middel van welken de schuit werd voortgeroeid, in het hier vrij breede en diepe water, veel te kort te zijn. Met eenige drift derhalve, en misschien half gemelijk over zulk aanhoudend tobben, stak ik den vaarstok zoo diep ik konde reiken naar den grond, waardoor zelfs mijne hand tot over den pols onder water kwam. Maar, met het ligchaam te veel voorover bukkende, en de schuit hierdoor het evenwigt verliezende, kantelde dezelve om, en schoot ik, gelijktijdig, hals over hoofd in het water; terwijl de geweldige schok, waarmede ik nederkwam, mij terstond onderdompelde en deed zinken.

{==511==} {>>pagina-aanduiding<<}

Ik kan niet zeggen, dat ik door geweldigen schrik werd aangegrepen. Het onverhoedsch vooroverstorten deed mij, wel is waar, een oogenblik mijn bewustzijn verliezen, maar om, straks onder water gekomen zijnde, hetzelve des te helderder terug te verkrijgen, zoodat ik mij alles duidelijk kon vertegenwoordigen, en het gevaarlijke van mijnen toestand volkomen inzag. Deze tegenwoordigheid van geest, welke de goede Voorzienigheid mij behouden deed, was in Hare hand het middel tot mijn behoud. De eerste gedachte, welke zich aan mij opdrong, was, dat geene andere kans tot redding mij overbleef, dan te trachten naar boven te komen en een' der beide kanten te bereiken. Dan, ik was bijna ter halver lijf in den modder gezakt, en - ontzettend denkbeeld! - de schuit was omgekanteld juist ter plaatse der gemelde kruisvaart, waar het water zeer diep was en zich eene soort van dwarlstroom vormde, die wel eens, vooral bij hoogen waterstand, vrij sterk kon zijn. Het was mij, onder water, niet mogelijk, te zien, welke rigting ik, mij opheffende, nemen moest, om den kant te bereiken. Slechts eene handbreedte meer of min naar deze of naar gene zijde, en - indien het mij al gelukte, uit den modder los en naar boven te komen - konde ik verder de vaart indrijven, en alle hoop op mijn behoud moest verloren zijn.
Tot hiertoe was ik mijzelven bewust gebleven van hetgene er met mij omging; maar nu begon mij de doodsangst te bekruipen. De vrees, dat dezelve klemmender mogt worden en mij van mijne tot hiertoe behoudene zelfbewustheid berooven, deed mij, in vertrouwen op den Heer van dood en leven, het uiterste beproeven. Met onbegrijpelijke inspanning van al mijne krachten het loodzware ligchaam uit den modder opheffende, geraakte ik met het hoofd boven water, zoodat ik vrij konde ademhalen, en had, na nog eene verdubbelde poging, inderdaad het onwaardeerbaar geluk, van aan den kant van hetzelfde grientland, van waar ik asgestoken was, teregt te komen.
Aan het oevergras vastgeklemd, spande ik nog eenmaal mijne krachten in, en was weldra uit het water en behouden. Mijne eerste aandoening was dankbaarheid jegens God, die mij mijne zelf bewustheid en krachten bewaard, en wiens onzigtbare hand mij aan een' bijna gewissen dood onttogen had. De schuit was door den snelvlietenden stroom een ver eind wegs medegevoerd; mijn hoed en vischtuig lagen elders te drijven.

{==512==} {>>pagina-aanduiding<<}

Zoo drulpnat en bemodderd als ik was, zonder hoed, op den klaren middag terug te gaan, deed ik toch ongaarne. Ik begaf mij derhalve een weinig dieper het grienthout in, en koos daar een afgezonderd plekje, alwaar ik, zonder van den weg gezien te kunnen worden, mijne kleederen van den modder en de ruigte reinigde en in de zon droogen deed. Dewijl het zeer warm in de lucht en bladstil was, behoefde ik niet te vreezen, dat ik mij, door ontkleeding, aan verkoudheid zoude blootstellen. Na mij behoorlijk gedroogd en weder gekleed te hebben, verliet ik mijne schuilplaats, begaf mij op weg huiswaarts, en had spoedig het dorp weder bereikt.
Er was ondertusschen een geruime tijd met al dit voorgevallene verloopen. Gedurende denzelven was mij niet uit de gedachte geweest, dat, door het verzuim van het opwinden en luiden der klok, vast, hier en daar in de gemeente, hoezeer buiten mijne schuld, wel eene kleine ontevredenheid zoude zijn ontstaan, te meer, dewijl ik deze verrigting nog nooit te voren had overgeslagen, en men onder de dorpelingen gewoon was, zich op den geregelden gang der klok te verlaten.
Ik zag, het dorp intredende, op mijn horologie; het was inmiddels half twee geworden, terwijl het uurwerk op den toren juist twaalf wees, - een blijk, dat de klok met slag van twaalf was afgeloopen geweest, en dus nu, sedert zij had stilgestaan, anderhalf uur ten achtere was. Mijn eerste gang was naar de plaats, alwaar ik gewoon was den sleutel te bergen van de deur, waarmede men in den toren kwam, en de tweede, in allerijl naar den toren, om het verzuimde in te halen, door de klok op te winden en weder gelijk te steilen.
Nog naauwelijks aan het gevaar van te verdrinken of in den modder te smoren ontsnapt, en van de ontsteltenis deswege nog niet geheel bekomen, ben ik slechts even het portaal van den toren ingetreden, of - groote en goede God! welk een aanblik toeft mij hier! - daar lag, door drie houten zolderingen heengeslagen, voor mijne voeten, het meer dan driehonderd ponden zware ijzeren gewigt, waarmede de gang van het uurwerk werd aangehouden. Hetzelve was van de touwen, waaraan het hing, afgebroken en ter hoogte van meer dan veertig voeten naar beneden gestort. Slechts anderhalf uur vroeger, en, zonder het omkantelen der schuit,

{==513==} {>>pagina-aanduiding<<}
had ik mij op deze plek en lijnregt onder het ijzeren gewigt bevonden, en ware onder deszelfs verpletterend nederstorten vermorzeld geworden! Ik stond als aan den grond genageld, op dit ontzettend aanschouwen van verbazing en schrik bevangen, maar meteen levendig doordrongen van dankbaarheid jegens God, wiens bewarende hand mij op dezen dag, zoo wonderbaar en tevens zoo treffend zigtbaar, aan tweederlei verschrikkelijk doodsgevaar had onttogen.
Ik zeg: zoo wonderbaar en tevens zoo treffend zigtbaar, en zeg daarmede niet te veel; want bijzondere opmerking verdienen de volgende omstandigheden, wier zonderling en, als ik het zoo eens noemen mag, juist gepast zamentreffen ik echter beter mij voorstellen, en het welbestuurde daarvan beter gevoelen, dan beschrijven kan. Blijkens het blijven stilstaan van den uurwijzer op slag van twaalf, was, juist op dit punt des tijds, het vervaarlijk ligchaam afgebroken en naar beneden gestort. Nu zoude men kunnen aanmerken, dat het dan evenwel nog niet zeker was, dat ik mij dezen morgen, juist op dit oogenblik en op geen ander, lijnregt daaronder zoude bevonden hebben, uit hoofde ik toch wel niet altijd op de minuut af, maar veeleer op den eenen dag eens eenige oogenblikken vroeger of later dan op den anderen dag, het opwinden der klok verrigt zal hebben. Ik beken, dit vooronderstelde laat zich, voor mijne lezers althans, vrij waarschijnlijk aanzien, maar is nogtans werkelijk zoo niet. Door langdurige gewoonte had ik, altijd zelf dat werk verrigtende, eene zekere vaardigheid daarin verkregen, zoodat geen ander, daarmede ongewoon, zoo spoedig met het opwinden zou teregt gekomen zijn. Daar nu prompt te twaalf ure de klok geluid moest worden, had ik er eene soort van gemaksberekening op gevonden, zoodat ik altijd - en zulks miste mij zeldzaam of nooit - met het slaan van twaalf in den toren was, om, zoodra de klok ten volle geslagen had, zonder een oogenblik tijdverlies, dezelve op te winden, en dan, daar zulks in eene rep gedaan was, te luiden. Van de gewoonte en den dagelijkschen loop derhalve uitgaande, mag het als vrij zeker gesteld, en het tegendeel eerder zonderbaar genoemd worden, dat ik mij ook nu, op het bewuste oogenblik, en niet vroeger of later, onder het gewigt der klok zou bevonden hebben, bijaldien mij niet, naar Gods ondoorgrondelijk bestuur, in den loop van dien morgen, het beschreven ongeval van het omkantelen der schuit gettoffen

{==514==} {>>pagina-aanduiding<<}
had; waarbij nog valt op te merken, dat hetzelve eerst gebeurde ongeveer te half twaalf ure, zoodat nu het daardoor veroorzaakte oponthoud mij volstrekt belette vóór het middaguur in het dorp terug te keeren, en dus achterna de weg bleek geweest te zijn, door welken ik aan een tweede, nog verschrikkelijker doodsgevaar ontkwam.
Het is - dus eindigde mijn brave vriend - nu reeds een aantal jaren geleden, dat op denzelfden dag deze voor mij zoo treffende voorvallen plaats hadden; maar nog heden zijn beide mij zoo levendig voor den geest, alsof zij eerst gisteren gebeurd waren, en steeds zal deze dubbel merkwaardige dag in het register mijns levens mij tot een blijvend gedenkteeken verstrekken van die almagtige en alomtegenwoordige kracht Gods, door welke Hij hemel en aarde alzoo regeert, dat alle dingen, niet bij geval, maar van Zijne vaderlijke hand ons toekomen.
j.b. christemeijer.

Kunst, om, met dobbelsteenen, gedichten te vervaardigen.

(Een in Duitschland uitgevonden Spel.)

Men neemt een' dobbelsteen, en werpt een getal. Vervolgens zoekt men op eene kleine tabel dit getal, en vindt daarbij achttien andere getallen vermeld, waarvan het eerste bij den eersten worp, het tweede bij den tweeden worp behoort, en zoo vervolgens. Men neemt alzoo van deze reeks het eerste getal, bij den eersten worp behoorende, en zoekt dat getal nu weder op eene andere tabel, waar een versregel daarnevens staat. Deze versregel schrijft men op. Vervolgens doet men een' tweeden worp, en zoekt weder het geworpen getal op de eerste tabel, waar de achttien getallen nevens staan. Van deze achttien neemt men nu het tweede getal, omdat ook de worp de tweede is, en zoekt daarna dat getal weder op de andere tabel met den daartoe behoorenden versregel, welke onder den eerst gevondenen geschreven wordt. Zoo gaat men voort tot achttien worpen toe, en erlangt op die wijze een gedicht van achttien versregels. Deze regels zijn zóó ingerigt, dat zij op elkander slaan, hoe men ook moge werpen.
Met éénen dobbelsteen kan men niet anders dan van een

{==515==} {>>pagina-aanduiding<<}
tot zes werpen, en er zijn dus slechts zes werpgetallen mogelijk. Dewijl men nu achttien maal te werpen heeft, staan bij elk werpgetal, omdat elk derzelven in elken mogelijken worp vallen kan, achttien getallen, en elk derzelven wijst op de tweede tabel een vers aan. Deze tweede tabel behelst dus zes maal achttien of 108 versregels, het zij van ernstigen, het zij van schertsenden inhoud.
Deze vinding is zinrijk en kunstig tevens, dewijl de achttien worpen op eene schier tot in het oneindige verschillende wijze kunnen uitvallen, en evenwel 108 regels toereikend zijn, om, bij elke mogelijke verscheidenheid van worpen, steeds een volkomen gedicht op te leveren. (*)





Brief aan den redacteur der Vaderlandsche Letteroefeningen.

Weledel Heer!

Er is bij a.f.h. smit, te Rotterdam, een werkje van de pers gekomen, getiteld: Het Nicotiaansche Kruid, en Uitzicht op mijn Dood, van wijlen Mr. willem bilderdijk. Voorafgegaan door een Levensbericht des Dichters. Dit werkje lezende, vond ik op bladz. 39 van het Levensberigt eene aanteekening, die mij van te nabij raakt, dan dat ik daarop stil kan zwijgen. Zij luidt: ‘Men leze daarover (het bijzonder taalstelsel van bilderdijk) zijne Taalkundige Verscheidenheden, zijne Spraakleer, Woordvorsching, enz. maar - men hechte vooral niet aan het Woordenboek voor de Spelling van Mr. willem bilderdijk, in 1829 uitgegeven, dat dikwijls op een dwaalspoor leiden zou, en aanwijzingen bevat, lijnregt strijdig met zijne uitgedrukte gevoelens; waardoor onkunde of boosheid aanleiding zou kunnen vinden, om den roem des grooten Taalkenners te bezwalken, en hem als tegenstrijdig met zich-zelven voor te stellen. Doch dat Woordenboek is ook nimmer door hem-zelven vervaardigd geworden.’
Daar dit Woordenboek door mij is uitgegeven, zie ik mij door deze gewaagde bewering van een' onbekende in een

{==516==} {>>pagina-aanduiding<<}
daglicht geplaatst, als hadde ik uit winstbejag een werk op bilderdijk's naam doen drukken, waardoor zijn roem bezwalkt zou kunnen worden. Behalve nu dat ik mij aan deze ongeoorloofde handelwijze niet bezondigd heb, en ik hem als Dichter en Geleerde te zeer waardeerde en als Vriend te innig lief had, dan dat ik op zijnen naam een boek in de wereld zou gezonden hebben, hetwelk aan onkunde en boosheid wapens in de hand spelen zou om den grooten man te bestrijden, was het alleen op menigvuldig aanzoek van taalliefhebbers, die zijn stelsel aankleefden, dat ik den Heere bilderdijk in bedenking gaf, of het tot algemeener making van zijne taalregels niet raadzaam zoude zijn, om aan zijne vele door mij uitgegevene taalkundige werken ook een Woordenboek voor de Spelling toe te voegen. Zijn Ed. beaamde dit volkomen, en, ten gevolge daarvan, was het bilderdijk zelf, die de kopij voor dit Woordenboek voor de pers gereed maakte, en er de drukproeven van corrigeerde. Tegen mijne gewoonte, heb ik zelfs die drukproeven bewaard, omdat daarin zoo important veel nieuwe woorden door hem ingevoegd zijn, dat zij wezenlijk een gedeelte van de oorspronkelijke kopij uitmaken (*).
Indien deze verzekering den schrijver van het Levensberigt nog niet genoegzaam moge zijn, om hem van zijnen groven misslag te overtuigen, zoo gelieve hij zich de moeite te geven ten mijnent te komen, om zoowel de kopij van bilderdijk's hand, als zijne correcties in de proeven, in oogenschouw te nemen.
Met dezen brief te plaatsen, zal niet alleen mij, maar, dat meer zegt, het letterlievend Publiek, dat niet misleid moet worden, eene wezenlijke dienst gedaan worden.
Ontvang, Mijnheer de Redacteur! de verzekering der hoogachting van

Amsterdam,

14 Julij 1832.
Uwen zeer gewilligen Dienaar

j. immerzeel.





{==517==} {>>pagina-aanduiding<<}

Lierdicht aan Memmius, bij de beschouwing eener kaart van het wereldstelsel.

(Vrij gevolgd naar het Latijn van jacobus baldus.)

Beschouw, mijn vriend! dit schier onzigtbaar punt; 
't Is de aardbol - hier, hier stonden Cesar's benden, 
(O! zie toch, of gij 't plekje vinden kunt) 
Hier trad hij 't heerlijk Rome eens op de lenden. 
 
Waar is het vreeslijk veld - 't Farsalisch grondgebied, 
Waar hij Pompejus' heirmagt ging vervolgen? 
Waar is de waterdrop, - 'k ontdek hem niet - 
Die Xerxes' vloten heeft verzwolgen? 
 
Uw oog ontdekt dat niet; en eens toch stroomde 't bloed 
Uit duizend, duizend wonden; 
Eens zetten Cesar, Xerxes 't al in oorlogsgloed; 
Maar toch, zij hebben roem, hun goochelbeeld, gevonden. 
 
Men deelt dit punt zich, vriend! met vuur en druipend zwaard, 
Want ieder eischt (met regt?) zijne eigendommen; 
De lijken dekten, waar die heerschzucht sprak, heel de aard': 
Was Cesar ooit te hoog geklommen? 
 
De vorsten speelden 't roekloos spel met d' armen onderdaan; 
Zoo kaatst het kind den bal, nu hier, dan ginder; 
Wèl hem, die zonder schâ den ligten bal kan slaan, 
En heil, maar onheil ook, den stouten vinder! 
 
Hier, op dit scheemrend stip, is 't toeval vijand, vriend; 
Het schenkt hier kroonen, daar de liefde; 
Het schenkt ons wieg en zerk; hier wordt ge als vorst gediend, 
Terwijl de felle smart den naasten doodlijk griesde. 
 
Hier op dit nietig stip, hier stond eens, ongetemd, 
't Gevloekte hier der dwingelanden; 
Capréa daar; hier werd door Nero 't rijk beklemd, 
Daar deed hij 't vreeslijk offer branden. 
 
En nog ontsteekt dit punt soms de ongehoordste drift! 
Steeds roept de blinde roem de woeste krijgers zamen; 
Op marmer en arduin zij 't heldenfeit gegrift; 
De wereld eer', is 't niet der helden deugd, dan toch hun' namen! 

{==518==} {>>pagina-aanduiding<<}

Verblinden, ach! één waterdrop draagt heel uw trotsche vloot! 
(Ach, dat mijn lied uw dolle drift beteugel'!) 
Alwat gij wenscht en zoekt, hoe schittrend, heerlijk, groot, 
Bedek ik hier met een' insektenvleugel! 
 
'k Benijd uw hebzucht niet - zij is mij te eng beperkt; 
U zij die roem, dat bloed, die heldenzegen: 
Want al datgeen, waarom gij rustloos werkt, - 
Een stipjen op het stip - zooveel hebt gij gekregen! 
 
't Ontken mijn' hoogmoed niet - mijn geest neemt hooger vlugt; 
Een telg des Hemels, kent hij de eigenwaarde; 
Wanneer mijn geest, in 't stof gekerkerd, zwoegt en zucht, 
Dan zoekt hij reiner heil, dan 't spel der nietige aarde. 
 
Hij wandelt door 't Heelal; de Hemel is zijn woning; 
Geen hoek des aardbols sluit me in kerkerwanden in; 
'k Ben, door mijzelven, Heer en Koning; 
Der Englen rij is, vriend! mijn huisgezin! 
 
Mijn oceaan is de aether - daar, daar vind ik 't stip niet weder; 
Mijn baan, mijn doel is boven tijd en lot: 
Wat buigt me in 't stof, in 't nietig stof dan neder? 
Mijn wensch, mijn doel is de eindloosheid - is God! 

Purmerende.
b.t.l.w.





Dichthulde aan zijne majesteit den koning op hoogstdeszelfs 60sten verjaardag.

Weest sterk ende hebt goeden moedt, en vreest niet: - want het is de heere uwe Godt die met u gaet; hy en sal u niet begeven noch u verlaten.
deut. XXXI: 6.

Mijn Koning! 't is geen vleijerij, 
Die me op uw heuglijk Feestgetij 
Den feesttoon stemmen doet, bij 't klinken van mijn snaren; 
Neen! liefde voor den braafsten Vorst 
Ontboeit mijn tong, ontgloeit mijn borst, 

{==519==} {>>pagina-aanduiding<<}

En doet aan 't volksgezang mijn vreugdeliedren paren. 
Zij zet me een hooger geestdrift bij. 
Het reinst gevoel doortintelt mij, 
Daar 'k weêr den dageraad begroet van uw verjaren. 
 
Ik waag 't, om, onder 't feestgedruisch, 
Dat oprijst uit elks hart en huis, 
Landsvader! met den toon der blijdschap U te ontmoeten. 
Verzaamlen de Eedlen van den Staat, 
Gedost in prachtig hofgewaad, 
Het uitgezochtst gebloemte eerbiedig voor uw voeten; 
Gij toch versmaadt, bij 't vreugdelied, 
Het zaamgevlochten tuiltje niet, 
U needrig aangeboôn, bij 't vrolijk zegengtoeten. 
 
Moge ook de gouden Koningskroon, 
Bij onverdienden schimp en hoon, 
U zwaar op 't grijze hoofd en d'achtbren schedel wegen; 
Hoe snooder elders de onverlaat 
Uw deugd miskenne, uw zorg versmaad', 
Te reiner voor die zorg vloeit onze dank U tegen; 
En luid klinkt lied en lof tot God, 
Die, onder 't bang en hagchlijk lot, 
Uw dierbaar leven spaarde en kroonde met Zijn' zegen. 
 
Wat drift de volken ook vervoer', 
Wat tuimelgeest Euroop' beroer', 
Om, onder vrijheidsleus, de troonen om te keeren; 
Zoo lang, o Vorst! onze adem gaat, 
En 't hart ons in den boezem slaat, 
Zoo lang zal Nederland zijn regt, uw' troon verweren; 
En wie, met opgeblazen waan, 
Den klaauw durft naar ons erfgoed slaan, 
Hem zullen wij zijn' trots, zijn' euvelmoed verleeren. 
 
Verga hij, die den heilgen eed, 
Voor God gezworen, snood vergeet, 
En met een' huichelgroet U - U mogt tegentreden! 
Neen! Koning! Schutsheer! Vader! wij, 
Wij zweren 't op uw Feestgetij, 
Wij blijven trouw aan U en onze plegtige eeden; 
En de Almagt hoor', waar 't kerklied rijst, 
Waar Neêrland Gods ontferming prijst, 
Ook 't vurig dankgebed, me aan 't gloeijend hart ontgleden! 
 
Hoor, o God, die de Aard' ter voetbank en den Hemel hebt ten troon! 
Hoor ons danken, hoor ons bidden, hoor ons aller vreugdetoon! 
Wereldregter! Heer der Heeren! Magtig Koning van 't Heelal! 
Hoor, bij Uwer schepslen bede, Neêrlands beê thans bovenal! 

{==520==} {>>pagina-aanduiding<<}

Zegen vloeide, Bron van Zegen! op het hoofd des Konings af, 
En gansch Neêrland dankt en jubelt voor hetgeen Uw gunst hem gaf. 
Zestig jaren waart Ge, o Vader! hem ten Schild, ten Toeverlaat, 
En door hem look heil en zegen op voor land en onderzaat. 
Spaar, o God, den eedlen Koning! Steun den schepter, dien hij torscht! 
Dek hem met Uw liefdevleuglen! Zegen d' allerbraafsten Vorst! 
Wolkloos blijv' de dag zijns levens, en, als eens zijn avond naak', 
Rust' hij, sluimrend als op rozen, na de zwaarvolbragte taak! 
Ja, wat smetkwaal ook moog' woeden, offers velle door haar magt, 
Weer den giftpijl van zijn' schedel, schut hem door Uwe Englenwacht! 
Rek zijn dagen! Spaar zijn Telgen! Hoed zijn dierbre Gemalin! 
Daal' de rijkdom Uwer liefde zeegnend op zijn Hofgezin! 
 
Dees wensch en bede, een hart ontvloeid, 
Dat voor zijn land en Koning gloeit, 
En Hem gebragt, die steeds Zijn kindren wil verhooren, 
Moog' tuigen van d' onbluschbren gloed 
Der liefde, die in mijn gemoed, 
o Dierbaar Vorst! voor U en uw Geslacht blijft gloren. 
Dus juich ik op uw' Hoogtijdsdag, 
Bij 't zwieren van de Oranjevlag: 
Leev', Vader willem, leev'! Heil zij den Vorst beschoren! 
 
Ja, Neêrland bleef, hoe 't stormen mogt, 
Hoe 't angstig hart naar uitkomst zocht, 
't Bestuur der staatshulk, Vorst! U veilig toevertrouwen; 
Gij hebt met eedlen moed volhard, 
En mogt, hoe prangend ook benard, 
Haar, door uw kloek beleid, van bank en klippen honên: 
Het reddingslicht kleurt reeds 't verschiet; 
Wat dan nog dreig', wij vreezen niet; 
Gij blijft, o Vorst! naast God, de grondvest, waar we op bouwen. 
 
Knal, dreun dan, dondrend schutgebrom! 
Klink, klokmuzijk, van spits en dom! 
Stijg, lied en losgegalm, uit ieders dankbre woning! 
Wat ramp ook 't feestgenot thans stremm', 
Wat zorg het zuchtend hart beklemm', 
Gansch Nederland bidt toch, bij stille vreugbetooning, 
Dat vaak, aan onbewolkten trans, 
Dees Feestdag rijze in schoonen glans. 
Zoo klink', tot heil des Vaderlands, 
Door minder zorg gekneld dan thans, 
Het jublend dankgejuich, ter eer van Neêrlands Koning! 

Rotterdam,

24 Aug. 1832.
j. van harderwijk, rz.


{==521==} {>>pagina-aanduiding<<}

Mengelwerk.

Iets, betrekkelijk de toeneming van het noodlottig verschijnsel van den zelfmoord in oud-Nederland.

De menigvuldige voorbeelden van zelfmoord, sedert eenige jaren, gewisselijk in grooter aantal dan in vorige tijden, hier te lande waargenomen, kunnen niet nalaten de aandacht van den Christelijken menschenvriend tot zich te trekken, en het wordt hem meer en meer belangrijk, de bijzondere oorzaken van een zoo treurig en den waren vriend van het gezuiverd Christendom bedroevend verschijnsel op te sporen en nader te leeren kennen.
Bij het nagaan van den levensloop van een aantal rampzalige slagtoffers van den zelfmoord, is het ons overtuigend gebleken, van hoeveel invloeds de, helaas! door zoo velen, in dezen tijd, aangekleefde duistere godsdienstbegrippen geweest zijn, om menschen tot een zoo rampzalig uiterste te vervoeren; en desaangaande wenschten wij, of het eenig nut mogt stichten! eenigzins uitvoeriger te gewagen.
Opmerkelijk is het toch, dat onder de leden der Sekte, die zich als aanhangelingen en warme voorstanders van steil-regtzinnige godsdienstbegrippen hebben doen kennen, zulk een overgroot aantal zelfmoorders zijn gevonden. Men zoude meenen, dat menschen, die andersdenkenden zoo streng en onverbiddelijk veroordeelen, en, zonder tegenspraak te dulden, blijven beweren, dat de weg der zaligheid, alleen en bij uitsluiting, door de aankleving hunner strenge en steile leerbegrippen kan betreden worden, ook een leven zouden leiden, vol van eerbaarheid en ware Godzaligheid; en ziet men op de uitkomst, hoe jammerlijk vindt men zich dan bedrogen, wanneer velen van deze hoogvereerde en luidgeprezene regtzinnigen niet naar het voorbeeld van een' petrus of paulus,

{==522==} {>>pagina-aanduiding<<}
maar in het rampzalig voetspoor van een' judas, den verrader des Heeren, ontslapen.
Is dit treurig en verderfelijk verschijnsel niet een krachtig bewijs, dat die zoogenaamde Regtzinnigheidsleer niet uit God, maar uit den Booze is, en dat de vijand van God en van het goede zich van die duistere en naargeestige leere bedient, ten einde vele zielen van het Koningrijk der Hemelen verwijderd te houden.
De tot allerlei uitersten gedrevene leer der Dordsche Vaderen is, voor het minst, een zeer doeltreffend gekozen middel, om elke vordering in Bijbelkennis en Christelijke heiligmaking te belemmeren; en dat het Rijk der Duisternis zich daarin verheugt, zal wel geen Bijbelschregtzinnig Christen, die zijn heil alleen van God, door christus, hoopt en verwacht, verwonderen.
Mogt dit slechts meer worden ingezien, en mogt men de verkondigers der als zoodanig meer algemeen bekende domperleer uit derzelver vruchten, werken en daden leeren kennen; dan zouden veler oogen worden opgeklaard, en zij den God en Vader van alle barmhartigheid, in zijnen eengeboren Zoon, leeren lief hebben en gehoorzamen, ophoudende te leeren leeringen, die geboden van menschen zijn.
De zoogenaamd regtzinnige leer dezer dagen is eene leer, waarmede de slaaf der zonde, ter verdooving van zijn geweten, naar bevind van zaken en eigen genoegen, kan te werk gaan. De wellusteling, de geldgierige, de wraakzuchtige, de wereldsgezinde, en elke slaaf zijner zondige begeerlijkheden, vindt in de hooggeprezene leer der geestelijke onmagt een onfeilbaar werkend middel, om aan elke geliefkoosde zonde bevrediging te verschaffen; want behoort men eenmaal tot het klein getal der geroepenen en uitverkorenen, dan kan (volgens de leer der Sekte) niets ons van de zaligheid blijven uitsluiten, mits men maar, in het leerstellige, de leere der Dordsche Vaderen blijve aankleven.
Vervalt een broeder of zuster tot ergerlijke, verregaande buitensporigheden, die zelfs door de Burgerlijke wet-
{==523==} {>>pagina-aanduiding<<}
ten niet straffeloos geduld worden, dan verkondigen de voorstanders der Sekte de hemeltergende en Godslasterlijke leer, dat God zijne ware kinderen, dat is zij, die van eeuwigheid tot de zaligheid zijn voorbeschikt, in zulke zonden laat vallen, opdat zij daardoor hunne nietswaardigheid en strasschuldigheid des te meer zouden gevoelen en erkennen; door deze verderfelijke stelling, regelregt, de uitspraak des Bijbels wedersprekende: Een iegelijk, die den naam van christus noemt, sta af van ongeregtigheid!
Op deze wijze den geest van het Evangelie uit het Evangelie weggeredeneerd hebbende, en schermende met de woorden uitverkorenen, voorbeschikten, blijvende genade, inwendige roeping, bevestiging des geloofs en verzegeling(?) kan men, mits zich stipt aan de belijdenis der alleen zaligmakende leer, in de akten der Dordsche Synode vervat, houdende, allerlei troetelzonden gereedelijk inwilligen. Is de zonde groot, welnu! de genade wordt daardoor, in den geest der Sekte, en alhoewel paulus zich daartegen regtstreeks verklaard heeft, des te meerder. Maar welligt is de groote Apostel der Heidenen, in het oog van hen, die bezwaren tegen den geest der eeuw in het midden brengen, van Arminiaansgezindheid niet geheel vrij te pleiten! Zijne leer, aangaande de voorbeschikking, is althans de leer der Dordsche Vaderen niet, en allerminst die van hunne afgodische aanbidders.
In dagen van rust en kalmte is de verderfelijke leer der Sekte zeer geschikt, om bij den zondaar gereeden bijval te vinden: want zij verzekert hem het verkrijgen en bezit der eeuwige behoudenis, met weinige veranderingen, in denzelfden geest, waarin de Roomschkatholieken de zaligheid des Hemels aan eene onkundige, onbeschaafde en onverlichte menigte verkondigen. Dan, even gelijk de meeste lasten in het einde het zwaarste beginnen te wegen, zoo gaat het ook met de zoo hoog geroemde, maar onbijbelsche en alzoo onchristelijke, leer. Ten laatste toch wordt het geweten van den zondaar wakker, en

{==524==} {>>pagina-aanduiding<<}
laat zich door geen der tooverwoorden, die de Sekte steeds, als stillende middelen, bij de hand heeft, meer in slaap sussen. Ontzettend is dan de toestand der bekommerde en radelooze ziel! Zij gevoelt hare verwijdering van God en van den Hemel - de leer der Sekte biedt geen troost meer - de roepstem van het eenvoudig Evangelie, dat aan elken zondaar, in en door christus, op geloof en bekeering, genade en zaligheid toezegt, heeft men nimmer verkiezen te volgen, omdat daarbij het kruisen des vleesches en deszelfs begeerlijkheden gevorderd werd, en het alzoo gemakkelijker viel, de leer der onmagt, naar de grondbeginselen der Sekte, dan de leer des geloofs en der heiligmaking, naar de leer van christus en zijne Apostelen, na te leven; - en nu, digt aan het einde des levens genaderd, prangt het geweten den regtzinnigen onbekeerden met de verschrikkingen van dood en eeuwigheid; de wijde wereld wordt hem te eng, en boven zich ziet hij eene vertoornde, wrekende en straffende Godheid, gelijk de Oosterling zich zijne grimmige en bloeddorstige despoten schildert, angst en radeloosheid stijgen ten top; te dikwerf heeft men anderen, die, in nederig geloof en ootmoed des harten, op jezus' woord, aan de alles en allen omvattende Vaderliefde van God in christus vasthielden, als liberalen en nieuwe verlichters hooren verketteren en verdoemen, dan dat men zich, als een arm en vergeving behoevend zondaar, in de armen der Goddelijke barmhartigheid zoude werpen; en de gefolterde lijder smacht te vergeefs naar raad, bemoediging en vertroosting!
De Sekte staat gereed, hem een en ander aan te bieden; en, op den toon van onfeilbaar gezag, verzekert zij hem, dat de bekommeringen en zielsangsten, waarmede hij heeft te kampen, een deel uitmaken van den strijd, dien de Vorst der Duisternis aanvangt, om hem van de verzekering van zijnen genadestaat te berooven; maar dat de gefolterde ziel, aan het einde van al die hevige worstelingen, tot ruimte en rust zal gebragt worden. - Zoo wordt dan de stem van God in het binnenste, de stem

{==525==} {>>pagina-aanduiding<<}
van het nimmer falend geweten, dat den zondaar zijne misdrijven voorhoudt en hem voor God aanklaagt, voor eene werking van den Booze verklaard! Zoo verlaat men de springader des levenden waters, om zichzelven bakken uit te houwen; gebrokene bakken, die geen water houden!
De noodlottigste uitkomst bevestigt de waarheid dezer Bijbelspreuk. Het geweten toch kan misleid en bedrogen, maar het kan niet omgekocht worden; en eindelijk wreekt het zich schrikkelijk op hem, die hetzelve heeft pogen te misleiden! De rustelooze en wanhopige zielstoestand kan niet zonder uitwerking op het ligchaamsgestel blijven; ziekten en kwalen vertoonen zich, en werken weder hoogstnadeelig op al de vermogens van den geest; de arme lijder kan aan het vereenigd geweld der krankheid van ligchaam en ziel niet langer wederstand bieden; hij nadert, meer en meer, den ongelukkigen staat eener volslagene waan- en krankzinnigheid, en, in een' van derzelver aanvallen, komt hij tot het schrikkelijk uiterste - tot den zelfmoord!
Sedert eenige jaren, dat is sedert de opkomst der Sekte in het Protestantsch Kerkgenootschap, en de meerdere uitbreiding harer gevoelens en leerbegrippen, herhaalden zich deze bedroevende voorvallen op eene ontzettende wijze; en het mag, uit dien hoofde, verwondering baren, dat nog zoo velen, met geringschatting der Bijbelsche aanwijzing: men kent den boom aan zijne vruchten, de bedoelde donkere begrippen en sombere gevoelens blijven aankleven, en, met groote vooringenomenheid, aan eene onbijbelsche leere blijven vasthouden. Maar deze verwondering houdt op, wanneer wij waarnemen, dat menschelijke verdorvenheid en hoogmoed aan de voorstanders der Sekte hare wapenen in handen hebben gegeven, om het gezond verstand en het gezuiverd Christendom beide te bestrijden.
Volgens hunne leer, is de ongelukkige zelfmoordenaar eindelijk in zijne worstelingen met den boozen Geest te kort geschoten, en heeft de Duivel de overwinning over

{==526==} {>>pagina-aanduiding<<}
den armen strijder behaald. Tot schijnbare staving van dit ongerijmd gevoelen, roept men de verhalen van sommige bezetenen, ten tijde des Zaligmakers, in; en hiermede wanen zij hunne verderfelijke en Godönteerende leer boven alle wederspraak verheven. Die dwalenden in een land van donkerheid en schaduwen des doods! Heeft dan een Apostel des Heeren niet gezegd: Niemand, als hij verzocht wordt, zegge: ik word van God verzocht; want God kan niet verzocht worden met het kwaad, en Hij zelf verzoekt niemand. Maar een iegelijk wordt verzocht, als hij van zijne eigene begeerlijkheid afgetrokken en verlokt wordt. Daarna de begeerlijkheid ontvangen hebbende, baart zonde, en de zonde voleindigd zijnde, baart den dood. (*)

Wij hebben, in de verspreiding der godsdienstige dwaalbegrippen onzer dagen, eene hoofdoorzaak aangewezen, die tot de toeneming van het noodlottig verschijnsel van den zelfmoord, hier te lande, zoo treurig heeft medegewerkt; en wij beklagen daarbij de voorstanders dier nieuwere leere, zoo wel als hare rampzalige slagtoffers.
Neen, wij willen ons niet vermetel op den regterstoel der Godheid plaatsen, en, stout weg en beslissend, over den ongelukkigen zelfmoordenaar het oordeel der verdoemenis uitspreken. Wij willen ook de verkondigers der duistere, eigenwillige Godsdienstleere niet oordeelen, opdat wij niet geoordeeld worden. Ook dan, wanneer zij ons, voorstanders van een verlicht Christendom, voor liberalen, illuminaten, rationalisten, en wat niet al?

{==527==} {>>pagina-aanduiding<<}
houden en verklaren, willen wij, bij het verwerpen hunner onbijbelsche begrippen, hunne personen niet met scheldnamen bejegenen; maar, hen met medelijden beschouwende, van hen liefst gelooven, dat zij niet weten, van hoedanigen geest zij zijn. Anders is het gelegen met hunne gevaarlijke grondstellingen; tegen dezen mag en behoort men ernstig te waarschuwen, als tegen eene leer, die, uit eigen aard en strekking, in ons gezegend Vaderland, de ontzettende voorbeelden van zelfmoord, onder alle standen en rangen, vermenigvuldigd heeft, en, wordt dit niet door God verhoed! zal blijven vermeerderen.
Is er wel eene voorstelling, uit eigen aard, meer verschrikkelijk, dan die van een redelijk en met den voortreffelijksten aanleg en vermogens begistigd mensch, die zijn eigen aanwezen, op wat wijze dan ook, vernietigt? Zoo immer, dan is hij, door deze daad, tot verre beneden het redelooze dier verzonken; want hetzelve poogt, zoo veel het vermag, het leven, wanneer het bedreigd wordt, te beveiligen en te behouden; en nemen wij liefst daarom. ten aanzien van elken zelfmoordenaar, de vooronderstelling aan, dat het schrikkelijkst besluit alleen in een' staat van zinnelooze ijlhoofdigheid kan volvoerd worden. Maar is dit zoo; is het dan, voor God en menschen, niet onverantwoordelijk, zulke daden met eenen glimp van godsdienstigheid te bemantelen, en de oorzaak van dezelve niet in de ongeregtigheid der menschen, maar aan de onmiddellijke werkingen van een Wezen toe te schrijven, walks vermogen, naar de Bijbelsche leer, door den Zoon van God is te niet gedaan?
Wij beklagen den ongelukkigen zelfmoorder van heeler harte, - wij sidderen voor de wroegingen van een ontwaakt geweten, die hem, in het einde, in radelooze wanhoop, den draad zijns levens gewelddadig deden verbreken; maar wij verfoeijen eene leer, die, slechts in de duizendste gevolgtrekking, aanleiding geeft, om zondaren uit de liefdeärmen des Hemelschen Vaders terug te houden, ten einde hen in de klaauwen van den Satan over te leveren!

{==528==} {>>pagina-aanduiding<<}

Wij spreken hier niet te sterk, maar op grond eener treurvolle ondervinding, en de gebezigde uitdrukking steeds in derzelver siguurlijke beteekenis willende opgevat hebben. Aanvankelijk wordt de leer der predestinatie, door de voorstanders der Sekte, gebezigd, als een beproefd middel ter aankweeking en versterking van den menschelijken hoogmoed, en het leerstelsel van de volstrekte onmagt ten goede schenkt aan de traagheid, tot het doen van Gods wil te eenemaal ongezind, overvloedig voedsel. Valt men in de strikken der wellustigheid, der wraakzucht, der brooddronkenheid of der geldgierigheid, dan moet niet de mensch, maar de Satan, den last van dit alles dragen; en het bedrijven der zonde, mitsgaders het inwilligen van verbodene driften en lusten, moet, naar de grondstellingen der nieuwe leere, aangemerkt worden als een middel, waardoor de zondaar zijne nietswaardigheid eerst regt leert inzien en gevoelen. In dien zelfden zin en geest heeten de beschuldigingen van een ontwaakt geweten worstelingen der ziele tegen de aanvechtingen van den Booze; en voltooit eindelijk de zelfmoord het werk, dan wordt aan den Duivel de hoedanigheid van scherpregter toegeschreven!...Lezers! Christelijke Lezers! o, Beproeft het, of zulk eene leer met den Bijbel overeenstemt - of zij uit God kan wezen!
De Bedienaar van het Evangelie moge, om redenen, die wij niet willen beoordeelen, maar die voorzeker het kenmerk van voorzigtigheid dragen, het onraadzaam keuren, over de bedoelde verderfelijke en alle redelijke Godsdienst ondermijnende dwaalbegrippen in bijzonderheden uit te weiden; maar geheel anders is het hier met den eenvoudigen leek gesteld; hij kan en hij mag op de witgepleisterde graven wijzen, die van buiten wel schoon schijnen, maar van binnen vervuld zijn met doodsbeenderen en allerlei onreinheid.
Maar welligt staan velen gereed, onzen ijver in dezen te misprijzen; verblind zijnde door den glans van het klatergoud, dat de steeds veldwinnende domperleer aan den standaard der zoogenaamde regtzinnigheid heeft weten

{==529==} {>>pagina-aanduiding<<}
te hechten. Wij antwoorden, of dan onze ijver voor de leer van het onverbasterd Evangelie, en ter verdediging van hetzelve tegen alle dwalingen, ooit te vurig zijn kan? De voorstanders en verkoudigers der nieuwe leere pogen wel de eere der Dordsche Vaderen onbezoedeld te handhaven, en hun hoogmoed wordt niet weinig gestreeld, als handhavers dier eere genoemd en geprezen te worden. Ons is het roemen niet oorbaar; maar indien wij roemen, het is in niets anders, dan in het kruis van christus.
Mogten de dwalenden nog eenmaal tot den eenigen Herder worden teruggebragt, en onze Protestantsche Kerk niet meer en niet langer door zoogenaamd regtzinnige wartaal ontsticht, verdeeld en beroerd worden! Mogt men de besluiten der Dordsche Kerkvergadering voor niets meer leeren houden, dan voor een hoogstgebrekkig menschenwerk, door staatkundige partijschappen tot uitersten gedreven! Mogt men de waarheid, gelijk die in christus is, leeren betrachten in de liefde! Mogt men overal één zijn in één Geloof, één Heer en één Doop, en een ieder, met toepassing op zichzelven, een' groot' Kerkhervormer nazeggen: Noch Doctorshoed, noch Bisschopsmijter, maar een nieuw schepsel! Dan zou het uiteinde van zoo vele eenvoudigen niet in eenen ontzettenden zelfmoord daar zijn. - Wie ooren heeft om te hooren, die hoore!
christianus.




Cholera.

Mag een leek in de Geneeskunde ook medespreken over eene ziekte, welke de bekwaamste Geneesheeren verklaren nog niet te kennen, en die de menschelijke wijsheid zóó tot dwaasheid maakt, dat juist in die hoofdstad van Europa, waar de geneeskundige wijsheid bij uitsluiting scheen gezeteld te zijn, de meeste slagtoffers aan die ziekte geleverd zijn?
Er is een Geneesheer in Duitschland, (zijn naam

{==530==} {>>pagina-aanduiding<<}
is mij ontgaan) die beweerde, dat de ziekte zou veroorzaakt zijn door onzigtbare insecten, die zich in de lucht bevonden, door de poriën der huid doordrongen, en zóó in het ligchaam die verwoestingen aanregtten, waardoor in weinig uren een volkomen gezond mensch een lijk is, alsof hij vergeven ware. En in die vooronderstelling prees die Geneesheer de kamfer aan, als doodelijk voor de meeste insecten.
Het is voorzeker slechts eene vooronderstelling, maar die waar zou kunnen zijn en opmerkzaam moet maken op alles, wat of tot ondersteuning of tot wederlegging dier vooronderstelling strekt. Laat ons zien, wat, mijns inziens, tot ondersteuning dier onderstelling dienen kan. De sprongen, welke die ziekte maakt in hare verspreiding, schijnen wel bijna niet anders te verklaren te zijn. Van Berlijn springt zij op Hamburg, van Hamburg op Londen, verspreidt zich in Engeland, doch springt in eens op Parijs, zonder de tuschenliggende plaatsen aan te doen. Tot verklaring hiervan voert men aan, dat een reiziger, die de ziekte kan overbrengen, niet op de tusschenliggende plaatsen zich ophoudt, maar die doortrekt; doch in die vooronderstelling moesten dan ook die reizigers, of, zoo zij zelve wel de besmetting konden overbrengen zonder zelve vatbaar te zijn voor de uitwerkselen, moesten de bewoners van logementen, herbergen, of particuliere huizen, waar dusdanige reizigers hunnen intrek nemen, het eerst van die ziekte aangetast worden. Van Parijs breidde zich de ziekte ook noordwaarts uit; eenige plaatsen in het Departement du Nord werden aangetast; doch Rijssel en Menen bleven onbesmet, en de ziekte openbaart zich in Kortrijk; ook niet in eene herberg, maar in eene arme wijk, gelijk overal. Na eenig tijdsverloop, hetwelk deed hopen, dat het bij Kortrijk blijven zou, springt zij over Gent heen op Wetteren, eene opene en gezonde plaats, en komt later te Gent, waar zij eerder door de Marchandes des Modes en andere Commis voyageurs onmiddelijk uit Parijs had kunnen aangebragt zijn, maar dan zich ook in de huizen,

{==531==} {>>pagina-aanduiding<<}
door die Dames bewoond, in de buurt, waar die huizen staan, of in de herbergen, waar die Commis voyageurs logeren, geopenbaard zou hebben; doch, verre daarvan, openbaart zich de ziekte, even als overal, in eene armoedige buurt, in het oliestraatje, een naauw, krom straatje tegenover het Bisschoppelijk paleis, en ongeacht de boetprocessie van dien Prelaat ter eere van den H. macharius; en het is overal in de armoedigste wijken, waar de slagtoffers dier ziekte zich openbaren, en bij menschen, die verklaren de laatste 24 uren niet gegeten te hebben, of slechts om den anderen dag te eten, enz. Slechts weinigen, in vergelijking met de gebrek lijdende klasse, worden van de welgezeten burgers door die ziekte aangetast. In de vooronderstelling van in de lucht zwevende insecten laat zich dit verklaren, daar juist ook de onreine insecten bij die klasse het meeste voedsel en aantrekking en dus voortteling vinden, maar die zich ook tot andere uitbreiden, die er mede in aanraking komen, en er spoedig in zouden geraken, indien zij niet op staanden voet zich van dat ongedierte ontdeden, maar de reiniging verwaarloosden.
Dat men in hetzelfde huisgezin soms den eenen aangetast en den anderen verschoond ziet, of maar ligtelijk aangetast, kan de vooronderstelling niet volstrekt onwaarschijnlijk maken, daar ook ten opzigte van andere insecten (b.v. de walgelijke weegl....n) de ondervinding leert, hoe van twee personen, in hetzelfde besmette bed slapende, de een niet zal kunnen rusten of duren, terwijl de ander, weinig of niet gebeten, zijnen slaap gerust tot den morgen kan voortzetten; waaruit volgt, dat het bloed, of de uitwasemingen, van den eenen dat ongedierte meer aanlokken dan die des anderen, en kan dus hier ook van toepassing zijn.
Eene luchtlage, welke besmet was, zou voorzeker, gelijk eene hagelbui, die alles verwoest, wat in de windstreek ligt, ook alle plaatsen aandoen en hare noodlottige uitwerkselen doen ondervinden; en zoo zij door reizigers voortgeplant werd, zoude op die plaatsen, waar

{==532==} {>>pagina-aanduiding<<}
personen, van andere plaatsen gekomen, die ziekte vertoonden, en er zelfs aan stierven, de bevolking dier plaatsen boven andere het tooneel der verwoesting zijn. Het tegendeel heeft b.v. te Boom plaats, waar iemand, van Gent gekomen, aan de Cholera overleden is, maar waar voorts geene gevallen zich tot nog toe vertoond hebben.
Tegen deze vooronderstelling van zwevende onzigtbare insecten schijnt in aanmerking te komen, dat de afzondering (isolement) der zieken en der bewoners van de huizen, waarin de ziekte zich geopenbaard heeft, tevens een middel ter stuiting is van de ziekte; maar, ofschoon dit op zichzelve een sterk bewijs schijnt op te leveren ter verwerping der onderstelling, schijnt ze veeleer ter bekrachtiging te dienen, in verband beschouwd met hetgene de ondervinding geleerd heeft, dat, hoewel de ziekte epidemisch is, dezelve echter niet contagieus is, blijkens dat degenen, die de zieken bezoeken, behandelen en zelfs oppassen, gezond en in leven blijven, ten minste langen tijd; zoodat de slagtoffers der menschlievendheid, welke de geschiedenis dier ziekte inzonderheid te Parijs onder Geneesheeren enz. oplevert, slechts aan het epidemische der ziekte zijn toe te schrijven, en zulks veroorzaakt wordt door de ingeademde lucht, die, hoe onmerkbaar, echter meer of min besmet wordt, gelijk uit proeven te Parijs op lucht, uit de matrassen van gestorvene Choleriken verzameld, gebleken is; ofschoon de overige lucht van hetzelfde Hospitaal geene blijken van besmetting bij proefneming opleverde: waaruit het dan ook te verklaren is, dat zelden het bij één' persoon blijft in een huisgezin, waar de ziekte zich openbaart.
Uit alle de Rapporten van de Brusselsche Geneesheeren, die de Cholera te Parijs hebben waargenomen, blijkt het, dat bij de opening der lijken bevonden werd, dat het bloed zich scheidde en ontbond van de vochten, waarmede het vereenigd is, welke door stoelgang afgaan, zelfs de blaas vullen in plaats van urine, waardoor het

{==533==} {>>pagina-aanduiding<<}
roode bestanddeel van het bloed ophoudt om te loopen; hetwelk die koude veroorzaakt, waarover de lijders klagen, en die, overwonnen zijnde door het zweeten en de uitwaseming, het behoud schijnt van den zieke. De geopenden gelijken veel aan vergiftigden: zou ook dit uit de vooronderstelling des Duitschen Geneesheers het best te verklaren zijn, indien die insecten werkelijk vergiftigend zijn, het zij nog levende, het zij na hunne destructie in het ligchaam?

Gent, 3 Julij 1832.




Iets over den toestand der drukpers in Turkije tot op dezen tijd.

Er bestaat te Konstantinopel eene Arabische, Perzische en Turksche drukkerij, welke vóór ruim honderd jaren werd aangelegd, en, in weerwil van langen stilstand, tot nu toe omstreeks de honderd werken heeft geleverd. Deze boeken zijn, in grooter of geringer aantal, door het gansche Turksche rijk verspreid geworden, en hebben buiten twijfel op de letterkunde en op den zedelijken toestand des volks van tijd tot tijd eenigen invloed gehad. Maar door eenige Schrijvers over het Turksche rijk is deze invloed of te hoog of te onbeduidend opgegeven. Met de verschijning van een dagblad (den Moniteur Ottoman), waarin allerlei onderwerpen behandeld worden, begint thans een nieuw tijdperk voor de Ottomannen. Eer tien jaren verloopen zijn, moet hierdoor, in een letter- en staatkundig opzigt, het land aanmerkelijk veranderen. Wij deelen dus een kort berigt mede, hoe het tot hiertoe met de voortbrengselen der drukpers in het Turksche rijk gesteld was.
Reeds in de zestiende eeuw bestond te Konstantinopel eene Hebreeuwsche drukkerij voor de Joden. Van dezelve kwamen eenige stukken uit den Bijbel en Talmud. In de volgende eeuw legden ook de Grieken en Armeniërs drukkerijen aan, om hunne godsdienstige schristen te vermenigvuldigen. Bovendien begon men te Aleppo

{==534==} {>>pagina-aanduiding<<}
en op den Libanon Syrische en Arabische werken te drukken voor de Melchitische en Maronitische Christenen. De Regering zag deze nieuwigheden met onverschilligheid aan, en, harer staatkunde getrouw, waakte zij slechts daarvoor, dat Joden en Christenen geen geschrift bekend maakten, hetwelk tegen de Godsdienst van Staat gerigt was. Ten jare 1725 kwamen eindelijk eenige voorname Turken, die invloed hadden, op de gedachte, om iets, dat in het Christelijk Europa zoo ongemeene gevolgen had, ook in Turkije te beproeven. De zoon van mehemet-Effendi, die zijnen vader bij zijn gezantschap aan het Fransche Hof vergezeld, en hier de wonderen der beschaving opgemerkt had, vereenigde zich met eenen Hongaarschen Renegaat, ibrahim genoemd, een zeer kundig en werkzaam man, om eene drukpers op te rigten. Men sneed vormen en goot letters - de zetters waren weldra geoefend, en in 1728 verscheen een werk van twee deelen in folio.
Onder de werken, die, gelijk reeds is gezegd, ten getale van omtrent honderd, sedert van de Turksche drukpers kwamen, telt men over de twintig Spraakkunsten en Woordenboeken, meerendeels van de Arabische taal; eenige behandelen de Perzische, de overige de Turksche taal. Het Arabisch is de taal, welke mahomed sprak - in dezelve zijn de Koran en alle de Spreuken van den Profeet geschreven. En daar de Koran en die Spreuken thans nog de algemeene gronden voor het kanoniek, burgerlijk en staatsregt zijn, daar bovendien de voornaamste leerstellige, zedekundige en regtsgeleerde verhandelingen in het Arabisch geschreven werden, is eene volledige kennis van deze taal onontbeerlijk voor Schriftgeleerden en Wetgeleerden. Ieder moet daarom, eer hij eene aanstelling krijgt, een onderzoek naar de bedrevenheid in deze rijke taal, die eene oefening van verscheidene jaren vordert, ondergaan. Het Perzisch is op verre na niet zoo noodig, maar wordt toch door alle Turken van den hoogeren stand, bijzonder als zij liefhebbers van de dichtkunst zijn, geleerd. Het Arabisch, Perzisch en Turksch

{==535==} {>>pagina-aanduiding<<}
hebben, gelijk bekend is, veel overeenkomst. Onderscheidene Spraakkunsten dezer drie talen zijn in verzen vervaardigd. De leerlingen leeren dezelve van buiten, en door middel van de versmaat onthouden zij de regels gemakkelijker.
Verscheidene werken, welke de pers te Konstantinopel geleverd heeft, zijn redekundige of bovennatuurkundige verhandelingen, meest alle in de Arabische taal. Deze uit de Middeleeuwen afkomstige schriften zien er alle zeer scholastiek uit. De Arabische wijsgeeren waren reeds vroeg aanhangers van aristoteles, die nog heden bij de Oosterlingen zoo zeer in aanzien is, als oudtijds onder de Christenen in Europa. Deze werken nu dienen den Hoogleeraren tot handboeken bij hun onderwijs.
Van eersten af had men reeds besloten, den Koran, de godgeleerde, kanonieke en regtsgeleerde schriften niet door middel van de pers te vermenigvuldigen. De Koran wordt bij de Muzelmannen voor het geopenbaarde Woord van God gehouden; het zou dus zonde zijn, iets, dat naauwelijks de hand van den naar Gods beeld geschapen' mensch waardig is voort te brengen, door middel van een levenloos werktuig te willen daarstellen. Bovendien zou men daardoor, alzoo deze tak van letterkunde verre de uitgebreidste is, duizenden van afschrijvers broodeloos gemaakt hebben. Wat den Koran aangaat, bestaat het verbod nog - alleen de Mahomedanen in Kasan en andere Russische gewesten hebben het Heilige Boek onder de onheilige machine gebragt; ten opzigte van godgeleerde en regtsgeleerde werken is men in lateren tijd van het oude gebruik afgegaan, en wel het eerst ten jare 1803. Slechts een man van stouten moed, als Sultan selim III, kon iets van dien aard doorzetten; doch zijne nieuwigheden, gelijk men weet, hebben hem ook het leven gekost, Sedert zijn er vijftien werken in genoemde vakken verschenen, deels in de Arabische, deels in de Turksche taal. Onder de regtsgeleerde schriften verdienen inzonderheid opmerking de verzamelingen van Fatfas, of uitspraken van den Mufti. Het staat el-
{==536==} {>>pagina-aanduiding<<}
ken Muzelman vrij, in gewetenszaken of regtsvragen zich onmiddellijk tot dit Opperhoofd van de Godsdienst te worden. De vragen in deze verzamelingen zijn altijd Turksch, en de antwoorden, die kort zijn, dikwijls uit ja of neen bestaan, insgelijks. Er zijn verscheidene zoodanige verzamelingen, en de onderwerpen zijn meestal onder zekere rubrieken gebragt, als Vasten, Gebed, Huwelijk, Erfenis
enz. Twee dier gedrukte verzamelingen zijn uit de 17de, ééne is uit de 18de eeuw.




Verslag van het eiland Bali, doch meer bepaaldelijk van het vorstendom Bali Baliling. Door de zendelingen Medhurst en Tomlin.

(Vervolg van bl. 499.)

De inkomsten van het rijk, of liever van den Vorst, zijn de volgende:
1o. De heffing op den in- en uitvoer en de haven-ongelden. Deze alle worden door Chinezen gepacht, en zullen jaarlijks omtrent 1200 ropijen opbrengen; maar de geschenken, die zij jaarlijks aan den Vorst en zijne grooten geven moeten, om in het bezit hunner pacht te blijven, bedragen omtrent even zoo veel. Er zijn nog andere kleine zeehavens, om de oost en om de west gelegen, alwaar ook eene kleine heffing geschiedt; maar ik houde mij verzekerd, dat alle de regten, die bij in- of uitvoer in het geheele Rijk geheven worden, niet veel meer dan 3 of 4000 ropijen bedragen. 2o. Eene tweede bron van inkomsten is de landtaks, welke ten naastenbij twee ropijen 's jaars voor elken morgen bedraagt. Deze heffing geschiedt eeniglijk van zoodanige bebouwde gronden, welke met rijst beplant zijn; terwijl niets geheven wordt, noch van onbebouwde gronden, noch van dezulke, die met andere voortbrengselen bezaaid of beplant zijn. Deze heffing der landtaks van de rijstvelden geschiedt alleen omdat dezelve water behoeven, welk water beschouwd wordt een eigendom van de kroon te zijn. 3o. Een meer winstgevend middel is de heffing bij het aangaan van huwelijken. De Balinezen hebben de vreemde gewoonte, dat elk jongman, die een meisje trouwen wil, haar als 't ware stelen moet, waarna

{==537==} {>>pagina-aanduiding<<}
hij zich met haar in de bosschen verbergt, van waar hij niet te voorschijn komt, dan nadat zijne vrienden de zaak bij de ouders van het meisje hebben goedgemaakt, namelijk met hun eene schâvergoeding te geven van een- tot tweehonderd ropijen, naar mate de ouders van den jongeling vermogend zijn. Van deze zoogenaamde boete geniet de schatkist 20 prCt. Na het betalen dier boete komen de jonge lieden uit hunnen schuilhoek te voorschijn, en worden als echtelieden beschouwd en erkend. 4o. heeft de Koning ook eenige inkomsten uit de echtscheidingen. De aldus verstooten vrouw wordt het eigendom van de kroon, die over haar lot beschikt, het zij door verkoop, verhuur of anderzins. 5o. Ook van het overlijden heeft hij zijne inkomsten. Sterft een man, zonder mannelijke nakomelingen na te laten, zoo vervalt zijne gansche nalatenschap. Nadat de begrafenis-onkosten betaald zijn, en de ouders van den overledenen, zoo die er zijn, bezorgd zijn, wordt alles het eigendom van de kroon. Vrouwen, dochters, roerende en onroerende goederen, alles, zonder onderscheid, wordt ter beschikking van den Vorst gesteld. Het voorhanden zijnde geld en andere goederen van waarde worden dadelijk in de schatkist gestort. De vrouwen worden als slavinnen verkocht, of als zoodanig voor eigen gebruik aangehouden. De meisjes, zoo zij jong en schoon zijn, dienen tot bijwijven, of worden, gelijk veelal gebeurt, als dansmeiden en openbare vrouwen verhuurd; moetende deze arme schepsels van het aldus met schande verdiende geld een gedeelte aan de kroon opbrengen. Eindelijk, 6o., heeft de Koning nog eenige inkomsten uit den verkoop van slaven en van veroordeelde boosdoeners. Deze allen staan veil voor den meestbiedenden; het zijn gewoonlijk Chinezen, die ze eerst opkoopen, en ze daarna weder, veelal met goede winst, van de hand zetten aan de Nederlanders ter recrutering hunner armee op
Java, of aan kapiteins van toevallig op de kust komende Fransche koopvaardijschepen.
De omgang met Europeërs schijnt op den Koning noch op het volk invloed gehad te hebben; zij hebben door hun verkeer met vreemdelingen geen hunner gebruiken verloren, en, het zij ten goede of ten kwade, ook niet aangenomen; in hunne bouworde, wijze van leven, huisraad of kleeding zijn zij nog volkomen dezelfden als hunne voorvaderen, zonder daar iets af- of bijgedaan te hebben: hier en daar zagen wij, wel is waar, eenige schilderijen hangen, en aan het zeestrand

{==538==} {>>pagina-aanduiding<<}
een' bamboezen vlaggestok opgerigt, waaraan eene Nederlandsche vlag woei; doch deze twee omstandigheden waren dan ook de eenigste, welke aanduidden, dat zij iets van de Europesche gebruiken hadden overgenomen; de Nederlandsche vlag, die zij bij de aankomst der schepen hijschen, dient meer, om hunne welwillendheid ten aanzien van de nieuw aankomenden aan te duiden, dan om daardoor hunne onderwerping aan die Mogendheid te kennen te geven.
De ingezetenen zijn, in het algemeen, trotsch en fier; zij hebben niets van dat eerbiedig onderwerpelijke, hetwelk men op Java zoo algemeen aantreft. Velen hunner hadden de stoutheid, toen wij aan wal stapten, ons te gemoet te komen, voor ons te blijven staan, en ons op eene vrijpostige wijze van top tot teen op te nemen, waarna zij, zonder eenige beleefd- of welwillendheid te toonen, onverschillig heengingen, zeggende: ‘Het zijn Hollanders;’ terwijl een, die eenige vrouwen van den Koning begeleidde, ons op eene gebiedende wijze toeriep: ‘Gaat uit den weg, tot dat deze vrouwen voorbij zijn!’ Binnenslands zegt men echter, dat zij beleefder en handelbaarder zijn.
Het zoo schadelijk en allezins verachtelijk schuiven of rooken van amphioen (opium) is bij de Baliërs zeer in gebruik, inzonderheid in den omtrek van Baliling, en zoo wel bij vrouwen als mannen algemeen; de binnenlanden zijn er desgelijks mede besmet. De amphioen wordt op Bali aangebragt door Boeginesche of andere praauwen, meestal van Singapore. Dit artikel, aan weinig belasting onderhevig, strekt tot bederf en ondergang van het volk, daar het door ieder, en zeer goedkoop, verkrijgbaar is.
Een volk, uit den aard reeds lui en vadzig, wordt door het menigvuldig gebruik van dit zoo schadelijk middel van alle inspannings- en zielskracht beroofd; hunne geestvermogens zijn zoodanig ondermijnd, dat men zelden bij hen een' man aantreft, die zich vrijwillig aan een' aanhoudenden arbeid of eenige inspanning overgeeft. Hunne ligchaamskrachten houden een' gelijken tred met het afnemen hunner geestvermogens; zoodat zij, dus voortgaande, eindelijk, tot niets meer in staat zijnde, geen ander genot zullen kennen, dan om aan die heillooze hebbelijkheid toe te geven, en alzoo een uitvaagsel van het menschdom te worden. Mogten toch dezulken, die voor gewin de hand leenen, om een gansch volk alzoo te vergiftigen, eindelijk eens besef

{==539==} {>>pagina-aanduiding<<}
krijgen van het verschrikkelijk onheil, door hen hunnen evenmensch aangedaan! Mij dunkt elk redelijk mensch, wien het niet om het even is, welke middelen hij bezigt, om zijne tijdelijke belangen te behartigen, moest er met schaamte en berouw van terugkomen, en niet langer medewerken tot het verderf en den gewissen ondergang van zijne natuurgenooten.
Het gebruik van bedwelmende dranken is ook bij de Baliërs niet geheel onbekend. Eene zeer goede soort van arak wordt hun van Sourabaya aangebragt; maar de aldus ingevoerde hoeveelheid is nog slechts gering, en dient eeniglijk tot geschenken aan de Vorsten en grooten. Bovendien weten zij zichzelven een likeur te bereiden uit rijst, gemengd met het vocht van den areengboom, welke door hen veel gebruikt wordt; doch, voor zoo verre ik heb kunnen opmerken, zijn zij nog niet aan dronkenschap verslaafd.
De Baliërs genieten weinige der gerijfelijkheden van een maatschappelijk leven. Aan hunnen sterken eetlust te voldoen, en aan hunne dierlijke driften toe te geven, schijnt hun het toppunt van geluk uit te maken. Zoodra aan die twee neigingen voldaan is, zijn zij omtrent het overige onverschillig. Ook bezitten zij zelden eenigen rijkdom. Een vermogen van een duizend Spaansche matten is bij hen buitengewoon, en wordt bij een particulier zelden aangetroffen. Ook is het mij onbekend, welke middelen zij zonden hebben, om eenig vermogen bij elkander te verzamelen. Zij hebben hoegenaamd geen koophandel of fabrijken; de landman bebouwt slechts zoo veel gronds, als hij tot voldoening zijner behoefte noodig heeft, zonder aan eenig gewin of voordeel te denken. De Mahomedanen onder hen slagten vele ossen, waarvan zij het vleesch tot dinding gebruiken: dit zoude nog wel iets kunnen opleveren, ingevalle het met ijver en volharding werd waargenomen; doch hunne traagheid en onverschilligheid maakt, dat bij hen niets gedijt. De Booginesche handelaars, die de zeehavens bewonen, en welke op Singapore en Ceram handeldrijven, zijn de eenigen onder hen, die kunnen gezegd worden eenig vermogen te bezitten; zij rusten dikmaals vaartuigen uit, die duizende Spaansche matten aan waarde in hebben, en waarin, even als op Java plaats vindt, elk der daarop varenden een meerder of minder deel heeft. De Chinezen, die op Bali wonen, zijn meestal pachters; zij hebben den handel van Bali op Java geheel in handen, waarmede zij veelal groote win-
{==540==} {>>pagina-aanduiding<<}
sten behalen; doch zoodra zij zoo veel bijeen hebben, dat de hebzucht der inlandsche grooten daardoor konde worden opgewekt, verlaten zij het eiland, om elders, onbezorgd, de vruchten hunner nijverheid te gaan genieten: het zijn dus meest
vreemdelingen, die, als er iets te verdienen is, daarvan de voordeelen trekken. Daarenboven is het, aan den anderen kant, waar, dat de Baliërs, door hunne eenvoudige leefwijze, weinig de behoefte gevoelen van zich, om geld te winnen, in beweging te stellen; hun land levert de eerste noodzakelijkheden van het leven, gemakkelijk en goedkoop, op, waardoor zij, zonder eenige moeite aan te wenden, alle hunne behoeften voldaan zien. Alleen dezulken, die door het onmatig gebruik van opium meerdere vertering maken, gevoelen het gebrek, door zich eene behoefte te maken van iets, dat zij ontberen kunnen.
De Baliërs hebben geene moestuinen bij of omtrent hunne huizen. De eenige tuin, welken wij er aantroffen, was van een' Chinees, en die ook naauwelijks groot genoeg was, om voldoende voor eigen gebruik op te leveren. Op den Bazar hebben wij nu en dan eenige aardvruchten gezien, en eens wat kruiden, om kerrij te maken; doch ook deze waren zeer schaars. Het schijnt, dat dit volk geen, of zeer weinig, moeskruiden gebruikt. Alwat eenige inspanning of moeite kost, vindt men bij hen niet; zij leven van de milde natuur.
In hunne kleeding zijn zij even eenvoudig. Dezelve bestaat hoofdzakelijk in een kleedje (sarong) om de lenden, afhangende tot aan de knieën, en in een stuk grof blaauw of wit gestreept linnen, over de schouders hangende, waarmede zij zich des nachts dekken. Zij dragen niet, gelijk de Maleijers, een' doek om het hoofd. Niemand heb ik onder hen gezien, het zij man of vrouw, die zich het bovenlijf dekte; ook geene vrouw, het zij jong of oud, welke de minste verlegenheid of schaamte toonde te hebben, wanneer zij zich aldus met een' ontblooten boezem voor ons vertoonde. De mannen gebruiken gewoonlijk, om het lange haar bij elkander te binden, een' band van grof laken, of zelfkant, ook wel, bij gebrek van beter, eene wisch stroo of verdroogd gras. Wij hebben den Prins gusti anam, een' man, die veel invloeds aan het Hof heeft, dikwijls gezien met een stuk band van laken of zelfkant om het haar gebonden, hetwelk zeer smerig en vuil was, en weinig strookte met den ingebeelden trots en het overdreven gevoel van eigen waarde, waarmede deze man bezield was.

{==541==} {>>pagina-aanduiding<<}

Eene nog afzigtelijker gewoonte is het dragen van een' grooten strooijen zak, om de lenden gebonden, waarin zij hunne sirie, tabak en geld bergen. Deze zak, die gewoonlijk een voet lang en half zoo breed is, is van dik stroo gemaakt, steekt alzoo, het zij toevallig of met opzet, stijf vooruit, en wordt door hen niet zelden gebruikt, om er hunne handen op te doen rusten, waardoor zij het slingeren der armen onder het gaan voorkomen.
Het is onder hen gebruikelijk, dat geen man zijne woning verlaat, zonder met zijne kris gewapend te zijn; zij dragen dezelve, even als op Java, van achteren in hunnen gordel gestoken; het handvatsel hunner krissen is doorgaans van hout gemaakt, ook wel eens van ivoor, en somtijds met goud of zilver beslagen; het lemmet wordt door henzelven gemaakt: de waarde van eene kris wordt bepaald naar derzelver ouderdom, en naar het getal slagtoffers, die met dezelve geveld zijn.
De kleeding der vrouwen verschilt weinig van die der mannen; alleen is de stof gemeenlijk wat fijner, vooral die van hare slindangs: zij binden het haar in eenen knoop boven op het hoofd, even als op Java. De vrouwelijke naastbestaanden en bijwijven van den Koning dragen, wanneer zij uitgaan, het hoofd vol met bloemen (jasmin), hetwelk, met hare slindangs, die meestal van eene lichte kleur zijn, en die zij sierlijk weten om te doen, haar geen onbevallig voorkomen geeft. Voor het overige is er in de kleeding van de rijken of grooten geen merkbaar onderscheid met die van den gemeenen man.
Men reist binnenslands te voet, te paard, of gedragen in een' stoel, overeenkomstig den rang of de middelen van den reiziger. Men kan, om goederen van de eene plaats naar de andere te vervoeren, zelden menschen vinden, om die te dragen; zij beschouwen dit als vernederend, waarschijnlijk omdat zij er te lui toe zijn; men gebruikt dus daartoe groote manden, geladen op pakpaarden, die, daarop afgeregt, eenen vasten tred gaan, zoodat men gewoonlijk dertig mijlen per dag aflegt. Zulke soort van pak- en ook zadelpaarden zijn overal gemakkelijk te bekomen; doch om te reizen, is het noodig van een' pas van den Koning voorzien te zijn; zonder dien zoude geen der ingezetenen het durven wagen, den reiziger van paarden of andere benoodigdheden te voorzien. Hij echter, die op Bali reizen wil, moet wel indach-
{==542==} {>>pagina-aanduiding<<}
tig zijn, zadels mede te brengen; de ingezetenen leggen slechts een los kussen op het paard, zonder buikgordel of stijgbengels. Wij hebben nergens eenig rijtuig gezien; ook zoude men er geen gebruik van kunnen maken, daar men over de rivieren geene bruggen vindt, en de wegen gewoonlijk zeer slecht zijn.
Een Baliër zoude zich vernederd achten, indien hij eenig werk verrigtte, wat niet dadelijk in verband staat met den landbouw. Zij kunnen meestal in één jaar twee malen oogsten, hetwelk hun slechts een vierde gedeelte van hunnen tijd bezigheid verschaft; het overige slijten zij in luije ledigheid, of in onnutte vermaken, zoo als hane- en krekelgevechten, spelen, amphioenrooken en soortgelijke. Niet zelden, echter, gaan zij er op uit, om iets, wat hen mag voorkomen, te stelen, waarin zij geene schande stellen, als in zoo verre zij ontdekt worden. Zoo zij gebrek aan geld hebben, moeten hunne vrouwen daarin voorzien; zijnde het bij hen aangenomen, dat de vrouwen het geld winnen moeten, om de mannen in staat te stellen van te dobbelen en amphioen te koopen: zij beschouwen dit als eene vergelding voor den arbeid, dien zij op het veld verrigten, en waardoor de vrouw en hare kinderen het gansche jaar door rijst hebben.
Ik vroeg eens een' sterk jong man, wat hij gedurende den dag gedaan had. Hij was verwonderd over mijne vraag, en antwoordde mij, dat hij niet gewoon was, zijne handen met eenig werk te bezoedelen. Men vindt er zeer weinig, die immer uit visschen gaan, of hunne vrouwen behulpzaam zijn in het dragen van goederen naar den Bazar. Zoo dit al gebeurt, is het eene uitzondering op den regel, die zelden aangetroffen wordt.
In het algemeen hebben de vrouwen op Bali een beklagenswaardig lot, en zijn dikwijls, door de brutaliteit harer mannen, die zij als slaven dienen moeten, bitter ongelukkig. Zoo zij, jong zijnde, als weduwen of weezen worden achtergelaten, en geene broeders hebben, die zich harer aantrekken, vervallen zij aan de kroon, en worden meestal tot openbare oneere opgevoed, waardoor zij, van de jeugd af aan, voor elk veil zijn, en meestal een spoedig en ellendig einde hebben. De huwbare meisjes, zelfs dezulken, die ouders of naastbestaanden hebben, om haar te verdedigen, worden nimmer, zoo als elders, door verkeering met jonge

{==543==} {>>pagina-aanduiding<<}
lieden uitgenoodigd, of van hunne ouders gevraagd ten huwelijk; neen! zoo veel gezelligen omgang vindt men bij de Baliërs niet: bij hen bestaat de barbaarsche gewoonte, dat elk jongman zijn meisje rooven moet. Zoodra een jongman een voorwerp ziet, dat zijne lusten gaande maakt, tracht hij haar, om het even of zij bij hem bekend is of niet, met geweld meester te worden, sleept haar in een bosch, alwaar hij haar eenigen tijd in zijne magt weet te houden, en bereikt, het zij door geweld of door toelating, eindelijk zijn oogmerk; daarna komen zij openlijk te voorschijn, en worden, nadat met onderlinge bewilliging eene overeenkomst getroffen is, al zeer spoedig als man en vrouw erkend. De aldus erkende vrouw is nu de slavin geworden van haren man, voor wien zij werken moet, en hem niet alleen van al het noodige voorzien, maar ook de middelen moet verschaffen, om zijne buitensporigheden in het dobbelspel en amphioenrooken te kunnen botvieren; zij is bovendien nog genoodzaakt voor de huishouding te zorgen; terwijl alle verdere arbeid, hoe zwaar ook, als water halen en brandhout kappen, haar bij uitsluiting ten deele valt. Bovendien heeft zij het vooruitzigt, als haar man rijk is en zij geen zonen heeft, na zijnen dood met hem verbrand te worden, of, is hij arm gestorven, de slaaf van den Vorst te zullen zijn, en dan, uit zucht tot gewin, ten dienste van elken voorbijganger verkrijgbaar te worden gesteld.
Zoo er ergens een volk is, dat de gezegende voorschriften van het Christendom noodig heeft, dan zijn het gewis de ongelukkige inwoners van dit eiland, daar zij, niettegenstaande zij onder eene der weldadigste luchtstreken leven, door domheid, tot wangedrag en alle mogelijke ondeugden zijn gezonken, - gezonken tot ver beneden het dierenrijk.

(Het vervolg hierna.)

Marcus Tullius Cicero in de kerkers der Inquisitie.

Op het Carneval van 1818 verzocht mij eene schoone jonge Dame, dat ik mij onder het masker van cicero zou vertoonen; zij wilde dan, als dochter van den Romeinschen redenaar, als tulliola, mij vergezellen. Ik kon de bede eener schoone vrouw niet wederstaan - ik verschafte mij dus

{==544==} {>>pagina-aanduiding<<}
eene Consuls-toga en een naar de buste van cicero op het Capitool vervaardigd masker, en verscheen alzoo met mijne tulliola op den Corso. Wij begaven ons eerst onder de pilaren van het paleis van bolognetti, en het duurde niet lang, of wij waren door eene menigte nieuwsgierigen omringd. De geleerden deden mij duizenderlei vragen over het verledene, en tot hunne verwondering antwoordde ik telkens in het Latijn. De vaardigheid, waarmede ik mij in de taal van den grooten redenaar uitdrukte, verwekte eene algemeene verwondering, en weldra sprak men in den Corso van niets anders, dan van den merkwaardigen cicero bij het paleis van bolognetti. Ik bleef hier omtrent een uur lang, en begaf mij toen naar Vorst ghigi, wiens huis de verzamelplaats van adel en geleerden was.
Naauwelijks verscheen cicero, of men drong van alle kanten naar hem toe. Vorst ghigi deed mij het verwijt, dat ik een vleijer van cesar geweest en meermalen aan mijne beginselen ontrouw geworden was; ik verdedigde mij, en bewees met geschiedkundige daadzaken, dat op de eer van cicero geen vlekje kleefde. Eenigen beweerden, dat ik een Professor van de Sapienza, anderen, dat ik een der Schrijvers van het Vaticaan was; maar de Ridder odescalchi verklaarde, dat hij slechts één man kende, die de rol van cicero zóó kon spelen, en deze was een Hongaar, die dikwijls voor de Academia Latina hoogst opmerkelijke verzen had geïmproviseerd. Daar ik bemerkte, dat men mij zeer na op het spoor was, verwijderde ik mij, na beloofd te hebben, dat ik mij des avonds in het theater Aliberti zou laten vinden.
Ik wandelde nu een tijdlang in den Corso, en onderhield mij, steeds in het Latijn, met onderscheidene personen, inzonderheid met Engelschen. Met het vallen van den avond bevond ik mij, volgens belofte, in het theater Aliberti. Hier hadden zich de grootste geleerden verzameld, om den verrezenen cicero door vragen in het naauw te brengen. Vier uren lang liet men mij de zwaarste plaatsen in de werken des redenaars verklaren, en zijne verminkt tot ons gekomene stukken aanvullen en voltooijen. Ik gaf, tot algemeene verwondering, bevredigende antwoorden. Omstreeks één uur na middernacht vroeg Vorst de canino (lucien buonaparte) mij, wat ik dacht over den tegenwoordigen toestand van Rome, en over deszelfs burgerlijke en lijfstraffelijke wetten. In de levendigheid van het gesprek vergat ik, waar ik was;

{==545==} {>>pagina-aanduiding<<}
en toen mij iemand vroeg, hoe ik van dingen weten kon, die ruim tweeduizend jaren na mijnen dood voorgevallen waren, antwoordde ik, dat ik in de benedenwereld zeer wel onderrigte Romeinen gesproken, en nog onlangs mij geruimen tijd met den Kardinaal maury onderhouden had. Dit woord scheen velen der aanwezigen als een donderslag in de ooren te klinken; want het was eene verschrikkelijke beleediging tegen het gansche Collegie der Kardinalen; en de handlangers der Inquisitie, waakzaam en loerende als een argus, bragten mij terstond bij Monsignore pacca, Gouverneur van Rome, aan.
Onmiddellijk werd bevel gegeven, om mij in hechtenis te nemen, zoodra ik op straat zou verschijnen. Ten twee ure des morgens, toen ik in mijn rijtuig wilde stappen, zag ik mij door vier Sbirren (Geregtsdienaars) aangegrepen. Men bond mij de oogen, plaatste mij in een' wagen, en reed ijlings weg. Men hield stil bij het klooster Santa Maria, waar de heeren van het zoogenaamde Heilige Officie hunne zittingen houden, en waar ook de kerkers zijn, in welke de aangeklaagden hun vonnis verbeiden. Het kleine onderaardsche hok, waarin men mij wierp, was zoo laag, dat ik niet regtop staan kon. De lucht kwam door eene enge opening, welke op eene donkere galerij uitliep. Alle huisraad bestond in een' houten stoel en eene waterkruik. Wat dezen nacht in mij omging, is niet te beschrijven. Reeds twee malen was ik in eene gevangenis geweest - was zelfs om staatkundig misdrijf ter dood veroordeeld geworden; maar in zoo akeligen kerker had ik mij nog niet bevonden.
Den volgenden morgen omstreeks tien ure verschenen twee stevige Monniken. Zij zeiden, dat ik voor de Inquisitie moest verschijnen. Zij wilden mij de handen binden; maar ik verklaarde op vasten toon, dat ik nooit aan zoodanige willekeur mij onderwerpen zoude. De Monniken antwoordden, dat deze maatregel noodwendig was. Toen zij echter zagen, dat ik die vernedering volstrekt niet wilde dulden, gingen zij heen, kwamen na een kwartier uurs terug, en wenkten mij, dat ik hen volgen zoude. Wij gingen door verscheidene duistere gangen, klommen voorts zeer donkere trappen op, en kwamen eindelijk in de cel van den Eerw. Pater olivieri (*), een der Inquisitoren van het Heilig Officie. Hij

{==546==} {>>pagina-aanduiding<<}
scheen omstreeks vijstig jaren oud te zijn. Hij had eene lange gestalte, en zijne zwarte, wilde oogen, zijn breede mond met dikke lippen vervulden mij met tegenzin, ja afschuw. Nevens hem zat een jonge Monnik, die het protokol moest houden. De Eerw. Pater zag mij een tijdlang aan, alsof hij in mijne ziel lezen wilde, plaatste zich daarop, en begon het verhoor: ‘Hoe heet gij? vanwaar, wat, en van welk geloof zijt gij?’ - ‘Ik heet arduel tchocha, uit Ofen, in Hongarije; ik ben Krijgsman, en Katholiek.’ - ‘Waarom zijt gij in hechtenis genomen?’ - ‘Dat weet ik niet.’ - ‘Hebt gij, op eene openbare plaats, tegen het heilige Collegie der Kardinalen gesproken?’ - ‘Ik weet niet, dat ik mij aan dit vergrijp schuldig heb gemaakt.’ - ‘Hebt gij, in den laatst verloopen nacht, als van de wetten dezes rijks werd gesproken, niet de uitdrukking gebezigd, dat gij den Kardinaal maury in de hel hadt aangetroffen?’ - ‘Ja, maar dit geschiedde zonder bedoeling of boos opzet; het kon mij ook niet in de gedachten komen, dat ik hiermede het heilige Collegie der Kardinalen zou beleedigen, vooral niet, daar ik cicero spreken liet, die zeker geen goede Katholiek was.’ - ‘Weet gij anders nog iets tot uwe verontschuldiging aan te voeren, dat de Heilige Inquisitie tot zachtheid zou kunnen stemmen?’ - ‘Niets, zoo veel ik weet; maar’ - dus voer ik na eenig stilzwijgen voort - ‘Kardinaal maury heeft zich, zoo lang hij leefde, tegen het Roomsche stelsel der Onseilbaarheid verklaard, en zelfs nog op zijn doodbed weigerde hij, die dwaling af te zweren.’ - ‘Dat is waar; doch de Heilige Vader, gelijk gij weet, heeft
den stervenden Kardinaal zijne absolutie in articulo mortis toegezonden, en gevolgelijk is het zoo goed als een geloofsartikel, dat Kardinaal maury daardoor de pijniging der hel ontkwam.’ - ‘Dit wist ik niet; maar ik verklaar, dat, als ik het geweten had, ik van dezelsde gedachten zou geweest zijn.’ - ‘Zijt gij dezelfde, die dikwijls voor de Academia Latina geïmproviseerd heeft?’ - ‘Ja.’ - ‘Nu dan, hoe kan een soldaat zoo bedreven in Letterkunde en Geschiedenis zijn, dat hij in het Latijn improviseert en cicero vertoont, gelijk gij gedaan hebt?’ - ‘Factum

{==547==} {>>pagina-aanduiding<<}
infectum fieri nequit (*); heb ik het gedaan, zoo behoeft het verder geen bewijs, dat een soldaat het doen kan.’ - ‘Hier heb ik eenen brief van Monsignore pacca aan mij; er is sterk vermoeden tegen u, dat gij geen Hongaar zijt. Men zegt, dat gij een' verdichten naam voert; dat gij een Italiaan van adel zijt, en dat uwe godsdienstige en staatkundige grondstellingen hoogst gevaarlijk zijn. Wat hebt gij hierop te antwoorden?’ - ‘Alleen dit, dat gij en Monsignore pacca kwalijk onderrigt zijt. Ik draag een' Duitschen pas met mij, en heb de eer, bij Vorst kaunitz, onzen Ge. zant bij den Heiligen Stoel, wel bekend te zijn.’
Deze woorden maakten blijkbaar indruk op Pater olivieri. Hij zweeg eenigen tijd, en gaf voorts bevel, om mij naar mijne gevangenis terug te voeren; hij wilde, namelijk, aangaande mij berigt inzenden en verder bevelen afwachten. Ik zeide: ‘Als men mij dan toch gevangen houdt, zoo verlang ik ten minste eene betere gevangenis en mijne kleederen; want in het gewaad van Romeinschen Consul kan ik in den kerker niet blijven.’ Ook gaf ik nog te kennen, dat ik zeer bekend was met de Kardinalen fontana en litta (†), die toen Voorzitters van de Regtbank der Inquisitie waren. Ik verzocht, dat, zoo men mijn verzoek niet inwilligde, men mij mogt vergunnen mij tot hen te wenden, daar ik wel wist, dat dan terstond aan mijn verlangen voldaan zou worden. Deze wenk maakte den Inquisiteur iets zachter, en hij liet mij door de twee Monniken in de gevangenis brengen, waar de gewone beschuldigden bewaard worden. Pater olivieri beloofde ook, mij mijne kleederen te doen geworden.
Mijn nieuwe kerker was een ruim onderaardsch gewelf, juist onder de binnenplaats van het klooster. Door verscheidene getraliede openingen ontving dezelve licht. Tegen een'

{==548==} {>>pagina-aanduiding<<}
der wanden stond een zeer breed veldbed, waarop tien of twaalf personen ruimte genoeg zouden gehad hebben; aan de andere zijde hing een zwart cruicifix, en verscheidene zeer oude gebedenboeken waren met kleine ijzeren kettingen vastgemaakt aan de houten stoelen, die in den kerker stonden. Aan de muren zag ik duizenden van namen, door de ongelukkige offers der Inquisitie, welke vóór mij in dezen kerker als levend begraven werden, geschreven, of veeleer met puntige werktuigen ingesneden. Ik las de namen van guido reni, salvator rosa, vincenzo damiani, cagliostro; ook den naam van den beroemden Dominicaner, fontana rosa; onder den laatsten stond: bene est, quia Monachos odi (*); verder eene menigte namen van Duitsche en Engelsche kunstenaars en andere ketters. Nadat ik alle hoeken van mijn nieuw verblijf doorzocht had, wierp ik mij op het bed neder, en sliep, daar ik zeer vermoeid was, spoedig in.
Tegen vier ure werd ik gewekt door eenen Monnik, die iets te eten en mijne kleederen bragt. Ik dankte hem en verzocht om licht, want in mijne kamer was het reeds geheel duister. Ik at een weinig en legde het Ciceroniaansche gewaad af, dat mij in dezen toestand gebragt had. Tegen twee ure des morgens vernam ik een klagend gekerm, en hoorde eenen ongelukkigen, die zich buiten twijfel in handen van den beul der Inquisitie bevond, jammeren: ‘Heb medelijden met mij! Ik kan iets, dat ik niet bedreven heb, niet bekennen. Heb mededoogen.....ik sters!’ Dit was eene verschrikkelijke herinnering voor mij. De akeligste beelden zweefden mij voor den geest. Weldra stond mij misschien het lot van dien ongelukkigen te wachten.
Des morgens zeer vroeg kwamen de beide Monniken, en bragten mij weder voor Pater olivieri. Naauwelijks stond ik voor hem, of hij verklaarde mij, naar ingewonnen berigten zich overtuigd te houden, dat ik geen Hongaar was. ‘Bovendien,’ voegde hij er bij, ‘is den Gouverneur, Monsignore pacca, door den Markies de fuscaldo, Gezant van Napels bij den Heiligen Stoel, gemeld geworden, dat gij een onderdaan van Z.M. den Koning der beide Siciliën, en dat gij wegens uwe staatkundige denkwijze ailezins verdacht zijt. De Markies de fuscaldo eischt u derhalve als zijnen

{==549==} {>>pagina-aanduiding<<}
gevangene op, en binnen weinige dagen zult gij met verscheidene personen in het verhoor komen, opdat men ten opzigte van uwen persoon niet misleid worde.’
Deze woorden sloegen mijnen moed geheel neder. Mijn gelaat verried echter geenszins, wat er in mijn binnenste omging. Ik mogt intusschen nog hopen, dat mijne vrienden te Rome alles beproeven zouden, om mijne bevrijding te bewerken. En in deze verwachting werd ik niet teleurgesteld. Mijne tulliola, welke kort vóór mijne gevangenneming het gezelschap verlaten had, werd den volgenden dag, daar ik mij niet vertoonde, ongerust, en vreesde, dat mij iets ware overgekomen. Toen zij met zekerheid vernomen had, dat ik niet te huis gekomen was, dacht zij terstond, dat ik in de klaauwen der Inquisitie zou vervallen zijn. Zonder verwijl begaf zij zich naar het paleis van den Oostenrijkschen Gezant, die, zoo als zij wist, een goed vriend van mij was, en hield hem voor, in welk gevaar ik verkeerde. Terstond liet Vorst kaunitz zijn rijtuig voor komen, en reed naar Monsignore pacca, om te onderzoeken, wat er van mij geworden was. Deze antwoordde, dat hij niets van mij wist, en dat ik welligt Rome verlaten zou hebben. Mijn vriend hield zich met dat zeggen niet tevreden, maar gaf te kennen, dat hij, als Gezant van Z.M. den Keizer van Oostenrijk, zich verpligt rekende daarvoor te waken, dat ik niet mishandeld wierd, en dat mij geen leed wedervoer. Monsignore pacca herhaalde, dat hij volstrekt niets van mij wist.
Vorst kaunitz ging nu naar den Kardinaal Staatssecretaris; en daar hij hoorde, dat Zijne Eminentie in het paleîs van ghigi was, om den avond op eene speelpartij met de beminnelijke Vorstin, die zijne favorite was, door te brengen, begaf hij zich regtstreeks derwaarts. De Staatssecretaris was werkelijk reeds daar; kaunitz deed aan hem dezelfde vragen als aan pacca, en ontving letterlijk hetzelfde antwoord. Mijn vriend verklaarde nu, zich tot den Paus zelven te zullen wenden, zoo hij den volgenden morgen niets van mij hoorde, en men bij voortduring voor hem verborgen hield, wat er van mij geworden was. Gonzalvi volhardde bij zijne vroegere verzekering, en kaunitz ging heen.
Des anderen morgens ten elf ure begaf de Gezant zich in staatsie naar pius VII, en, na de plegtigheid van den voetkus volbragt te hebben, gaf hij den Heiligen Vader terstond de reden van zijne buitengewone komst te kennen. De Paus

{==550==} {>>pagina-aanduiding<<}
hoorde hetn minzaam aan, en riep toen uit: ‘Wat! hebben zij den Hongaarschen Edelman gevangen genomen? Die arme man! En waarom toch wel?’ De Vorst antwoordde, dat hij het niet wist. ‘Nu,’ sprak de Paus, ‘dat zal ik dan wel spoedig weten.’ Hij schelde, beval Monsignore rivario, den dienst doenden Kamerheer, terstond den Kardinaal gonzalvi te laten halen, en noodigde den Heer kaunitz, tegen alle etiquette aan het Roomsche Hof, eenen stoel te nemen. Terwijl zij op den Staatsecretaris zaten te wachten, sprak pius VII in zeer gunstige bewoordingen van mij, verhalende, hoe hij gedurende zijne gevangenschap te Fontainebleau een' waar' vriend in mij gevonden - ja, dat ik meermalen mijne persoonlijke veiligheid gewaagd had, om zijnen toestand te verzachten. De goede Paus zeide, dat hij mij van mijne jeugd af kende - dat ik een braaf man was, doch dat ik mij wel eens zeer onvoorzigtig gedroeg. Na verloop van weinig tijds diende men den Kardinaal gonzalvi aan, en zoodra deze bij het binnentreden Vorst kaunitz nevens den Paus zag zitten, begreep hij wel, waarom men hem had laten komen.
Had pius VII eenmaal het besluit genomen, om iets te veranderen, dat hem niet behaagde, zoo was hij in de hoogste mate standvastig, en liet zich geenszins van zijn voornemen afbrengen. Ook thans handelde hij alzoo. Hij gebruikte geene omwegen, maar vroeg den Staatssecretaris regtstreeks, wat er van den Hongaarschen Edelman was geworden, die vóór twee dagen zich als cicero had vertoond en sedert verdwenen was. Gonzalvi bemerkte, dat de Paus van de gevangenneming van cicero de lucht had, en antwoordde dus: ‘Uwer Heiligheid is bekend, dat de verachters van de Godsdienst, welke smaadredenen tegen ons heilig Geloof uitbraken, in handen van het Heilig Officie overgeleverd worden, en dat hunne gevangenneming zoo lang een geheim blijft, tot dat zij verhoord en gevonnisd zijn. Om deze reden kon ik ook den Heere Gezant van Oostenrijk geen voldoend antwoord geven. Daar echter Uwe Heiligheid mij beveelt, de geheimen der Heilige Inquisitie te ontdekken, zoo zal ik met weinige woorden verhalen, wat er met den Hongaarschen of liever Siciliaanschen Edelman is voorgevallen.’ De Kardinaal vertelde nu, wat den lezer uit het vorige reeds bekend is, en hij scheen bijzonder veel gewigts te hechten aan hetgeen de Markies de fuscaldo te mij-
{==551==} {>>pagina-aanduiding<<}
nen opzigte had gezegd. Zoodra gonzalvi had geëindigd, sprak de Paus: ‘Kardinaal! het is onze wil, dat de gevangene onverwijld in vrijheid gesteld worde; en daar Mijnheer de Ambassadeur wel de goedheid heeft, zich aan te bieden, om zelf den onderdaan van zijnen Souverein in vrijheid te stellen, zoo zult gij Zijne Excellentie begeleiden, en zorg dragen, dat mijne bevelen met den meest mogelijken spoed ten
uitvoer gebragt worden.’
Het was omstreeks drie uren na middag, toen ik in den gang, die naar mijne gevangenis leidde, treden van verscheidene menschen hoorde. Eene rilling overviel mij; doch mijn angst duurde niet lang. Weldra ging de deur open, en mijn voortreffelijke vriend trad binnen, om, met de vreugde op het gelaat, mij mijne verlossing aan te kondigen. Binnen weinige oogenblikken was ik uit dit hol der dwingelandij, der foltering en der wanhoop. Spoedig bevond ik mij in het paleis van den grootmoedigen Vorst, en zag mij uit de klaauwen der Inquisitie in de armen van getrouwe vrienden overgebragt. Weinige dagen daarna nam ik afscheid van alle mijne bekenden, en verliet Rome en Italië, zoo ik hoop voor altoos.




De Fransche tooneelspelers weleer en thans.

- Men streeft veel sterker om te behagen, wanneer men ééns mishaagd heeft, dan wanneer men steeds behaagt, en ten laatste waant, dat men steeds moet behagen.



goethe.
Van scarron's levendige schildering van de avonturen van eenen rondtrekkenden troep tooneelspelers, en van hogarth's niet minder geestrijke voorstelling: De kleedkamer der tooneelisten in de tent, werden vóór de omwenteling van 1789 nog werkelijk originelen gevonden, doch toen reeds veel minder. Toen, gelijk vroeger en later ook, hadden de tooneelspelers buiten de hoofdstad zelden een toereikend bestaan; en misschien was dit nog het geringste leed, dat hen trof. Zij hadden geweldig te kampen met kerkban, vooroordeel, miskenning in de maatschappij, en niet altijd zagen zij daarvoor zich schadeloos gesteld door bewezene hulde van beter denkenden. Hoe zal men het derhalve verklaren, dat het, desniettegenstaande, dit beroep nooit aan mededingers ontbrak, ja dat

{==552==} {>>pagina-aanduiding<<}
zelss rijke jongelingen, edellieden, mannen, die hooge ambten en waardigheden bekleedden, zich onder de priesterschap van thalia begaven? Het tooneel is eene zeer bekoorlijke, levendige, dichterlijke, tot geestdrift opwekkende loopbaan, en op geene andere gevoelt men de levenskracht in overvloediger volheid vloeijen. Men kan den tooneelspeler vergelijken met den zeeman, die juist in het onrustig leven van zijn beroep vergoeding voor de menigvuldige ontberingen van hetzelve vindt. Zonder zijnen geschilderden horizon te verlaten, doorloopt de tooneelspeler alle eeuwen en alle landen. Hij kleedt zich in alle kostumen, werpt zich in alle standen, is krijgsman, regter, landman, koning - is zedemeester en moordenaar: kan men zich verwonderen, dat zoodanig beroep eene onwederstaanbare aantrekkelijkheid heeft?
Bovendien, de tooneelspelers waren eigenlijk alleen in de provinciën, zoo lang zij te Parijs niet konden optreden, in slechte omstandigheden, en de ellende werd, bij vurige gemoederen met eene levendige verbeelding, verzacht door de hoop. Want allen hadden steeds de hoofdstad in het oog; allen streelden zich met de zoete verwachting, dat zij aldaar eens zouden geraken; allen leefden of stierven in deze bekoorlijke gedachte. Het hoogste doel van de eerzucht der tooneelspelers was de Comédie Française - deze was hun Eldorado, hun Elysium, hun beloofde land. Ook bevond de kunstenaar zich aldaar werkelijk in een' zeer gunstigen toestand; destijds kon de Comedien français - en dit is geene gewaagde stelling - zich boven eenen grand Seigneur, ja zelfs boven menig' Koning verheven achten. Destijds had men geene politiek, geen redenaarsgestoelte, geene openbare zittingen, waarop gansch Europa met gespannen verwachting staart. In die dagen was het tooneel de eenige plaats, waarop zich de algemeene opmerkzaamheid vestigde - de schouwburg de verzamelplaats van voornamere lieden, en bij voorkeur het onderwerp van alle gesprekken. Daarom was dan ook de geliefde tooneelspeler, voor het publiek te Parijs, alles - mirabeau, foy, benjamin constant, manuel, perier in één' persoon.
Eene tooneelspeelster te dien tijde speelde in het treurspel niet alleen de rol van Prinses of Koningin; zij was het werkelijk in het leven. Kwam zij van het tooneel te huis, zoo wachtten de sijnste genietingen op haar. De aanzienlijken maakten haar hun hof, de dichters bezongen haar, en zij zag

{==553==} {>>pagina-aanduiding<<}
mannen van den eersten rang aan hare voeten. Sprak men tot haar van haren troon en van hare koninklijke hand, zoo geloofde zij aan haren troon en aan hare koninklijke hand. Zijn dit misleidende verbeeldingen - droomen; wat kunnen de bewoners en bewoneressen van paleizen meer wenschen?
De stand van den tooneelspeler was wel niet zoo schitterend als die van de tooneelspeelster, maar toch altijd nog zeer voordeelig. Met tijdelijke goederen en eer overladen, stonden zij op den meest vertrouwden voet met de hoogere standen der maatschappij, en bragten hunne dagen door met de eerste mannen van hunnen tijd. Van den Markies ontleenden zij hunne aardige manieren, en gaven ze hem volkomener, met eene ruime rente, terug. De voornaamste mannen zochten begeerig den omgang met tooneelspelers, en aanzienlijke vrouwen dongen naar hunne genegenheid. Het gezegde van den beroemden baron, dat tooneelspelers op den schoot van Koninginnen en Keizerinnen opgevoed moesten worden, is dus niet zoo geheelenal belagchelijk.
De binnenste zaal (foyer) van het théâtre français, geenszins te verwarren met die voor het publiek, was eertijds de schitterendste en meest gezochte verzamelplaats van Parijs. Alleen voor groote namen of voor groote talenten stond hier de toegang open. Destijds moest men den overwinnaar van Mahon, den Maarschalk richelieu, in groot uniform bij het répertoire zien voorzitten - rondom hem, in een' schitterenden kring, enkel mannen met historische namen, in met goud afgezette, van edele gesteenten blinkende kleeding, op die verhevene zetels, welke thans nog onder de beeldtenissen van moliere, corneille en racine pralen. Toen moest men de tooneelspelers in Fransch gewaad, met een' horizontalen galanterie-degen en hooge borst zien, wanneer zij in den kring dier groote heeren als onder huns gelijken traden, en de tooneelspeelsters, als zij met gepoederd haar, met hoepelrokken en kleedingstukken van kant, statig en fier in deze schitterende vergadering rondwandelden en met zeker gevoel van waardigheid ieders hulde ontvingen. Door de veelheid van zoodanigen wierook bedwelmd, legden tooneelspelers en tooneelspeelsters die grootsche manieren ook in het bijzondere leven niet af. Mademoiselle clairon sprak als Koningin tot hare kamenier, op plegtigen, eerbiedwekkenden toon; en vroeg dufresne zijnen friseur: ‘Quelle heure

{==554==} {>>pagina-aanduiding<<}
est-il?’ zoo antwoordde de haarkunstenaar met de diepste buiging: ‘Je...l'ignore, Seigneur!’
Van dat alles nu bestaat thans niets meer; en deze verandering - men kan het niet ontkennen - strekt tot nadeel der dramatische kunst. Hetgeen vurige gemoederen bijzonder aan het tooneel boeide, en hun vooral dit beroep deed kiezen, was het treurspel. In onze dagen bezitten wij (Franschen) helaas! geen treurspel meer; het is voor langen tijd, misschien voor altijd, verdwenen. De Revolutie heeft aan deze gansche tooneelvertooning een einde gemaakt. Sedert Koningen werkelijk hunne troonen verloren, bezit ook de kunstenaar in het treurspel den zijnen niet meer.
Onder napoleon kwam eenigermate de zoo even beschreven toestand terug, doch slechts in flaauwe trekken. Ook toen hadden de tooneelspeelsters weder aanbidders van hoogen rang en leefden op hoogen voet. Op nieuw werd de foyer van de comédie française weder de verzamelplaats van vele uitgelezene, beroemde, groote mannen. Laraguais, choiseul-stanville, segur, ximenes en anderen vergaderden aldaar, benevens geleerden en letterkundigen, om er, ieder naar zijnen smaak, onderhoud te vinden. Maar deze gelukkige tijd duurde slechts weinige jaren; in de dagen van rampspoed zijn équipages, aanbidders, snappers - kortom, is alles verdwenen. Bij den intogt in 1814 bezochten langeron en vele andere Russische Generaals, die, zonder ooit in Parijs geweest te zijn, de zeden alhier zeer wel kenden, terstond op den avond na hunne aankomst het theâtre français; zij meenden daar aanzienlijk gezelschap te vinden, maar zagen zich in hunne verwachting teleurgesteld. Sedert Frankrijk eene Constitutie heeft, is die verzamelplaats verlaten, en de dames van het tooneel gaan te voet. Na de Restauratie althans heeft geene derzelven zich rijtuig aangeschaft. Wat men nog van dien aard onder de bourbons zag, dat was af komstig uit de tijden van napoleon.
Nadat ik het vroegere zorgelooze en aangename leven van Nosseigneurs comédiens heb geschilderd, moet ik ook de keerzijde doen zien. Dat publiek, hetwelk hen zoo ijverig huldigde, gaf zich weleens aan zeer grievende luimen over, en de hen zoo vriendelijk bejegenende grooten waren bij hunne vertrouwelijkheid soms tamelijk grof. De Maarschalk richelieu zond Mademoiselle clairon naar fort l'Evêque; en als baron bij den Hertog de lafeuillade zich daar-
{==555==} {>>pagina-aanduiding<<}
over beklaagde, dat diens livereibedienden de zijnen afgerost hadden, antwoordde de Hertog: ‘Maar, mijn goede baron, waarom houdt gij ook livereibedienden?’ Destijds was het antwoord passend; thans, nu eene liverei aan eenen burger, die dezelve betaalt, eerder wordt toegestaan, dan aan eenen Pair, die niet betaalt, zou de uitdrukking ongerijmd zijn.
Zonderling genoeg noemde men de tooneelspeelsters, gehuwd of niet, voorheen steeds Mademoiselle; heden ten dage heeten ze allen Madame: maakt men op deze wijze te haren opzigte niet altijd eene bijzondere rangschikking? Ik herinner mij het geval van eene jonge, bekoorlijke actrice, die in het vorige jaar als getuige voor het cour d'assises verscheen. Op de vraag des voorzitters, of zij gehuwd was, antwoordde zij: ‘Heer President! ik ben actrice.’ Verre zij het van mij, dat ik uit dit voorval iets ten nadeele der tooneelspeelsters van onzen tijd zou willen afleiden; men moet haar naar haar persoonlijk karakter, niet enkel naar haren stand in de maatschappij, beoordeelen. Ieder weet, dat menig tooneelspeler in zijne huiselijke betrekkingen voorbeeldig leeft, en vele tooneelspeelsters zijn inderdaad deugdzaam (*). - Doch laat ons den draad onzer beschouwingen weder opvattten.
Hoe meer de voordeelen en bekoorlijkheden van het tooneelspelen met den tijd afnamen, des te minder moest ook de graagte en de mededinging worden. Reeds dringt men niet langer zoo sterk, om onder de priesterschap van thalia te geraken, en dien ten gevolge worden ook de talenten op het tooneel zeldzamer. Vermindering van talenten had vermindering van aanschouwers - vermindering van aanschouwers vermindering van talenten ten gevolge; en uit deze wederkeerige werking kan men het verval van het tooneel verklaren. Het loopt in het oog, dat de menigte thans zoo weinig belang stelt in de dramatische kunst, en althans op datgene, wat er achter de schermen is en de personen der spelenden betreft, naauwelijks acht geest. Toen molé, vóór omstreeks vijstig jaren, ziek lag, was geheel Parijs in beweging - den geheelen dag reden er rijtuigen voor zijne woning af en aan, om naar zijnen toestand te vernemen. Naauwelijks vernam men, dat hij zich iets beter bevond, en dat de Doctor hem veroorloofd had eenige druppels Bordeaux wijn te gebruiken, of hem werden, in minder dan twee volle

{==556==} {>>pagina-aanduiding<<}
dagen, over de vierduizend flesschen van alle kanten toegezonden. Bij het verlies van talma zagen wij ook nog een enkel voorbeeld van zoo levendige belangstelling; maar die tijd, ofschoon het geval nog niet zoo lang is geleden, ligt reeds verre achter ons - want wat hebben wij onlangs beleefd? Madame mars, de groote actrice, had zich van het tooneel verwijderd, en Parijs wist het naauwelijks.
Men verwondere zich dus niet over het verval van den schouwburg. De tooneelspeler heeft de levendige deelneming en opmerkzaamheid van het publiek noodig, en alleen in zoo verre men hem acht, is hij, als kunstenaar, achtingwaardig. Daar zijn echter nog meer andere oorzaken van het verval op te noemen. Vóór 1789 vond een jongeling van eene levendige en vurige verbeelding geene voor hem meer geschikte loopbaan dan het tooneel, en dit moest gevolgelijk eene menigte jonge lieden van gunstigen aanleg uitlokken, die thans geheel andere wegen inslaan. Menigeen - wij schromen niet, voor de waarheid uit te komen - menigeen, die heden ten dage bij een oproer of als volksredenaar zich onderscheidt, zou misschien onder de oude Regering als een bewonderd speler op het tooneel geschitterd hebben.
Een karakteristiek onderscheid tusschen de oude en nieuwe orde der dingen is verder de uitvinding der claque; iets, dat vooral hier dient vermeld te worden. Door de benaming van claque duidt men eene zekere vereeniging van toejuichers aan, welke hiervan eenigermate een handwerk maken en voor klinkende munt hunne geoefende klappende handen aan de dienst van den tooneelspeler wijden, terwijl zij naar gelange van meerdere of mindere betaling hoog of diep op den toonleider der goedkeuring grijpen. Dit gebruik, deze misgeboorte der hedendaagsche kunstvlijt bestond waarschijnlijk bij de Ouden niet. Ook zoude het bij den al te grooten omvang van hun amphitheater, dat een gansch volk kon bevatten, niet mogelijk geweest zijn. Een handvol menschen, die in onze beperkte schouwburgen de palmen des roems uitdeelen, had zich in de verbazende ruimte verloren. Om op die ontelbare volksmenigte te werken, zoude er een gansch heer van applaudisseurs of betaalde toejuichers noodig geweest zijn, en de Grieksche tooneelspelers waren bij allen goeden wil, daar zij niet minder eigenliefde dan de onzen hadden, zeker tot zoodanige uitgaven niet in staat. Bij de Romeinen moest dezelfde oorzaak dezelfde uitwerkselen heb-
{==557==} {>>pagina-aanduiding<<}
ben; daarom bleef onder hen de claque ook langen tijd onbekend. Doch bij dit volk, gelijk men beweert, zijn de eerste sporen daarvan te vinden; en is dit zoo, dan zou dezelve van hoogen, vorstelijken oorsprong zijn. Keizer nero, dit is bekend, had den inval, dat hij met de tooneelspelers en zangers van zijnen tijd wedijveren wilde. Op zekeren dag ergerde de Keizer zich over de koude ongevoeligheid der Romeinen, als hij optrad; de Keizerlijke acteur zond daarom zijne lijfwacht, de practorianen, in het amphitheater, opdat zij zouden
applaudisseren en het volk tot handgeklap aanzetten. Nero was dus de gelukkige uitvinder van eene, sedert tot zoo hooge volkomenheid gebragte, kunst. Zoodanige instelling verdiende zoodanigen stichter!
Na dien tijd vertoont zich in de geschiedenis der claque eene onmetelijke gaping. De opvolgers van nero en de Vorsten ten tijde van het verval des Romeinschen rijks traden alleen in bloedige schouwspelen op, waarbij zoodanige bewijzen van goedkeuring niet te pas kwamen. Later ging de tooneelkunst verloren, ja alle beschaving scheen te zullen verd wijnen. Gedurende de middeleeuwen, in de eerste tijden na de wedergeboorte der kunst, zelfs onder lodewijk XIV, vinden wij geen spoor van betaalde toejuichers of claqueurs. De hovelingen van lodewijk namen buiten twijfel, wanneer hij op het tooneel verscheen, van zelve dit werk op zich, doch werden er niet voor betaald. Eerst in onze dagen zag men de door een gekroond hoofd van vroegere eeuw ingevoerde schandelijke gewoonte weder hernieuwen. De tooneelspelers baron, dufresne, lekain hadden zeker hunne vrienden, welke pogingen deden, om de menigte de hooge verdienste dier mannen te doen waarderen; doch eene eigenlijk gevormde claque bestond er toen nog niet - het waren slechts begunstigers, welke uit belangstelling in de kunst zich die moeite gaven.

(Het vervolg en slot hierna.)




De ezel.


'k Wil zingen! 'k voel mijn' boezem zwellen; 
Mijn hand tast gretig naar de luit; 
'k Voel 't bloed mij door de knokklen snellen; 
Het dichtvuur springt mij de oogen uit. 

{==558==} {>>pagina-aanduiding<<}

Ja! 'k zal, op schaars gehoorde wijzen, 
U, voorwerp van mijn' dichtlust! prijzen. 
Apol! gij schonkt die zangstof mij; 
Gij deedt voor haar mijn borst ontgloeijen: 
Och, laat dan fiksch mijn verzen vloeijen, 
Of 'k zeg: vaarwel, o Poëzij! 
 
Dreunt, Dichters, dreunt met forsche longen 
Den lof van groote Vorsten op; 
Zingt, hoe ze elkander vaak besprongen, 
En hijsch hun glorievlag in top - 
Door mij zij deze stof vermeden: 
Ik heb van groote Mogendheden 
Te veel verkeerds en kleins gehoord; 
En 'k zou 't verlamd Euroop bezingen? 
Voorwaar, gij zaagt mijn snaren springen, 
Of 'k bragt verlamde verzen voort. 
 
Neen, neen! 'k wil aan dat rustloos woelen, 
Dat overal thans de aardbol ziet, 
'k Wil daaraan niet mijne aandrift koelen - 
'k Zocht edler voorwerp voor mijn lied; 
'k Sloeg door 't Natuurrijk de oogen henen, 
En, plotsling voor mijn' geest verschenen, 
Gehuld in zomer-zonneschijn, 
Stond daar mijn voorwerp mij voor de oogen, 
En 'k riep, verrukt en opgetogen; 
Ja! de Ezel zal mijn zangstof zijn. 
 
Mijn Muze! 'k heb u steeds gehuldigd; 
Gij weet, hoe 'k om uw lachjes vrij'; 
'k Ben, lieve meid! u veel verschuldigd, 
Och, sta mij nu ook ditmaal bij! 
Laat thans vooral me uw gunst niet derven; 
Leen kracht en schoonheid aan mijn verven: 
Den Ezel zing ik - welk een stof! 
Parnas! 'k zal naar uw lauwren dingen; 
Den Ezel waardig zal ik zingen, 
En Phoebus dekk' mijn kruin met lof! 
 
Praalt met uw' adel, aardsche grooten! 
En pocht op de oudheid van uw' stam; 
Mijn held is uit een bloed gesproten, 
Dat reeds vóór Adam oorsprong nam. 

{==559==} {>>pagina-aanduiding<<}

Met Noach aan den vloed ontkomen, 
En sinds ontzaglijk toegenomen 
Door al de wentlende eenwen heen, 
Mag de adeldom te regt hem sieren, 
En voor 't getal van zijn kwartieren 
Waar' 't grootste wapenbord te kleen. 
 
Op 't uitgestrekte vlak der aarde 
Kreeg ieder dier zijn plaats en stand; 
Maar u, geslacht van zoo veel waarde, 
Wat schonk men u ten vaderland? 
Het Rendier kreeg de Noordpoollanden, 
De Tijger de Afrikaansche zanden, 
De Pad en Kikker poel en griend; 
Den Zebra zijn de Kaapsche dreven, 
Den Kemel de woestijn gegeven; 
Maar wat kreegt gij, mijn grijze vriend? 
 
Buffon! ik heb uw boek ontsloten; 
Maar 'k schrikte, toen me uw dwaling bleek; 
Voorwaar, gij hebt een' bok geschoten, 
Toen ge ook aan vaste hemelstreek 
Mijn' graauwen langoor woudt bepalen: 
Neen! ga van Noord- tot Zuidpool dwalen, 
'k Geef u mijn woord, gij zult gewis 
Bij iedren stap op Ezels stooten, 
En zien, dat, aan geen plaats besloten, 
Hij de echte Wereldburger is. 
 
Dan, waartoe toch Fortuna's gaven 
Dus opgevijzeld in mijn lied? 
Laat andren om haar gunsten slaven, 
Mijn held behoeft dat tooisel niet; 
Hij laat het graag den Menschen over, 
Dat zij, van hart en hersens pover, 
Vaak brallen met een hoog komaf; 
Hem is dat sieraad overbodig; 
Geen goede wijn heeft kransen noodig; 
Bij deugd is adel niets dan kaf. 
 
Hoe thans 't bekoorlijk beeld te malen, 
Dat zweeft voor mijn' verrukten geest? 
Ach, 't stoutste kunstpenseel moet falen, 
Bij 't schetsen van zoo schoone leest. 

{==560==} {>>pagina-aanduiding<<}

Is 't eerbiedwaardig, deftig, edel 
En 't merk der wijsheid, wen den schedel 
Des Menschen 't grijs ten sieraad strekt, 
Wat sonds van deftig' ernst en wijsheid 
Bezit dan hij niet, wien de grijsheid 
Van staart tot ooren overdekt! 
 
Het Ros, op eigen kracht hoogmoedig, 
Verheffe vrij den fieren kop, 
En voer' zijn' stouten ruiter spoedig 
Door bosch en velden in galop - 
Gij, Ezel, roemt op zachter zeden; 
Met statige, afgemeten treden 
Bewandelt gij uw levensbaan; 
't Wijsgeerig hoofd ter aard' gebogen, 
Gebruikt gij steeds uw schrandere oogen, 
Om pligt en roeping gâ te slaan. 
 
Er zijn, ja, zonen van den laster, 
Die schimpen op uw' tragen tred; 
Maar daarvoor staat uw voet te vaster, 
En zelden doet ge een' valschen zet; 
En, waar ge u ook al ééns mogt stooten, 
Daar ligt gij andermaal de pooten 
Bedachtzaam, veilig over heen: 
Belach dus vrij dat boos gekwezel; 
Uwe eerkroon is 't, dat nooit een Ezel 
Zich tweemaal stoot aan eenen steen. 
 
Och, of ook ik op al mijn wegen 
Die Ezelsdeugd bezeten hadd'! 
'k Waar' dan zoo vaak niet neêrgezegen 
Door d' eigen steen op 't zeifde pad. 
Wel kende ook ik mijn struikelsteenen; 
Maar toch....mijn koers ging weêr daar henen, 
En, plof! daar beet ik weêr in 't gras; 
Dan zuchtte ik bij 't gevoel der smarte, 
En bad het uit den grond mijns harte: 
Och, of ook ik een Ezel was 
 
Rolt voort, mijne ongekuischte zangen! 
Nooit werdt ge aan edler doel gewijd; 
Laat, wie 't verdient, uw hulde ontvangen, 
En zingt van 's Ezels noeste vlijt. 

{==561==} {>>pagina-aanduiding<<}

Hij, van den morgen tot den avend, 
In 't zweet zijns aanschijns rustig slavend, 
Torscht willig 's levens moeite en last; 
Hij, schoon voor hem geen rozen bloeijen, 
Laat nooit een klagt zijn' mond ontvloeijen, 
Maar zwijgt, zoo als 't een wijze past. 
 
Al loont geen vriendlijk woord zijn zwoegen, 
Toch blijft hij ijvrig op zijn' post, 
En wil zich gaarne vergenoegen 
Met schralen drank en sobren kost. 
Wat klaagt gij dan, gij, Sybarieten! 
Die 't vet der aarde moogt genieten, 
Dat distels wassen op uw baan? 
O, leert van hem die klagt vergeten: 
Hij moet die zelfde distels vreten, 
Al waar' zijn rug met goud belaân. 
 
Zóó, altijd lijdzaam en geduldig, 
Draagt hij den last, hem opgelegd; 
Maar breekt men d'eerbied ook, hem schuldig, 
Dan handhaaft hij zijn Ezelsregt; 
Beladen boven maat en krachten, 
Durft hij des drijvers stok verachten, 
Al knuppelt hem die murw en bont; 
Dan spitst hij onversaagd zijne ooren, 
En slaat naar achter en naar voren, 
En smijt zijn' ballast op den grond. 
 
Er is een volk, dat vijftien jaren 
Den nek hield onder 't pak gebukt, 
Dat hun een Koning van Barbaren 
Op de edle schoudren had gedrukt; 
Maar, toen het zich voelde overstelpen, 
En geen petities mogten helpen, 
Toen, bons! daar lag het schandlijk juk! 
Ziet, dat heet grootsch en edel handlen! 
Wie zóó in 's Ezels voetspoor wandlen, 
Zijn Ezels van den echten tuk! 
 
Zwijgt, zwijgt nu, vuige lasteraren! 
Die domheid aan mijn' held verwijt; 
Blaast op de toonen van mijn snaren, 
En voelt in 't hart berouw en spijt. 

{==562==} {>>pagina-aanduiding<<}

Ik heb zijne eer op u gewroken; 
En, schoon 'k in verzen heb gesproken, 
'k Sprak waarheid, wat men zelden ziet; 
En zou ik 't all' op noten stellen, 
Wat andren nog van hem vertellen, 
'k Zong dan een eeuwigdurend lied. 
 
Zoo wil men, en, 't is waar, met reden, 
Dat de Ezel deelt in Jovis' gunst; 
Ja, dat hij, op zijn warme beden, 
Begistigd werd met Proteus' kunst. 
Zoo mag hij elken vorm zich wenschen, 
Maar kiest bij voorkeur dien der Menschen, 
En, dus gemetamorphoseerd, 
Ziet men hem ambt en titels krijgen, 
Ja zelfs op 't spreekgestoelte stijgen, 
En soms als Diplomaat vereerd! 
 
Men zegt zelfs, om op 't hoogst hem te eeren, 
Ofschoon dit mij een fabel schijn', 
Dat velen, die de lier hanteren, 
Van 't echte ras der Ezels zijn..... 
Apollo! mogt dit waarheid wezen, 
Ei, reik dan, even als voordezen, 
Medailles uit voor Ezelszang; 
Wil zulken, om hun kunst te loonen, 
Met de orde van Vorst Midas kroonen, 
Twee ooren van een vadem lang! 
 
En gij. Jupijn! verhoor een' zanger, 
Die uwen liveling mint en acht! 
El, schenk hem Proteus' gaaf niet langer, 
Maar laat hem in zijne Ezelsvacht; 
Want blijft zoo alles voor hem open, 
Dan moet de boêl in 't honderd loopen, 
En onze wijsheid raakt ten spot; 
Dan, hemel! sluipt zoo'n Excellentie 
Ligt in Congres of Conserentie, 
En wat wordt dan Europa's lot? 
 
Triomf! ik heb mijn taak voldongen, 
Verdienste kreeg haar schuldige eer; 
Triomf! ik heb mij schor gezongen, 
En 'k leg het trillend speeltuig neêr. 

{==563==} {>>pagina-aanduiding<<}

Reik, Phoebus! thans mij 't eereloover..... 
Maar hoe! wat rampspoed komt mij over! 
Voor lauwren krijg ik distlig gras? 
Ligt komt me ook iets aan 't hoofd gerezen..... 
Zou 'k, Midas! zou 'k uw broeder wezen?..... 
Lang leve dan het Ezelsras! 
 
JB. kramers, Jz. 


Lofdicht op den prins van Condé.

De Fransche Akademie loofde eenen prijs van 1000 daalders uit voor dengenen, die het beste en tevens kortste gedicht op de vele zegepralen en voortreffelijke eigenschappen des Prinsen van condé zoude vervaardigen, bestemd om als inschrift boven de poort van het kasteel van Chantilly te worden geplaatst. Een Gasconjer maakte daar op dit vierregelig vers:

Om zoo veel roem en deugd en heldenmoed te kroonen, 
In vrede en krijg betoond, wil men den zanger loonen 
Met duizend daalders slechts? Het loon is waarlijk schraal: 
Vijf stuivers naauw voor elke deugd en zegepraal! 

De Prins, wien dit Epigram ter ooren kwam, was daarmede zoo zeer in zijn' schik, dat, daar het als opschrift niet bruikbaar was, en alzoo de vervaardiger den prijs niet kon ten deel vallen, hij den Gasconjer, uit zijne bijzondere kas, 1000 daalders tot belooning deed toekomen.

Puntdicht op Madame de Pompadour.

Toen Madame de pompadour het eerst over de door zekeren hupeau gebouwde prachtige brug reed, maakte men daarop te Orleans dit Puntdicht:

Wat smaalt ge op deze brug, dat zij niet hecht zou wezen! 
Één daadzaak wederspreekt dien laster en dat vreezen: 
Droeg zij, ten spijt van hem, die 't zich vermeten dorst, 
Den zwaarsten last niet, dien ooit Frankrijk heeft getorscht? 


Op een' vervaardiger van grafschriften.


Maak nooit een grafschrift, dat van kortheid is beroofd, 
En som niet op, hetgeen de doode deed voordezen; 
Want de eene helft wordt nooit geloofd, 
En de and're helft wordt nooit gelezen. 



{==564==} {>>pagina-aanduiding<<}

De edelman en de Jood.

Een Landedelman, die veel met Joden te doen had, plaagde eens eenen, van wien hij veel werks maakte. ‘Hoor, levi!’ zeide hij tot hem, ‘door mijne aanbeveling zult gij na mijnen dood portier in den Hemel worden, en wel bij voorkeur aan die poort, door welke de Edellieden zullen ingaan.’ - ‘Duizendmaal dank, uwe Excellentie!’ hernam levi; ‘dan krijg ik het gemakkelijkste postje, dat dáár te begeven valt!’

Philips de III en de hertog van lerma.

Philips de III, Koning van Spanje, die den Hertoge van lerma schier alle gezag in handen gaf, vond eens een couvert op zijne schrijftafel, met dit opschrift: ‘Aan philips den III, Koning van Spanje, thans in dienst van den Hertog van lerma.’

Twee soldaten-gebeden.

Op een' maaltijd bij den Hertog van ormond (1715), waar verscheidene beroemde mannen bijeen waren, viel het gesprek op korte gebeden. ‘Nooit hoorde ik,’ zeide Sir william wyndham, ‘een korter gebed, dan dat van ’ een gemeen soldaat in den slag bij Blenheim: ‘o God, zoo er een God is, red mijne ziel, zoo ik eene ziel heb!’ Zonder aan de ergernis te denken, die zulk eene vertelling den aanwezigen, even geestigen als vromen, Bisschop atterbury moest geven, barstte het gezelschap in lagchen uit. ‘Kort is uw gebed,’ dus brak de Bisschop bedaardelijk het gelach af, zich tot den verhaler wendende; ‘maar even kort en veel beter bad, bij zulk eene gelegenheid, een andere soldaat: ‘o God, zoo ik in den slag U vergete, vergeet daarom mij niet!’ Bij deze, met atterbury's eigenaardige bevalligheid en waardigheid gesprokene, woorden voelde het gansche gezelschap terstond de daarin opgeslotene fijne gisping, en de gastheer, bekend als den wellevendsten man van zijnen tijd, leidde het gesprek onmiddellijk op een ander onderwerp.


{==565==} {>>pagina-aanduiding<<}

Mengelwerk.




Voorlezing, over onzen, in den afgeloopen' tijdkring (1831), heerlijk ontwikkelden volksgeest, als. de gelukkigste uitzigten voor de toekomst opleverende.

Door

J. van Harderwijk, Rz. (*)

Is het buiten twijfel, dat hij, die onpartijdig en met belangstelling de jaarboeken onzer vaderlandsche geschiedenis in handen neemt, van bewondering zal worden opgetogen bij de beschouwing der roemrijke daden onzer voorvaderen; dat hij met eerbied staren zal op zoo vele bedrijven, die den stempel van echte vaderlandsliefde, van edele zelfopoffering en van onbenevelden volksroem dragen; - is het ontegenzeggelijk, dat geen land, naar gelange van de beperktheid zijner grenzen, grooter aantal onverschrokkene helden, schrandere staatsmannen en kloeke scheepsvoogden heeft opgeleverd, dan het onze; en waren eendragt, vaderlandsliefde, goede trouw en onbezweken standvastigheid de kenmerken van den volksgeest onzer vaderen, waardoor zij zoo vaak het schip des Staats in veilige haven binnenvoerden: het wekt dan voorzeker, bij de bewondering hunner grootheid, eene aangename gewaarwording in ons op, dat wij op den grond, die zulke mannen voortbragt, het levenslicht mogten aanschouwen, en, gloeijende van dankbaarheid voor hunne weldaden, trotsch mogen zijn, den eernaam van Nederlander te dragen. Maar, terwijl wij, als ware het, stap voor stap de deugden des voorgeslachts naoogen, en ver-
{==566==} {>>pagina-aanduiding<<}
rukt hunne tomben en eerzuilen aanstaren, verblijdt het ons, dat die deugden, welke de vaderen onsterfelijk hebben gemaakt, bij de kinderen niet geheel zijn vergeten; en dat de tijden, die wij beleven, de schitterendste blijken opleveren, dat, waar de hoogmoed ons verguize, de staatkunde ons vernedere, het hollende oproer ons bedreige, het woeste vrijheidsgeschreeuw onze kalmte en bezadigdheid zoude willen storen, wij, niet ontaard van het bloed der vaderen, door edelen geest geleid, nog voor het oog van Europa toonen, waardige nakomelingen te zijn van dat volk, hetwelk eens de dwingelandij des Kastiljaans beteugelde, de heerschzucht des trotschen lodewijks fnuikte, Albion
deed beven, geweld en onderdrukking moedig het hoofd bood, en steeds de hoogachting en het vertrouwen der Staten waardig blijven zal. Ja, zij hebben zich ontwikkeld, en ontwikkelen zich nog, die heerlijke gevoelens, welke onze voorvaderen bezielden; en de dagen, die wij beleefden, getuigden het, welk een edele zin onze landgenooten leidde, en hoe deze nu reeds de heilzaamste gevolgen gehad heeft, en voor de toekomst, zoo wij hopen, verder hebben zal.
U hiervan te overtuigen, U op te wekken tot het aankweeken en versterken dier waardige gevoelens, is het doel, hetwelk ik mij met het houden dezer rede heb voorgesteld; en ik vertrouw het genoegen en nut mijner Hoorders te zullen bevorderen, door, naar de gelegenheid des tijds, te spreken over onzen, in den afgeloopen' tijdkring, heerlijk ontwikkelden Volksgeest, als de gelukkigste uitzigten voor de toekomst opleverende.
Zonder thans in het afgetrokkene over volksgeest, of geest eener natie, te spreken, of de verschillende gedachten hierover ontwikkeld voor te dragen, veelmin, om bij de onderscheidene denkbeelden en bepalingen, aan denzelven gegeven, of andere nevenbegrippen, stil te staan, willen wij liever aanstonds opgeven, wat wij door volksgeest te verstaan hebben; en dan is hij de heerschende neiging eens volks, welke eenstemmigheid in deszelfs

{==567==} {>>pagina-aanduiding<<}
denkbeelden, wenschen, verlangens en gezindheden, zoo wel in het burgerlijke en staatkundige, als godsdienstige, kennen doet. Hij is, gelijk een zeker Schrijver zegt, de algemeene geest der gansche natie, nu eens in eene lijdelijke, dan weder bedrijvige betrekking voorkomende; - hij is de algemeene denktrant des volks omtrent de onderlinge burgerlijke en staatsburgerlijke lotgevallen, en de eenparige aanwending van die middelen, in het belang der natie, die tot de bedoelingen der hooge regering kunnen medewerken, en bevorderlijk zijn aan het geluk des Staats en aan de vestiging, onderhouding en verhooging van het algemeene welzijn.
En, M.H.! openbaarde zich deze geest bij onze natie niet? Werkte hij niet mede tot daarstelling van zulke bedoelingen en ter bereiking van zoodanige oogmerken, als welke wij boven zagen, dat het heil van Volk en Staat verhoogen en bevestigen kunnen? Voorzeker! onze, in den afgeloopen' tijdkring, heerlijk ontwikkelde volksgeest was in staat, om ons volksbestaan te verzekeren, ons geducht te doen zijn voor onze vijanden, en ons eenen heilrijken dageraad voor de toekomst te ontsluiten; want hij kenmerkte zich door zucht tot orde, door krachtdadige eensgezindheid, door moedige handhaving onzer nationale eer, en door vertrouwen op een hooger en alles magtig Bestuur.
Ontwikkelen wij kortelijk deze opgegevene punten. Hij kenmerkte zich, zeide ik, door zucht tot orde.
Ik behoef U, M.H.! niet te verplaatsen in het ongelukkige België, waar de fakkel der tweedragt ontstoken, de Hydra des oproers losgebroken, de beste der Vorsten afgezworen, een magteloos Koningschap opgerigt, alle welvaart geweken, vroegere nijverheid verloren en vorige rijkdom verdwenen is, om U, bij tegenoverstelling, onze zucht tot orde, onzen eerbied voor wettig gezag, onze hoogachting voor den Koning en onze rust af te schetsen. - Zucht tot orde kenmerkte onzen volksgeest. De Nederlander weet het, dat, waar deze balling is, de ijselijkste afgrond van ellende, schrik

{==568==} {>>pagina-aanduiding<<}
en verwoesting voor zijne voeten geopend staat; dat zij alleen het bolwerk is, dat onze rust van binnen verzekert en ons kracht van buiten geeft; met één woord, dat zonder orde geen geluk voor Staten of Maatschappijen denkbaar of mogelijk is. Daarom sluit hij het oor voor die rampzalige oorlogskreten en lokstemmen van wufte oproerkraaijers, die, aan alle ijdele begeerte den vrijen teugel vierende, de menigte vleijende, niets anders dan eigen voordeel beoogende, hunne grootheid op de puinhoopen van orde en wettig gezag zoeken te stichten, om eindelijk zelve, na de zegepraal van geweld, regeringloosheid en losbandigheid, gebukt te gaan onder het juk van heerschzucht en dwingelandij, dat, de volken tot slaven makende, den doodsteek toebrengt aan alles, wat staatsgeluk, menschenheil, zedelijke verlichting en beschaving heeten kan. En nu, M.H.! slaat uwen blik op ons gezegend plekje gronds. Waar zagen wij verwarring, waar eenen geest van beroering of wanorde zijnen verpestenden invloed uitoefenen? Overal werkte men mede, om de beschrevene wetten te doen eerbiedigen. Gehoorzaamheid aan den Vorst, die ons regeert; bereidwilligheid, om het geluk des Staats te schragen, was aller doel en drijfveer. Laat alle dingen met orde geschieden, was de gouden spreuk, die in aller huizen en harten stond aangeteekend. Inwendige gerustheid, vertrouwen op het regt der zaak, waarvoor wij pal stonden en streden, vervreemd van alle laauwheid en onverschilligheid, kenmerkte onze natie. Bevordering van iedere goede poging, aanprijzing van elken doeltreffenden maatregel, afrading van overijling of vooruitloopende weetgierigheid, opwekking tot handhaving van orde en waarheid, bezadigdheid in het beramen van plannen en nemen van besluiten, uitoefening van al die pligten, welke den vaderlande voordeelig zijn konden: dat alles, M.H.! kenmerkte onzen volksgeest, en heeft ons, te midden van volksberoeringen, opstand en muiterij, het gezegendst plekje van
Europa doen blijven. Of, T.! is het geen bewonderenswaardig schouwspel, dat, terwijl zoo

{==569==} {>>pagina-aanduiding<<}
vele volken als op eenen Etna rondwandelen, wiens krater zich zoo, zoo openen kan, om verderf en verwoesting rond te spreiden, wij als in een Tempe van rust en tevredenheid ons bevinden, waar allen hetzelfde wit bedoelen, en waar geene bitterheid of gemor, geene tegenwerking of wrevelmoed de heilzaamste pogingen verijdelen? Is het geen bewonderenswaardig schouwspel, dat, terwijl ginds volkswoede en losbandigheid zich aangorden en met helsche list zamenspannen ter vernietiging van gezag en regt; terwijl plundering, brandstichting en moord schrik en siddering aanjagen, zucht tot orde ons hier behoedt tegen de schending en ondermijning onzer dierbaarste regten? Ja, zucht tot orde was het, die ons, tot bewondering der volken, deed behouden en worden, wat wij bezitten en zijn.
Gelukkig werkte en kenmerkte zich onze volksgeest, en dit was een tweede punt, door krachtdadige eensgezindheid.
Verbraken twist en verdeeldheid elders de banden des maatschappelijken geluks; plukte men van den boom der vrijheid, waaronder men zich gelukkig droomde, de doodelijkste vruchten; grepen verderfelijke volksvereenigingen in het bestuur der Staten, ter omverwerping en verdelging van alles, wat de vastigheden eener regering moet uitmaken: bij ons was het krachtdadige eensgezindheid, die meer zegt dan de talrijkste legerbenden en welbewaaktste vestingen. Ginds opende gebrek aan eensgezindheid de deur voor geweld en onderdrukking; en het: verdeel en heersch! werd de leus van een dwaalziek volk. Hier vuurde eendragt maakt magt, die zinspreuk onzer vaderen, allen aan tot medewerking, deelneming en opoffering, om het gebouw des Staats te schragen, den dierbaren grond te verdedigen, en den laatsten droppel bloeds voor deszelfs behoud te wagen. Of, M.H.! snelden jongen en ouden, aanzienlijken en geringen niet ten strijde, toen 's Konings oproeping: te wapen! door onze gewesten klonk? Togen zij niet met geestdrift henen, om voor de veiligheid onzer grenzen te waken?

{==570==} {>>pagina-aanduiding<<}
Werden de zetels der Muzen en der Letteren niet ledig gelaten, en verbonden minerva's zonen zich niet eendragtig aan de dienst van mars? Wie bleef, was zulks met eigene omstandigheden overeen te brengen, achter? Welk vader spoorde den zoon niet aan, om deel te nemen aan den roem, die voor hem op het veld van eer te behalen was, of hield hem zijne heilige verpligtingen in dezen niet met ernst en kracht van redenen voor oogen? Welke moeder schikte hem niet, met innig welgevallen, den krijgsrok om de leden, of wekte hem niet op, om, het teeken der moederlijke teederheid, den glinsterenden traan in het oog, tevens niet verbergende, aan braafheid en zedigheid dapperheid en heldenmoed te paren? Werd de een door den ander' niet aangevuurd, en het goede voorbeeld niet door duizenden, met opgewonden geestdrift, gevolgd? Waar bleven de altaren, waarop het vaderland zijne offers vroeg, ledig? De gift uit de spaarkas, de milde bijdrag uit den rijkgevulden koffer, beide werden tot redding des lieven vaderlands aangebragt. Het was en is nog een algemeene wedstrijd, waarin men geene schitterende dankbetooningen of luide toejuichingen beoogt; maar waar hij, die het zijne toebrengt, in stille zelfvoldoening het hoogste en duurzaamste loon geniet. Toehoorders! men roeme den geest onzer vaderen: zulk eene eensgezindheid, als onze natie thans kenmerkte, zoekt men te vergeefs in de bladen onzer Geschiedenis. Één in liefde tot het vaderland; één in hoogachting voor den Koning; één in het volbrengen onzer pligten; één in zucht voor het algemeen belang; eensgezindheid, met één woord, was het schild, dat ons tegen de aanvallen onzer vijanden bewaren, en het erfgoed, ons zoo dierbaar, beveiligen kon. En deze vloeide niet uit ijdele volgzucht voort. Neen! door het gewigt der zake, door de overtuiging van het belang, om mede te werken ter bevordering van
het algemeene welzijn, werden de banden van toegenegenheid en vertrouwen tusschen de bewoners van Oud-Nederland te vaster toegehaald. Die overtuiging bezielde allen, vuurde

{==571==} {>>pagina-aanduiding<<}
ieder tot schraging van de pogingen des Konings aan, en deed, gelijk de beroemde Geschiedschrijver hooft zich uitdrukt, de zaamelpenningen uit het diepst der borse gewillig opbrenghen ter liefde van het landt en de vrijheid.
Onze volksgeest kenmerkte zich, en dit was een derde punt, door handhaving onzer nationale eer.
Hoe ook het verderfelijke voorbeeld bij anderen werkte; hoe de zucht tot navolging anderen beheerschte, en de revolutiekoorts elders doordrong; hoe ook verzaking van eigen volkseer, de uitwissching van vroegeren Vorstenroem, als waar vrijheidsgenot voor eene natie mogt beschouwd worden; hoe slaafsche naäping van anderen de volken prikkelen mogt; en hoe ook zelfs bij ons deze zucht wel eens vroeger den boezem binnensloop: handhaving onzer nationale eer was de geest, die allen leven en beweging aanbragt, door allen toegejuicht, geeerbiedigd en aangekweekt werd. Of, M. H! waar bleek onverschilligheid, achteloosheid, laauwheid of koelheid omtrent hetgeen ons vaderland, deszelfs eer, onafhankelijkheid, roem en behoud, betrof of verzekeren kon? Goed, bloed en leven hadden wij voor hetzelve veil; en waar wij de schatkameren onzer historie ontsluiten, en een' willem den eersten, een' de ruiter, een' marniks, een' van beunincen, een' claessens bewonderen, die de eer der natie of der Nederlandsche vlag door pen of zwaard of door eenen roemrijken dood verdedigden en handhaafden, het was voor de negentiende eeuw, voor den afgeloopen' tijdkring, bewaard, op nieuw dien volksgeest ontwikkeld te zien, die, luisterrijk voor het oog der wereld, de hulde der late nakomelingschap verdienen zal. Denkt slechts aan de mannelijke en krachtige antwoorden, door een' chassé, koopman en ledel op de lage aantijgingen onzer vijanden gegeven. Herinnert u zoo menig echt vaderlandsch woord, door onze Volksvertegenwoordigers, ter handhaving onzer nationale eer, gesproken. Men sla de redevoeringen van eenen donker curtius, van

{==572==} {>>pagina-aanduiding<<}
alphen en zoo vele anderen, in die dagen gehouden, op. Herinnert u, M. T! maar...waartoe meer? Roept voor uwen geest den 5den van Sprokkelmaand des vorigen jaars, dien eeuwig gedenkwaardigen dag in het tegenwoordige tijdvak onzer geschiedenis. Zal ik U het gebeurde afmalen? Ik zoude U beleedigen; want, met den naam van van speyk te noemen, staan Belgische karakterloosheid en Hollandsche trouw, Belgische laf heid en Hollandsche leeuwenmoed, laaghartige aanranding en grootmoedige zelfopoffering U met de levendigste verwen voor oogen. Mag ik er echter U iets van herinneren? De krachtvolle en verdienstelijke Dichter loots geeft mij het tafereel hiertoe aan de hand; en het is een gedeelte zijner dichterlijke hulde aan van speyk, die ik, zoo wel tot staving van het gezegde, als ter vereering van den held, hier volgen laat:

Geen telg van Neêrland duldt he honen: 
Van speyk, een harer fierste zonen, 
Gebieder van de veege kiel, 
Wel waard het koninklijk vertrouwen, 
Om eer en vlag omhoog te houên, 
Verbijt van spijt en toorn de ziel. 
 
't Beslissend vuur is in zijn handen; 
Daar daalt hij naar de duistre wanden, 
Waar 't kruid nog slaapt in zwarten nacht; 
Één vonk, de bliksem is ontstoken, 
De donder vreeslijk losgebroken, 
En de offerande aan de eer volbragt. 
 
Die donder rolt naar verre stranden, 
En brult den roem der vrije landen, 
Als wel de scheepsvlag waardig, uit. 
Haar zullen eervolle Admiralen 
Gewis den tol op zee betalen. 
Dit is, van speyk! uw oorlogsbuit. 
 
o, Weeskind van uw vroegste dagen! 
Geen tweede vaders zullen klagen, 

{==573==} {>>pagina-aanduiding<<}

Dat ge ook verzwaardet tal en last; 
Gij gaaft der stad van uw geboorte, 
En 't weeshuis, en zijn lage poorte, 
Eene eer, die aan paleizen past. 
 
Het schip, dat met uw' naam zal prijken. 
Voere een gebieder uws gelijken - 
Maar neen! wien 't ook zij toevertrouwd, 
Zal, enkel door dien naam te lezen, 
Op eens in held herschapen wezen; 
Die kiel is van geheiligd hout! 
 
En gij, o Schelde! als 't is besloten, 
Dat ge ook nog eenmaal van uw vloten 
Op zee de wimpels zwieren doet; 
Lang, lang nog moeten zij die plassen 
Doorsleept zijn, eer ze zijn gewasschen, 
Zoo rein, dat eene vlag haar groet! 
 
Maar hoû een wijl nog 't hoofd wat onder; 
Oud-Nederland voert nog den donder, 
Tot kneuzing van de hoovaardij; 
Verhef geen vlag, of beef voor 't strijken: 
Van speyk teelt uit zijne asch van speyken; 
Stroom rugwaarts, Schelde! en kniel voor 't IJ. 

Ja, M.H.! de heldenmoed van van speyk was geene roekeloosheid, geene daad, die enkel in zijne ziel was opgekomen en besloten. Neen! handhaving onzer nationale eer was door allen bezworen; en de volksgeest heeft zijne zelfopoffering geroemd. Voor hem hebben de gezangen onzer Dichters geklonken; op hem hebben de bedienaren des Goddelijken woords van den kansel gewezen, als de glorie des vaderlands, als op den held, die, ten voorbeeld der volken verstrekkende, den palm des onsterfelijken roems overwaardig is. Aan den Newa-stroom is zijn moed bewonderd, aan den Theems vereerd, aan de Spree gehuldigd, en de wufte Gal heeft in de koenheid en standvastigheid des Nederlanders op nieuw de proeven kunnen zien, dat Hollands Leeuw zich nimmer straffeloos laat honen. Roeme men dan den geest onzer

{==574==} {>>pagina-aanduiding<<}
natie, die zoo krachtig medewerkte tot handhaving onzer nationale eer; die het getoond heeft, toen het Koninklijke: voorwaarts! door de gelederen onzer dapperen klonk! Het Koninklijke: voorwaarts?...Ja, M.H.! bij de herinnering van dat Vorstelijk bevel staat de geheele roemvolle tiendaagsche veldtogt, in al deszelfs snelheid, voordeelen en gevolgen, U voor den geest. Dáár hebben zich de stoffelijke en zedelijke krachten onzes legers ontwikkeld; dáár heeft de keur onzer natie met volharding en moed zich de zwaarste vermoeijenissen en ontberingen getroost; dáár werd onze nationale roem gehandhaafd; dáár onze naam voor den vijand geducht, voor den buitenlander beroemd, en voor geheel Europa in luister en waarde hersteld; dáár werd de krijgseer onzes volks bevestigd op eene wijze, waarvan de Geschiedenis geen tweede voorbeeld opleveren kan, maar waarvan zij eens de luisterrijke wapenseiten en gevolgen met gouden letteren zal te boek stellen, en de namen onzer helden en der Koninklijke Zonen, bovenal dien van den moedigen, nooit genoeg bewonderden en edelen Prins van oranje, den held van Waterloo, den redder van Nederland, den overwinnaar bij Hasselt en Leuven, voor de nakomelingschap huldigen en vereeuwigen zal.
Wij gaan over, M.H.! tot het vierde punt onzer beschouwing, waarin wij U wilden aanwijzen, dat onze volksgeest zich mede gekenmerkt heeft door godsdienstig vertrouwen op een hooger en alles magtig Bestuur.
Zoo heilzaam het is, den middelweg te houden, zoo gevaarlijk is het, tot uitersten over te slaan; zoo pligtmatig het is, om het kwade eener natie op te merken, zoo onbillijk is het, om het goede, dat haar kenmerkt, voorbij te zien. Dit laatste werd, naar ons inzien, in de dagen, die wij doorleefden, wel eens uit het oog verloren, en onze natie hierdoor somwijlen aan eene niet geheel regtvaardige beoordeeling blootgesteld. Of, M.H.! zijn dan alle opofferingen en maatregelen tot behoud onzes lands uit geen ander beginsel geschied, dan om te schitteren of zich eenen naam te maken? Was

{==575==} {>>pagina-aanduiding<<}
het dan alleen vertrouwen op eigene krachten, op de almagt van den wil, hetwelk onze natie tot al dat goed in beweging zette? Neen! hoop op God en vertrouwen op Hem hebben algemeen het oude Nederland geleid. Of zijn wij ze vergeten, de woorden, die van den troon onzes Konings zijn uitgegaan: ‘Mijn lot is daar boven beslist;’ woorden, die zoo zeer vertrouwen op Gods bestuur ademen? Is zij ons uit het geheugen gewischt, de taal van oranje: ‘Wij vertrouwen op de hoede des Almagtigen?’ Herinneren wij het ons niet, hoe, bij het bevel aan onze dappere vaderlandsche legerbenden, om zich ten strijde toe te rusten, de eerste behoefte des Konings deze was, zich neder te buigen voor den troon van den Heer der heerscharen, en den zegen van God Almagtig, in wiens hand het lot der volken is, op onze wapenen af te smeeken? Wekte de Koning de natie niet tot dien zelfden pligt op? Stroomden onze bedehuizen niet vol van warme vereerders des vaderlands, die hunne gebeden tot God opzonden, en, bij opheffing der handen, van Hem alleen hulp en redding baden? Heeft zulk eene oproeping niet aller harten getroffen en in de edelste stemming gebragt? Heeft men het niet openlijk in onze Staatsvergaderingen beleden, ‘dat, zoo er nog hoop bestond, dat uit het duistere, dat ons omringde, een licht van redding zou aanbreken, die hoop, bij onderlinge eendragt, steunen moest op de erkentenis onzer afhankelijkheid van een hooger Wezen in het bestuur der wereld.’ (*) - En nu, was dat alles ijdele woordenpraal? was dat eene taal, alleen door den nood afgeperst? of waren het woorden van stil en nederig vertrouwen op den alles magtigen Bestuurder des Heelals? Voorzeker! onze volksgeest kenmerkte zich door dat vertrouwen, en heeft het getoond, dat zij het oog op God geslagen hield, en
moed en sterkte, licht en redding van Hem verwachten

{==576==} {>>pagina-aanduiding<<}
bleef. Wij stemmen het gaarne toe, M.H.! dat veel bij onze natie getuigenis kan geven van verkeerdheid, onverschilligheid, en minachting van de Godsdienst; maar was het dan bij onze vaderen alles goud, wat er blonk? Eerbied hebben wij voor hunne daden en deugden; maar wij mogen het toch openlijk en met dankbaarheid vermelden, dat vele derzelven, waardoor zij hunne namen onsterfelijk hebben gemaakt, nog in vollen luister onder ons schitteren; en godsdienstigheid en vertrouwen op een hooger Bestuur waren en zijn het, die onze natie geleid hebben en nog leiden tot onderdanigheid, tot grootmoedigheid, en tot het erkennen van gezag en orde. Voorzeker! waar elders het Christendom als eene leer beschouwd wordt, ver beneden dat hooge licht, hetwelk de volken uit de aangebeden, maar zedelijke kracht- en geestontwikkeling verschroeijende vrijheidszon tegenstraalt; waar men den christus Gods verloochent, het teeken zijns kruises omverrukt, de gewijde tempels plundert, daar blijft niet alleen hier het geloof in dien Hoogvereerden in duizende harten leven, maar allen koesteren eerbied voor elke dienst en ieder koorgebaar, waarmede anderen Hem dienen en huldigen; terwijl geene heiligschennende hand zich uitstrekt naar kerk of altaar, aan zijne vereering en lofverheffing toegewijd. Neen! het gevoel voor Godsdienst en afhankelijkheid van een hooger Bestuur is bij ons nog niet verloren. Zij zwijgen dan, die, zich over de beginselen der menschelijke daden op den regterstoel plaatsende, dit gevoel aan onze natie ontzeggen, of de uitdrukking van hetzelve voor ijdele klanken zouden willen doen doorgaan! Niet alzoo over onzen volksgeest gedacht of gesproken. Niet alzoo, wie gij ook zijn moogt, tot welk een' stand gij behoort, of wat ambt gij bekleedt, het prijzenswaardige in ons volk voorbijgezien, en u aan eene scheeve beoordeeling van het zedelijk goede, dat hetzelve van andere zoo uitstekend onderscheidt, schuldig
gemaakt. Ik zeide het reeds: in de zalen onzer Vertegenwoordigers heeft zich de uitdrukking van dat godsdienstig gevoel doen hoo-
{==577==} {>>pagina-aanduiding<<}
ren; en de Geschiedenis zal het, Gode zij dank! verkondigen: Koning willem riep zoo wel ten gebede als ten strijde, en Nederland vertrouwde, in den veegen nood, op den God zijner vaderen.
Ik vertrouw, M.H.! genoeg gezegd te hebben, om U aan te toonen, dat zucht tot orde, krachtdadige eensgezindheid, handhaving onzer nationale eer, en godsdienstig vertrouwen op God, de kenmerken waren van den geest onzer natie.
En nu, zou zulk een volksgeest geene gelukkige uitzigten voor de toekomst opleveren? Wij zouden alle denkbeelden over de grondslagen ter vestiging van het geluk eens volks als ijdele droombeelden moeten beschouwen, en het als eene drogreden aanmerken, dat zedelijkheid alleen heil voor Maatschappijen en Staten kan daarstellen, wanneer wij niet, uitgaande van onzen volksgeest, tot eene betere toekomst mogten besluiten; terwijl het dus onverschillig zoude zijn, of verwaarloozing van alle zedelijke deugden eene natie kenmerkt, of dat burgerlijke eensgezindheid en godsdienstige, vaderlandlievende gevoelens den volksgeest geleiden. Neen, M.H.! onze zoo heerlijk ontwikkelde volksgeest mag op volksgeluk doen hopen; want, zoo werkende, bevestigt hij het welzijn van den Staat, geeft uitzigt op eene volkomene zegepraal over miskenning en tegenstand, doet ons het vertrouwen der naburen winnen, en kan den zegen des Hemels nederig doen verwachten.
Zoo geleid, zal zich de natie het genot der vrijheid waardig maken. Zij zal, door denzelfden band verbonden, alle steunsels des staatsgebouws schragen. Bij vlijt en inspanning zullen alle takken van nationale nijverheid bloeijen. Het gezag der wetten zal heilig bewaard blijven. Ieder zal in zijnen kring voor de hoogste en gewigtigste belangen het eerst en het meest zorg dragen. Onderling pligtgevoel, om elkander te raden, te helpen en zedelijke verlichting te bevorderen, zal allen bezielen. Zoo zal, gelijk zeker Schrijver zegt, door den volksgeest, die ons geleidt, de toegeworpen twistfakkel afge-
{==578==} {>>pagina-aanduiding<<}
weerd, de schijnschoone raad van noodzakelijke verkoeling als duivelenraad veracht, de orde bewaard, de waakzaamheid verdubbeld, en de broederliefde telkens aangevuurd worden. Zoo, M.H.! zal het welzijn van den Staat bevestigd, de ingezetenen gelukkig, het vaderland behouden, en iedere poging met eenen gewenschten uitslag bekroond worden.
Zulk een volksgeest, zeide ik, geeft uitzigt op eene volkomene zegepraal over miskenning en tegenstand. Blijft die geest ons geleiden, dan zullen moed en volharding onze sterkte zijn; wij zullen volhouden in het waken voor onze regten; de regtvaardigheid onzer zaak zal, bij kalmte en bezadigdheid, eindelijk heerlijk uitkomen. Het getrouw blijven aan eed en grondwettige instellingen zal onze vijanden beschamen. Onze eensgezindheid, ons vertrouwen op onzen Vorst, zal het geduld onzer belagers beproeven, die eindelijk, zoo wel uit eerbied voor onzen volksgeest, als uit vrees voor onze wapenen, van hunne buitensporige eischen zullen afzien, en allen verraderlijken aanval varen laten. De geheele gang onzes staatsbestuurs, de ware, milde beginselen van hetzelve, gepaard aan de goede gezindheid der natie, zullen de oogen der volken doen opengaan, en hun toonen, dat geen ijdele of wufte zin, geene wispelturige begeerte naar verandering ons beheerscht, maar tevredenheid, bij verwachting op gelukkige uitkomst, onze handelingen bestuurt. Zoo zullen wij zegepralen over miskenning en tegenstand; en waar de zetels der Vorsten wankelen, daar zal hier de goede volksgeest des Konings ondernemingen en besluiten bevorderen en eerbiedigen; en dreige dan al de nood: de edele gevoelens der natie zullen zich meer en meer openbaren; het volk zal zich digter scharen om den troon des geëerbiedigden Monarchs, en door zulk een' voortreffelijken geest zal de Koning gehoorzaamd, Nederland gered, en Europa overtuigd worden van onze gehechtheid aan pligt en orde.
Het is die geest, ten andere, die ons de achting en het vertrouwen der naburen zal doen inoogsten. Trouw

{==579==} {>>pagina-aanduiding<<}
aan onze verpligtingen, naauwgezet op onze verdragen, wars van alle schending van burgerlijke en staatkundige instellingen, terwijl rondom ons verwarring, verraad, moord en plundering de schrikkelijkste tooneelen aanregten: dit, M.H.! kan niet anders, of het moet ons de achting van den nabuur doen verwerven. Of was het niet de eerlijkheid in onzen handel, de goede trouw in het nakomen onzer beloften, die den buitenlander naar onze havens en koopsteden voerde? Was Nederland niet vaak de wijkplaats der onderdrukten, en voor vele vreemden het land, waar de gastvrijheid hen ontving, de toegenegenheid der bewoners hun voordeel aanbragt, en derzelver vlijt hun ten voorbeeld en ter aansporing verstrekte? - Kan het dan wel anders, of moet niet onze gelukkige staatsgesteldheid gunstig naar buiten werken? Voorzeker, M.H.! en de gevolgen bevestigen het reeds, hoe de Europesche staatkunde onze houding begint te beschouwen, en hoe wij in de schatting der Vorsten reeds hooger gesteld worden; en het is zoo, gelijk een onzer Volksvertegenwoordigers, over onzen volksgeest sprekende, aanmerkte: ‘Wanneer men zien en vernemen zal, dat een hoopje volks, van slechts even twee en een half millioenen menschen, in weinige maanden meer dan honderdduizend soldaten kan te velde brengen; - dat hieronder veel duizenden zijn, die vrijwillig have en goed en de dierbaarste betrekkingen verlieten, om den heiligen geboortegrond te verdedigen; - wanneer men hooren zal, dat dat zelfde volk binnen weinige maanden millioenen schats kan bijeenbrengen, om zijne geschonden eer, met de wapenen in de vuist, te herstellen en te wreken: dan toch zal de buitenlander gereedelijk erkennen, dat wij dapper, dat wij edel zijn (*). Ja, zulk een volksgeest zal ons het vertrouwen der Mogendheden van Europa waardig maken, zal hun
eindelijk de regtvaardigheid onzer zaak doen inzien, en, bij magtige bescherming, het volbrengen van heilige en dure verpligtingen niet achterwege doen blij-
{==580==} {>>pagina-aanduiding<<}
ven; en bovenal ons der verguizing en den verraderlijken zin van een oproerig gepeupel niet ten speelbal maken.
Zulk een volksgeest kan ons, eindelijk, den zegen des Hemels nederig doen verwachten. Kenmerkt zich onze natie door godsdienstigheid en vertrouwen op God, dan mag zij ook op Hem, als op den magtigsten Bondgenoot en hoogsten Beschermer, hopen. Werden standvastigheid, moed en vertrouwen, te allen tijde, met den heerlijksten uitslag bekroond; en was het zoo vaak de arm des Heeren, die, waar alle menschelijke hulp en kracht te kort schoten, licht uit de duisternis deed geboren worden en onze zaak beslechtte: wij mogen dan eene goede uitkomst verbeiden. De Almagtige gebood zoo vaak zijnen zegen op de wapenen onzer dapperen, op de ondernemingen onzer vaderen. Getuigen het onze geschiedrollen, hoe onze vijanden en bestrijders vloden of verslagen werden, als de nassaus en de de ruiters, met moed in 't hart, met God in 't oog en met het gebed om zijnen bijstand op de lippen, het zwaard aangordden en zich ten strijde toerusteden! Houden wij het voor den geest, dat geen volksgeluk zonder deugd bestaanbaar is, en blijven wij, bij burgerlijke braafheid, eerbied voor de Godsdienst koesteren: dan zal de zegen des Hemels op aller hoofden nederdalen; dan zullen meer en meer de edelste gevoelens en gezindheden bij onze natie ontkiemen, en voor tijdgenoot en nageslacht de schoonste vruchten dragen; dan mogen wij de toekomst met gerustheid tegenzien. Ja, M.H.! reeds schemert aan den gezigteinder een straal van licht. Welhaast, God geve 't! rijst de dageraad onzer redding, en de zon onzer verlossing praalt in vollen middagglans. Want dit geloof is het geloof des vaderlands: wanneer het doel der alles regerende Voorzienigheid eenmaal met de staatkundige schokken en beroeringen der volken bereikt is, alsdan zal het donkere, geheimzinnige en onzekere zich luisterrijk ontwikkelen, en de uitkomst voor Europa en Nederland zegenrijk wezen.
Kweeken wij dan dien goeden geest aan. Wachten

{==581==} {>>pagina-aanduiding<<}
wij ons voor onbedachtzaam vooruitloopen. Blijve ontevredenheid en bedilzucht van ons geweerd. Schatten wij het vaderland en den Koning hoog. Laat zedelijkheid en deugd meer en meer onze leidsvrouwen worden. Wekken wij iedere vonk, welke onze nationaliteit kan aanvuren, zorgvuldig op. Wijzen wij onze kinderen, onze medeburgers op de groote daden van het voorgeslacht. Onze geschiedboeken hebben ze opgeteekend, de bedrijven van moed en dapperheid, van beleid en opoffering, van deugd en goede trouw, door onze vaderen verrigt. Schrikken wij steeds voor het bedriegelijke vrijheidsspook, dat, door verraad en logen voortgestuwd, elders rondwaart. Versterken wij den band, die den Koning en het vaderland in deze beslissende omstandigheden aaneenhecht. Brengen wij gaarne iedere opoffering, welke tot redding van het dierbaar vaderland gevorderd wordt. Houden wij het oog op den Koning der Koningen, op den Regeerder des Heelals, geslagen. Het was altijd de zienlijke hant Gods, die de bijstere buijen en bulderende baren breidelde in het geweldigst haars woedens, en haar hollende heevigheyt leerde luisteren naar den teugel, om te wenden en keeren, gelijk tot het uitregten zijnes raads vereischt werd. Toehoorders! waarin wij dan ook mogen verschillen, behouden wij slechts éénen geest in gevoel van liefde voor ons vaderland, in eerbied voor en gehoorzaamheid aan den Koning, en bovenal in onbepaald vertrouwen en onwankelbare hoop op God!
Zoo bloeije Oud-Nederland; zoo worden volk en Vorst gezegend; en zoo lichten, door den edelsten geest geleid, die gelukkige dagen van roem en grootheid, van voorspoed en vrede voor ons vaderland aan, die wij van den zegen des Hemels wachten; zoo zal, om met de woorden van den beroemden Geschiedschrijver stijl te eindigen, hier het land zijn, waar men het gansche volk tot één ligchaam vereenigd ziet, welks leden eenpaarig te zamenspannen ter bevorderinge van een zelfde groot en gewigtig oogmerk!





{==582==} {>>pagina-aanduiding<<}

Treurige toestand van den koophandel te Londen.

(Revue Britannique van 1831.)

De vroeger zoo zeer benijde toestand der handelaars te Londen is sedert eenige jaren geweldig aan het afnemen. Niet alleen heeft er stilstand plaats, maar de zaken beginnen ook meer en meer te verachteren. Geldgebrek drukt algemeen; er is geen huis, dat niet zijne winsten ziet verminderen en zijne verlegenheid toenemen. De kapitalisten, de geldschieters op vaste goederen en andere panden zijn de eenigen, die in het algemeene lot niet deelen. Dit treurig gevolg der omstandigheden, dat de ledigheid ten koste van den arbeid begunstigt, staat in verband met de vermindering der prijzen van alle voortbrengselen der kunstvlijt (industrie); vermindering, die de betrekkelijke waarde van gereed geld des te meer verhoogt. Het aantal van handelaren, die in de laatste zes jaren uit het gemak des overvloeds in ellende zijn gedompeld, is verbazend groot. Men telt er bij duizenden, die, na alle genietingen der weelde en de aangenaamheden van een ruim bestaan gekend te hebben, thans ter prooije van behoeftigheid zijn; - verschrikkelijke worsteling in een land, alwaar Portwijn en Turksche tapijten onder de noodwendigheden des levens gerekend worden! Op de kooplieden van het westelijk gedeelte der stad, dat is te zeggen, op het zoogenaamde fashionable (aanzienlijke) kwartier, zijn vooral deze rampen nedergekomen. De handel in voorwerpen van weelde moet voornamelijk ondersteund worden door de welvaart der hoogere standen. Maar de aanzienlijken trekken ten deele hunne inkomsten van huizen, mijnen en koloniën. Al nemen zij nu geen werkelijk deel aan den handel, zij deelen toch in de vruchten daarvan, en lijden bij de vermindering der prijzen. Zij dragen overigens, betrekkelijk, weinig in de belastingen, die heden ten da-
{==583==} {>>pagina-aanduiding<<}
ge de opbrengsten des lands verslinden, en steeds zwaarder worden bij de algemeene verarming. De vermindering der inkomsten van de aanzienlijken heeft regtstreeks invloed op het
vertier in dingen van weelde. De kooplieden in deze artikelen lijden dus vooreerst uit hoofde van minderen aftrek, ten tweede wegens slechte betaling, en in de derde plaats ook nog, omdat de prijs der goederen steeds dalende is. Deze drie oorzaken van verachtering, te gelijk werkende, hebben eerst de minder hechte huizen doen vallen, en ondermijnen thans, met verbazende snelheid, zelfs andere, die nooit schenen te kunnen wankelen. Die takken van nijverheid en handel, welke in dagelijksche behoeften voorzien, hebben minder te lijden, dewijl hierin niet zoo veel afwisseling is en de betaling doorgaans terstond geschiedt. De schilder, de juwelier, de handelaar in harddravers, die noch door honger noch door andere dwangmiddelen hunne schuldenaars tot betaling kunnen noodzaken, komen altijd achteraan bij de overige schuldeischers.
De vermindering der prijzen, die wij aangeduid hebben als voorname oorzaak van dezen treurigen toestand, is aanmerkelijk in alle takken van kunstvlijt; maar, om de geheele uitgestrektheid van het kwaad te doen zien, zullen wij hier, als voorbeeld, een bedrijf nemen, dat tevens van de weelde en van dagelijksche behoeften afhangt - wij bedoelen den boekhandel. Vóór eenige jaren was het een genoegen, in die groote zalen te treden, waar koopers in menigte elkander als verdrongen, en boeken in prachtige banden ontelbare planken versierden. De eigenaar van zoodanigen boekwinkel sprak u aan met een gelaat, waarvan het genoegen straalde, en even zeer om zijne eigenliefde, als om uwe nieuwsgierigheid te voldoen, noemde hij gaarne u zijne boekwerken op. Vroegt gij: ‘Hoe veel waarde hebben alle deze schatten?’ de boekhandelaar antwoordde b.v. ƒ 800,000, of zelfs meer; doch hij voegde er bij, dat hij zich gelukkig zou achten, zoo hij slechts de helft dier som daarvoor kon krijgen, waarvan trouwens een man, zoo matig in zijne

{==584==} {>>pagina-aanduiding<<}
begeerten, als hij, zeer goed zou kunnen leven. Keert gij thans terug in die uitgebreide magazijnen, gij zult er dezelfde planken vinden, dezelfde boeken, dezelfde pracht en dezelfde netheid; maar de koopzuchtige menigte is verdwenen. Ontmoet gij den eigenaar, die heen en weder gaat met nedergebogen hoofd, zwijgend en eenzaam onder deze boeken, als ware hij in een groot grafgewelf bij de dooden, vraag hem dan toch niet naar de tegenwoordige waarde. Hij heeft de kostbare werken reeds lang tot veel verminderde prijzen aangeboden, en hij wacht te vergeefs op koopers. Zijn ondergang wordt van dag tot dag volkomener; en evenwel mag men hem noch van dwaze uitgaven, noch van gewaagde ondernemingen beschuldigen - integendeel, zijne vlijt was nooit grooter, zijne inspanning nooit krachtiger. Hij kan tegen de omstandigheden niet opwerken. Zijn vermogen smelt weg, als de stukken ijs bij het naderen der lente.
Zoodanig is heden ten dage de toestand van eene menigte werkzame lieden, die vóór eenige jaren nog in den overvloed leesden. Gelijk een droom verdween hun voorspoed. De grond zakt weg onder hunne voeten, en zij hebben geen middel, om eene geheele instorting te voorkomen. Eene zoo treurige gesteldheid van zaken moet de opmerkzaamheid der Regering trekken. Deze handelshuizen, wier dagelijksche uitgaven groote sommen, waarvan niets terugkomt, verslinden, kunnen noch vereffenen, noch de zaken voortzetten. Hoe zij het ook wenden, hun ondergang schijnt onvermijdelijk te zijn. Zij hope nog op eene betere toekomst; maar die hoop wordt telkens verijdeld. De hoofden van zoodanige ondernemingen kunnen wel hunne verteringen verminderen, hunne buitenplaatsen verkoopen, hunne dochters terugroepen uit de peperdure kostscholen, alwaar de meisjes eene voorname opvoeding ontvangen, om haar hare zachte vingeren tot het vervaardigen van allerlei werk voor eigen' winkel te leeren gebruiken - en dit doen zij reeds; maar wie zal hun eenige verligting toebrengen in de hooge huren, in de landsbelastingen, in de opbrengsten voor

{==585==} {>>pagina-aanduiding<<}
wijk of gemeente, in alle de bezwaren, welke zij onlangs nog gemakkelijk droegen en waaronder zij thans moeten bezwijken? Intusschen neemt de verwarde toestand van deze groote winkeliers meer en meer toe - de ellende breidt zich in steeds wijderen omtrek uit, en zal het gansche volk weldra in het verderf storten, zoo men geen middel vindt, om het bedrijvig leven weder op te wekken, dat, bij de koortsachtige tering van het maatschappelijk ligchaam, tot eene doodelijke kwijning is vervallen.




Vlaggen.

Met genoegen las ik de aanmerkingen over de Hollandsche vlag, alsmede die over de Engelsche en Fransche vlaggen. Zou men uit de vlaggen ook tot het lot der Staten kunnen besluiten; gelijk in bewuste stukje (Letteroef. voor 1831. Mengelw. bl. 681) tot de staatkunde der volken verband gevonden werd? - Ik wil mij aan deze fantaisie overgeven.
Zoo dikwijls ik vóór 1814 de Fransche vertikaal-driekleurige vlag zag, en niettegenstaande napoleon op het toppunt zijner grootheid was, kwam het mij reeds voor, dat die vlag van drie kleuren, vertikaal geplaatst, eene voorspelling behelsde van verdeeling van dat Rijk. Immers, bij het slijten van de vlag door den wind, vergaat er eene geheele kleur, ook dán zelfs, wanneer de panden der vlag horizontaal zijn, en dus de drie kleuren niet vertikaal aan elkander zijn genaaid. Ik heb enkele vlaggen gezien, waar de naden horizontaal waren, en dus het doek driekleurig geverwd was. Dit houdt langer tegen; maar op het slot is de uitkomst dezelfde: het verlies van eene geheele kleur, waardoor de vlag ophoudt eene drie-kleurige te zijn, dat bij het horizontale der kleuren nimmer het geval zal zijn.
Die uitkomst (verdeeling) heeft in 1814 en 1815 geene plaats gehad, ofschoon het in 1815 reeds door den aard der zaak aangewezen werd: doch wat in die jaren

{==586==} {>>pagina-aanduiding<<}
niet gebeurde, kan welligt in 1832 of 1833 of nog later plaats grijpen; zeker niet door een finaal en irrevocabel Protocol, maar op ernstiger wijze!
De Belgische vlag! Ja, hoe is die? Dat is nog een vraagstuk! Volgens een besluit van het provisoir Gouvernement, toen potter nog aan het hoofd was, is het ook eene vertikaal driekleurige vlag; zijnde rood, geel en zwart, en dan het zwart aan den stok en het geel in het midden. Zoo dit doorging, zou het ook de verdeeling van België voorspellen, en dit ongelukkig geworden plekje gronds in Europa in Frankrijks lot eenmaal deelen; en groote onregtvaardigheid zou daarin niet bedreven worden. Doch dit besluit is maar ten halve uitgevoerd! Sommige Bataljons hebben de vaandels vertikaal gekleurd; maar op de publieke, zelfs Militaire gebouwen wapperen de kleuren, rood boven, geel in het midden en zwart onder, horizontaal; en blijft dit zoo, ongeacht het besluit des provisoiren Gouvernements, en de scrupule mededeeling van hetgene de Belgische vlag is aan de Londensche Conferentie!!! dan schijnt mij die vlag eene quasi restauratie te voorspellen, die de tijd moet daarstellen: immers het geel verbleekt door de werking van licht en lucht zoodanig, gelijk ook het zwart, dat het bijna niets, vooral op een' afstand, (en daarvoor dienen toch voornamelijk de vlaggen) van wit en blaauw verschilt. Geen Hollander schrikke op het denkbeeld van eene quasi restauratie! Hij zou daardoor aan mijne voorspellingsneiging te veel eer aandoen. Intusschen zou de steller hieraan toch, in zijne staatkundige onkunde, de voorkeur geven boven de souvereiniteit van België te laten in handen van iemand, die altijd onder Franschen of Engelschen invloed, of welligt onder beide, zou staan; hetwelk, ook in vollen
vrede, zoo als helaas! de gebeurtenissen bewezen hebben, en nog bewijzen, zeer noodlottig voor Holland, immers voor zijne finantiën, kan zijn. Neen! België, administratief gescheiden, onder de souvereiniteit van nassau, en dan-neutraal, zou, dunkt mij, voor Holland dát zijn, wat de woestij-
{==587==} {>>pagina-aanduiding<<}
nen, die Perzië van de Indiën scheiden, voor de Engelschen zijn; en nog meer! want de neutraliteit der woestijnen heeft de Conferentie te Londen nog niet irrevocabel en finaal, behoudens ratificatie, geprotocolleerd. En natuurlijk; indien de Engelsche vlag zoo wel het lot van dat Rijk voorspelt, als den geest van het Ministerie teekent, in het spinrag-kruis, in den bovensten hoek dier vlag geplaatst, gij ziet daaruit toch, dat dit spinrag wel het laatste van geheel de vlag den stok verlaten zal.
Men neme deze aanmerkingen voor hetgene zij zijn. Als st. nikolaas met zijne Heiligen (niet die van 6 Dec.) rijden gaat, kon er echter nog wel het een of ander soortgelijks in Europa voorvallen, dat aan deze Vlaggenprofetie deed denken.

28 Januarij, 1832. (*)




De Fransche tooneelspelers weleer en thans.

(Vervolg en slot van bl. 557.)

Het claqueurs-gild dagteekent van het verschijnen van twee tooneelkoninginnen op het thèâtre français, namelijk georges en duchesnois, wier mededinging jaren lang geheel Parijs bezig hield en in twee vijandige partijen verdeelde. Met de ware, onbaatzuchtige goedkeuring, die aan verdienste werd bewezen, niet tevreden, zonden beide tooneelspeelsters hare eigene lieden in den schouwburg, en lieten zich alzoo applaudisseren. Daar deze wedstrijd langen tijd duurde, vonden de claqueurs allengs zoo veel behagen in hun bedrijf, dat zij er op bedacht waren, om het tot een vast handwerk te maken. Te dien einde veroorloofden zij zich in het geheim ook bij andere tooneelspelers dergelijke voorslagen, en in het geheim werden dezelve aangenomen. Weldra verspreidde zich dit kwaad, als eene booze pestziekte, en de eigenlijke kunstenaars, in den strengsten zin des woords, waren de eenigen, welke zich aan die ellendige zwakheid niet overgaven. Intusschen werd de toestand van deze weinigen

{==588==} {>>pagina-aanduiding<<}
zeer zonderling. Want, om niet met de betaalde toeschouwers gelijk gesteld te worden, hadden de betalenden zich allengs gewend, geheel niet meer te applaudisseren. De regtschapene, de bekwaamste acteurs konden dus van den kant van het parterre geene blijken van tevredenheid meer erlangen, en zagen daarentegen nevens zich middelmatige talenten met gekochte goedkeuring als overladen. Daarbij bleef het echter nog niet. De bende der huurlingen verguisde hen zelfs, hoestte, niesde, snoot den neus, wanneer zij optraden - kortom, zij moesten toegeven, of niet weder op het tooneel verschijnen, maar een ander beroep kiezen. Ook de hardnekkigsten schikten zich eindelijk, en zelfs talma besloot tot het betalen van die schatting. Nu zagen de claqueurs zich volkomen erkend, waren meester van het slagveld, en werden geregeld bezoldigden van het théâtre français.
Het door het eerste tooneel der hoofdstad gegeven voorbeeld werd spoedig door alle de overigen nagevolgd. Elke schouwburg had weldra eene eigene claque. Daarbij kwam nu wedijver; en wat mededinging vermag, is bekend. Soms bestaan er voor denzelfden schouwburg twee verschillende vereenigingen van claqueurs. In dit geval moet de ongelukkige tooneelspeler beide benden tevreden stellen; anders zullen beide vereenigd hem aanvallen. Bij een' der voornaamste schouwburgen duidt men deze heeren aan met den naam van oude en jonge claque, gelijk men van oude en jonge garde spreekt. De ouden zijn bij de gewoonten van vroegeren tijd gebleven; maar hunne mededingers veroorloven zich nieuwigheden, en zijn romanesk in de claque.
De directeuren van de claque - zoo noemen zij zichzelven - hebben meestal een zeer goed bestaan; eenigen hunner bezitten een eigen huis, en houden, zoo al geen equipage, ten minste een cabriolet. Men zegt, dat de chef van eene bij een' kleineren schouwburg bestaande claque zijnen post, blijkens daarvan gemaakte oorkonde, voor twintigduizend francs verkocht heeft.
Zeer merkwaardig moeten de onderhandelingen dier heeren directeuren met de tooneelspelers, maar vooral met de tooneelspeelsters zijn, wanneer men afspraak maakt over een stuk, dat gespeeld zal worden. Op zekere bepaalde dagen zijn de partijen wel uren lang vergaderd met gesloten deuren. Men beraadslaagt en komt overeen omtrent de plaatsen, waar gelagchen, waar geweend moet worden. Hier wordt gestampt met de voeten en uit alle magt bravo! geroepen; daar juicht

{==589==} {>>pagina-aanduiding<<}
en jubelt men van ongemeene verrukking. Mademoiselle maakt de aanmerking: ‘Hier wil ik niet geapplaudisseerd zijn; de volgende plaats doet veel meer uitwerking. Ook zou ik niet gaarne hebben, dat mijne groote tirade afgebroken wierd.’ - ‘Gij zult echter, Madame! daarin alles medeslepen, alles verrukken.’ - ‘Het kan zijn; liever spaar ik mij echter de toejuiching tot aan het einde; dan is het een bergstroom, die dijken en dammen met zich voert - dan moogt gij het zoo verre drijven, als gij maar wilt.’ Op een' anderen tijd is het: ‘Hoor eens, mijn waarde! dezen avond speel ik eene rol van beteekenis; gij zorgt voor mijne grandes entrées.’ - ‘Madame! misschien zou het publiek....’ - ‘Ik sta op de grandes entrées; hortensia had er gisteren eenigen.’
Grandes entrées noemt men in de tooneeltaal die soort van uitbundige toejuiching, waarmede men den acteur of de actrice terstond bij de eerste verschijning op het tooneel begroet - dan spelen alle batterijen te gelijk, soms verscheidene malen achter elkander. Deze gunstbetooning is een voorregt der van het eigenlijk publiek hooggeschatte kunstenaars; leggen de anderen het daarop toe, alors ils sont chutés (dan roept het publiek: chut! stilte!) Door petites entrées verstaat men een geringer bewijs van goedkeuring met de vingertoppen, dat vergezeld gaat met een zacht en vleijend gefluister. Deze soort van aanmoediging valt kunstenaren ten deel, welke nog geen' grooten naam hebben, maar toch reeds in aanzien beginnen te geraken.
In de eerste tijden der claque woonden de ondernemers de repetities bij, om van het stuk, als 't ware, de maat te nemen. Een voorval van dien aard, dat ik mij herinner, is het volgende. Bij de laatste repetitie van mijn eerste stuk zag ik in de schaduw der schermen een fraai gekleed jongman met honigzoete woorden en aangename manieren naar mij toe komen. ‘Ik ben,’ sprak hij, ‘over uw blijspel zeer tevreden; het geest stof tot applaudisseren.’ Ik vroeg naar den naam van den jongen heer, en vernam, dat hij de heer directeur (van de claque) was. Deze gewoonte, om de stukken vooraf te leeren kennen, is heden ten dage geheel uit de mode geraakt; want men heeft te dien opzigte dikwerf misgerekend. Deze of die plaats beloofde bij de repetitiën eene goede uitwerking, doch had bij de uitvoering er geene; andere daarentegen, eerst onopgemerkt gebleven, verwekten een luid gelach, of roerden tot tranen toe, Men heeft daarom

{==590==} {>>pagina-aanduiding<<}
goedgevonden, dat de heeren onder de kroon, waaraan de lichten hangen, - hier zitten gewoonlijk de claqueurs - voortaan de eerste vertooningen zouden bijwonen, zonder de stukken te kennen, en dat zij dan hunne werkzaamheid naar den indruk op het publiek regelen.
Gewoonlijk is men van meening, dat, met behulp van zoodanige bezoldigde lieden, zelfs een zeer middelmatig tooneelspeler zich zou kunnen doen toejuichen, wanneer en zoo veel hij wil; dit is echter geenszins altijd het geval, en alleen mogelijk in een' bijkans ledigen schouwburg. Maken de betalende aanschouwers de meerderheid uit, zoo weten zij de onstuimigheid van de betaalde toejuiching zeer wel te bedwingen, en laten daaraan slechts dán, wanneer zij zelve tevreden zijn, den vrijen loop. Kortom, wanneer men het wél beziet, oogst de tooneelspeler alleen die goedkeuring in, welke hem naar regt toekomt. De claqueurs zijn, om het zoo eens te noemen, de armen van het publiek; is dit voldaan, zoo laat het zijne armen zich bewegen, maar belet derzelver onstuimigheid, wanneer het ontevreden is. Sedert dus de tooneelspelers geld uitgeven, om te bevallen, bereiken zij hun doel in geenen deele gemakkelijker. Ik meen te mogen beweren, dat zij het moeijelijker bereiken; want daar de lieden, op wier toejuiching men prijs moet stellen, nu niet meer goedvinden in de handen te klappen, zoo is het applaudisseren thans nooit meer algemeen. Dat derhalve denkende tooneelspelers eene schatting, die hun meer nadeel dan nut doet, slechts met tegenzin brengen, is geenszins te verwonderen; en dat zij evenwel daartoe besluiten, kan men mede ligt begrijpen. Om aan die verzoeking te wederstaan, zoude er gansch ongemeene deugd, geheele verloochening van alle eigenliefde vereischt worden; en dit is immers niet te verwachten, ja niet eens te wenschen van kunstenaars, welke in hun beroep den prikkel der eigenliefde zoo zeer noodig hebben.
De tooneelspelers bepalen zich niet daarbij, dat zij de hun toekomende vrijbriefjes of lootjes onder hunne ridders uitdeelen; sommigen treffen eene overeenkomst met de claqueurs, en betalen vast jaargeld. Er zijn zelfs tooneelgezelschappen, die den heer directeur-generaal in bepaalde soldij hebben.
Ik heb aangemerkt, dat de betalende aanschouwers de heeren claqueurs vrij wel in bedwang houden; en ik kan er nog bijvoegen, dat ontijdige toejuiching dikwerf door een menigvuldig fluiten overstemd wordt. Maar als dit zoo is, vraagt

{==591==} {>>pagina-aanduiding<<}
misschien iemand, doet dan die betaalde toejuiching zoo veel kwaad? Ik antwoord, dat wij, dien ten gevolge, thans geen eigenlijk publiek meer hebben in den schouwburg. Eertijds bezocht eene menigte oude tooneelvrienden het parterre, wien het tot een groot genoegen strekte, den jongen tooneelspeler te helpen vormen. Zij volgden hem, mag men zeggen, van schrede tot schrede, moedigden hem aan, wanneer hij op den regten weg voortging, en waarschuwden hem, wanneer hij daarvan afweek. Hunne goedkeuring, hun bravo! hun mompelen, hun zwijgen zelfs vuurde den acteur aan. Dit was een levendig, praktisch onderrigt. Destijds zweefde in den schouwburg eene soort van elektrieke vloeistof, die van den speler het publiek, en van het publiek den speler toestroomde. Die tooneelminnaars waren meest mannen van een matig inkomen; zij bezochten het parterre om de billijkheid van den prijs; maar het overhand nemen der claqueurs verdreef hen daaruit, en daar de prijzen op de eerste galerij en op het orchest hun te hoog waren, zoo verstrooide zich de voor de kunst zoo bevorderlijke verzameling van liefhebbers. In de tegenwoordige schouwburgen vindt men derhalve geene eigenlijke tooneelminnaars - daar komen slechts aanschouwers, geene kunstregters meer. Hoe zeer de heeren claqueurs de gedachten en aandoeningen van het publiek bestuderen, zij kunnen den tooneelspeler niet van wezenlijk nut zijn voor zijne kunst. Zij merken wel datgene op, wat het meest onder de zinnen valt; maar die middeltinten, die zachte overgangen, die minder in het oog vallende wijzigingen, waarin juist het echte kunstvermogen zich vertoont, ontgaan hun; en wat het ergste is - zij berispen geene gebreken. Wat nu moet het gevolg hiervan worden? Dat de hedendaagsche tooneelspelers aan de werking en den indruk, welke hun spel te wege brengt, niet meer
gelooven.
Ik wenschte eens iemand van het théâtre français geluk met een' zeer schitterenden avond. ‘Gij vindt dus, dat ik goed gespeeld heb?’ - ‘Voortreffelijk. Trouwens, hiervoor is de luide toejuiching u bewijs.’ - ‘Helaas!’ hernam de echte kunstenaar, ‘ik weet maar al te wel, hoe men die erlangt.’
Men vergelijke dezen aan zichzelven twijfelenden tooneelspeler met eenen vroegeren. Het volgende geval van preville is mij verteld: Op zekeren avond trad deze groote kunstenaar, na een daverend handgeklap, geheel ontroerd en verlegen achter de schermen. ‘Wat deert u?’ vroeg een zijner kunstge-
{==592==} {>>pagina-aanduiding<<}
nooten. ‘De kleine hoek heeft niet geapplaudisseerd,’ was het antwoord. (Hij bedoelde dat gedeelte van het parterre, waar eenige oordeelkundige tooneelminnaars plagten bijeen te komen.) Een oogenblik daarna trad hij wederom op, overtrof zichzelven, en kwam toen met de blijdschap op het gelaat achter de schermen, uitroepende: ‘De kleine hoek heeft ten sterkste toegejuicht.’ - In onze dagen is er, helaas! geen kleine hoek meer!
Ten besluite nog ééne, misschien in den eersten opslag wonderspreukig schijnende, aanmerking. Naar mijne gedachten moet men het verval van het Fransche tooneel niet enkel aan het opkomen van de claque, maar voor een groot gedeelte mede toeschrijven aan het bijna geheel verdwijnen van het vooroordeel tegen den stand van tooneelist. Juist dit vooroordeel was een beletsel, hetwelk de middelmatigheid van de dramatische loopbaan terughield. De onwederstaanbare drang van diep gevoelde roeping was er noodig, om boven het vooroordeel zich te verheffen. Maar na de revolutie is alles anders geworden. Men beschouwt het tooneel als eene loopbaan, gelijk aan andere. Zonder bepaalde neiging, toevallig, of om een middel van bestaan te vinden, slaat men dezelve in, ja dikwijls bestemmen de ouders hunne kinderen voor dezen stand. Wat is het gevolg hiervan? De tegenwoordige acteurs zijn meerendeels goede echtgenooten, brave menschen, achtingwaardige burgers (*), maar - ellendige tooneelspelers. Eenige uitzonderingen, gelijk natuurlijk is, niet in aanmerking nemende, kan men in het algemeen met waarheid zeggen, dat, toen de zeden in de zalen van thalia introkken, het talent afscheid nam (†).




Tafereel van den Mont-Parnasse te Parijs.

De Mont-Parnasse (Berg Parnassus), in het zuiden der stad gelegen, is een der nieuwste en tevens merkwaardigste deelen van Parijs. In geene wijk zag men sinds vijftien jaren zoo vele huizen verrijzen. Van de acacia's, die voorheen van de barrière tot aan den zijweg der chaussée du Maine eene laan vormden, zijn nog naauwelijks eenigen over. Alles is betimmerd, en om langs dien kant in het open veld te komen,

{==593==} {>>pagina-aanduiding<<}
moet men Parijs een groot eind wegs achter zich hebben. Onder al deze gebouwen echter bevindt zich niet één bijzonder woonhuis; allen zijn aan het publiek gewijd - enkel herbergen, koffijhuizen, kroegen, in welke elken avond een nimmer zwijgend orchest het zich verdringende vrolijke volkje in beweging zet. Maar, welke benaauwende, onreine dampen! De beste longen zelfs verstikken zij, als 't ware, den adem. Dienstmeisjes maken de schering en inslag dezer zalen uit. De danszaal, Elysée des Dames genoemd, is de voornaamste van alle; dáár vinden de minste kloppartijen plaats, en de gewapende magt vindt in dit Elysium het minst te doen. Met eenige vrienden bezocht ik hetzelve. Wij zetteden ons aan eene tafel, op welker midden eene geweldig groote bierflesch, in den vorm van een' Gothischen klokkentoren, prijkte. Ik vestigde mijne aandacht bijzonder op eene familie van bons bourgeois, en vroeg de aardige dochter ten dans. Alles ging wél; maar op eens, in het midden van een' contredans, werd hare plaats vervangen door een ander meisje; en toen zij de hare weder innam, zich eenigzins onthutst verontschuldigde, en ik haar de reden harer verwijdering vroeg, zeide zij: ‘Mon Dieu! ik zag daar een' Heer met zijne flesch naar het hoofd van mijn' neef gooijen.’ Een paar Gendarmes hadden intusschen aanvaller en aangevallenen in arrest genomen. - In het Salon d'Apollon, bij richefeu, bij vader prevot wordt desgelijks gedanst; maar het gezelschap is er van minder alool. Wanneer men daar zelfs in de open lucht danst, heerscht er die damp, welken men, beleefdheidshalve, hier odeur de renfermé noemt!
Hebben wij de barrière van den Mont-Parnasse achter den rug, zoo lezen wij aan de andere zijde van het boulevard, aan onze linkerhand, in zeer groote letteren, den naam guerin. Dit is eene herberg voor gasten van geheel bijzondere soort. Laat ons een oogenblik aan de deur vertoeven! Hier is de gewone verzamelplaats der doodgravers en der overige lijkbezorgers van het naburige kerkhof, en meermalen houdt zelfs de lijkkoets hier eenige oogenblikken stil. Bij guerin ververscht zich ook menige ontroostbare echtgenoot, die dit kerkhof bezoekt, om bloemen te strooijen op het graf van wijlen zijn huiskruis. Voor de deur, aan een tafeltje, zat een paar vrolijke, lustige drinkebroêrs. Terwijl zij, onder een luchtig gesprek, hunne flesch vin de propriétaire van acht (Fransche) stuivers ledigden, verscheen een kameraad, met een zesjarig knaapje aan de hand. Na-
{==594==} {>>pagina-aanduiding<<}
tuurlijk noodigde men hem uit, om mede te drinken. ‘Neen,’ antwoordde hij, ‘vandaag niet; 't is heden de verjaardag van den dood mijner vrouw, en ik heb mijnen polite beloofd, hem naar Mama's graf te brengen, om daar te weenen.’ (De kleine had werkelijk een kransje van papier- of zevenjaarsbloemen (immortelles) in de hand.) Weldra, evenwel, bragt het aanlokkend gezigt der zich bestendig vullende glazen onzen weduwenaar tot andere gedachten. Wat vroeger of wat later, (dacht hij) om naar het kerkhof te gaan, is het altijd nog tijds genoeg! In 't kort, hij werd de derde in het klaverblad. Polite, intusschen, dreef den vader telkens, met de woorden: ‘Ik wil om Mama weenen.’ - ‘Neen,’ snaauwde de weduwenaar, toen de wijn bij hem begon te werken, ‘gij zult niet!’ - ‘Maar ik wil toch om Mama weenen.’ - ‘Gij zult niet, zeg
ik! Gij hebt de gansche week slecht opgepast.’ In 't einde kwam 't bij het knaapje, dat bestendig op 's vaders belofte aandrong, werkelijk tot weenen; want de vader, wien dit begon te vervelen, greep naar zijn' stok. Zoo vierde de teedere weduwenaar den verjaardag van het overlijden zijner zalige wederhelft in het wijnhuis! - Intusschen kwamen twee reeds bejaarde mannen van daar, met blaauwroode neuzen en wangen, mooi besist. Regt grappig waren hunne vruchtelooze pogingen, om, zonder elkander los te laten, door eene enge barrière te dringen; waarop zij naast den anderen, tegen den muur leunende, bleven staan. ‘Kent gij gauthier?’ begon de een, al stotterend. ‘Welken?’ - ‘Ik vraag u, of gij gauthier kent?’ - ‘Ik ken er twee, den dikken en den kleinen.’ - ‘Den kleinen meen ik.’ - ‘Nu, wat is er met den kleinen?’ - ‘Wat er met hem is? Hij zit, omdat - omdat - hij is een bandiet, een struikroover, zeggen ze.’ - ‘Dat is niet waar.’ - ‘Het is waar, zeg ik u; ik was bij het verhoor tegenwoordig; ze hebben hem tot vijf jaar doodstraf veroordeeld.’ - Dit gesprek herinnerde mij een ander, waarbij een der sprekers, vernemende, dat de aangeklaagde tot levenslangen dwangärbeid was verwezen, uitriep: ‘Dat houdt de man niet uit!’
Geen dag verloopt er, en wel nooit een zondag, dat de Mont-Parnasse niet dergelijke tooneeltjes aanbiedt. Derwaarts is eene onafgebrokene bedevaart; en toch niets zeldzamer bij mannen, zoo wel als vrouwen, (ten zij misschien vlak voor den ingang des kerkhofs) dan een droevig gelaat. Op

{==595==} {>>pagina-aanduiding<<}
dit lijkveld heerscht overigens meer eenvoudigheid, (ja het vertoont zelfs hier en daar iets plegtigs en godsdienstigs) dan op dat van Père Lachaise, waar zich de ongelijkheid in het leven, op eene aanstootelijke en belagchelijke wijze, zelfs tot het rijk des stofs uitstrekt. Enkele bevoorregte (geprivilegeerde) graven, wel is waar, enkele aanzienlijke werkplaatsen der ontbinding zijn ook op dit westelijk kerkhof te vinden; maar opgepronkte marmeren Monumenten nagenoeg niet.
Belangrijk is het, bij de met gras en bloemen overdekte graven dezer rustplaats de trapswijze vermindering van den rouw, en den graad van de opregtheid en den duur der smarte, gade te slaan. Dus b.v. worden de graven der huisvrouwen door de weduwenaars, die der mannen door de weduwen zelden langer dan het eerste jaar verpleegd; de bloemen zijn verwelkt; het gras is, alsof het enkel en alleen door de tranen der achtergeblevenen konde bevochtigd worden, in hooi verkeerd. Bezie, daarentegen, de kindergraven! Vele derzelven zijn, als 't ware, sierlijke, aardige, zorgvuldig opgepaste tuintjes; sommige zelfs, alsof de moeders hare voor altijd verdwenen vreugde zich hier nog steeds wilden vertegenwoordigen, met kinderspeelgoed opgesierd.
Maar, welk eene grillige nabuurschap heeft dit kerkhof! Vlak aan deszelfs muren grenst de schouwburg van Mont-Parnasse. Op zekeren avond, ongeveer ten zes ure, bezocht ik het kerkhof. De toonen van het refrein eener Vaudeville klonken mij te gemoet, en accompagneerden het doffe plompen der aardkluiten, welke op eene pas nedergelaten kist vielen! - Zoo als het dikwijls gaat, bepaalde mij eene wonderlijke verbinding van denkbeelden, om van de graven naar den schouwburg te gaan. Daar, echter, ging het nog treuriger in zijn werk, dan op mijn kerkhof: men speelde - Camille Desmoulins. Dood en Schouwburg zijn tegenwoordig, in meer dan één opzigt, al zeer na verwant. Vele, zeer vele menschen leven van den schouwburg; maar hoe velen ook van den dood! Wat doet die steenhouwers, die marmerbeärbeiders leven, wier veelvuldige werkplaatsen, midden onder de speelhuizen en herbergen van Mont-Parnasse, aan de vergankelijkheid herinneren? Wat onderboudt die tuinen en boomkweekerijen, welke aan het kerkhof grenzen? Wie vlecht die papierbloemen-kransen en ruikers, welke den rouwdrageren in menigte worden aangeboden? Aan den ingang des schouwburgs van Mont-Parnasse zoo wel, als aan dien van het kerkhof, staan

{==596==} {>>pagina-aanduiding<<}
knaapjes, die bloemen venten, op straffe van, zoo de verkoop slecht uitvalt, door Papa te worden afgerost. Leeft dat alles niet van den dood? Zoo zeide mij eens een aardig bloemenmeisje: ‘Gisteren had ik waarschijnlijk niets verkocht, zoo er niet gelukkig eene lijkstaatsie van Nationale Gardes, ten minste vijftig in getal, ware gekomen, en, na het ten grave brengen van een' hunner kameraden, van den morgen tot den avond had gedéjeûneerd.’ Naardien vriend Hein zoo velen en zoo veel onderhoudt, wordt hier aan den Dood menig opregt vivat! toegebragt.
Veel onderhoudender dan de schouwburg van Mont-Parnasse zijn de spelen in de vrije lucht. Den eersten rang komt het aloude Siamspel (eene soort van kegelspel) toe: overal, voor de herbergen of op de binnenplaats, bevindt zich eene spiegelgladde baan, welke geheele scharen van liefhebbers lokt. Het helsche roulette (dobbelspel) van twee sous, dat hier desgelijks het schandelijk hoofd verheft, slechts in het voorbijgaan gedenkende, wil ik een oogenblik bij twee spelen vertoeven, uit een geheel verschillend oogpunt onzedelijk, en te dezen opzigte wederom van elkander verschillende. Kan er iets ellendigers worden uitgedacht, dan het zoogenaamde rattenspel? Op een aan den muur bevestigd plankje is dusdanig arm dier vastgemaakt, en strekt aan eene bende boogschutters ten doel; na ontelbare wonden krijgt het van den meestbedrevenen het genadeschot, en een woest gejuich barst los: zelfs de kat gaat barmhartiger met de rat te werk. - Het tweede is wel niet wreed, maar nog veel onzedelijker, heeft een historisch karakter, en ik deed de belangrijke ontdekking dezer zonderlinge uitspanning, wel éénig in hare soort, op deze wijze: Op zekeren dag mij vermakende met het gewoel der volksmenigte, en het van Mont-Parnasse naar de chaussée du Maine loopende straatje doorgaande, trof eensklaps eene gillende stem mijn gehoor, die riep: ‘Cassez, cassez les carreaux! Cassez, cassez!’ Ik blijf staan, en zie, op eenigen afstand, een klein houten gebouw, van verscheidene vensters met ronde glasruiten voorzien. Een oud wijf reikt mij vier kogels toe, om de glazen in te gooijen; elke worp kost een sou; op elke getroffen ruit staat eene premie van een dozijn koekjes. Van de premie afstand doende, liet ik mij voor mijne sous onderrigten, en vernam, dat dit spel ter gedachtenis der
groote Julij-dagen was uitgevonden. Zoo kunnen zich jonge knapen hier

{==597==} {>>pagina-aanduiding<<}
bij tijds in het glazen-inslaan oefenen! - Wie herkent niet in dit ratten- en vensterspel het menschlievendste en beschaafdste volk der wereld?!....
De eigenlijke groote spelen van Mont-Parnasse, de rondtrekkende theaters namelijk, zijn binnen de barrière geplaatst, in den hoek der vlakte, waar de Recruten zich in de eerste beginselen der edele kunst, om menschen te vermoorden, oefenen. De boert der hausworsten kent hier geene palen, tot groot vermaak van het publiek, met name van de schoone sekse, die deze schouwspelen in de open lucht bijwoont, en over deze ongebonden scherts volstrekt niet verlegen scheen.
Aan de andere zijde der straat, tegenover het theater van paillas, trok eene andere, vrij luidruchtige vertooning eene menigte liefhebbers, en zelfs kenners, tot zich. Wij treden binnen; de entrée is slechts vier sous; en de eenige Acteur van dit tooneel vermeldt ons in eigen persoon zijn' naam, zijn' titel en zijne bekwaamheden: ‘Mesdames et Messieurs, ik ben basserot, en durf mij zonder bedenken den eersten tromslager in geheel Uropa(!) noemen. Ik heb mijne kunst voor alle Mogendheden van Uropa vertoond; met alle Tambourmajoors der groote Armee heb ik mij gemeten, en imiteer het kanon op mijne trom zoo frappant, dat men den kruiddamp meent te rieken.’ Het besluit van de vertooning was eene symphonie van kleine en groote trommen, op welke basserot, met onbegrijpelijke vlugheid, zijne slagen vallen liet; zij verbeeldde, naar luid der aankondiging, ‘het innemen van het Parijsche stadhuis.’ Het tromroffelen en de kanondonder werden door het, naar 't scheen, met een stevig trommelvlies begaafd publiek met een daverend handgeklap vereerd. Mijn buurman, echter, schudde het hoofd, en scheen kwalijk voldaan. Ik vroeg hem naar de reden. ‘Pardieu!’ zeide hij, ‘Papa basserot maakt het zich wel gemakkelijk! Verleden jaar speelde hij dezelfde finsonie(!), en zeide, 't was het bombardement van Algiers. Zoo fopt men de lieden, die er niet van weten!’
Niets valt moeijelijker, dan, gelijk men spreekt, de menschen onder éénen hoed te brengen, waarvan onze dagen, helaas! overvloedige bewijzen opleveren. Één geval evenwel is er, waarbij men te dezen zelden wederspraak ontmoet. Wanneer een talrijk gezelschap, als het onze, den ganschen dag op het boulevard der Mont-Parnasse heeft rond-
{==598==} {>>pagina-aanduiding<<}
gezworven, om deszelfs heerlijkheden in oogenschouw te nemen, en dan omstreeks zes ure in den avond het anders minstbespraakte lid diens gezelschaps zegt: ‘Mijnheeren, ik geloof, dat het etenstijd is,’ zoo vereenigen zich stellig allen met hem in dat gevoelen. Wel nu, eten wij bij Moeder saguet; daar vinden wij goed gezelschap. Het gezelschap alleen adelt of ontadelt de plaats. Het is met de herbergen even als met de troonen. Napoleon zeide: ‘De troon, als troon, ontleent zijne gansche waarde van hem, die denzelven bestijgt;’ zoo ook de herbergstafel de hare van de gasten. Gaan wij dus eten bij Moeder saguet!

Tegenwoordigheid van geest in den generaal Mina.

Na de nederlaag der Spaansche Constitutionelen bleef de vaderlandlievende mina alleen met zijnen Aide-de-camp meca, met een' priester en een oud bediende. Hij zwierf op het gebergte, verlaten en in ellendigen toestand, verwachtende elk oogenblik in de handen des vijands te vallen. Hij wist, welk belang men in zijne gevangenneming stelde. Treurig stonden zijne zaken; maar zijne ziel bleef onverschrokken in het gevaar. Eindelijk kwam het noodlottig tijdpunt. Zijn Aide-de-camp ontdekte eene sterke bende Koninklijke troepen, die regt op hen toekwamen. Dezelve had hen gezien. Het zoude dus vruchteloos geweest zijn, eene ontmoeting te hebben willen vermijden. Mina besefte terstond al het verschrikkelijke van zijnen toestand, en gevoeide, dat er geen middel tot uitredding was. Eindelijk evenwel besloot hij, liever eene wanhopige poging te wagen, dan zich lijdelijk aan zijn treurig lot over te geven. Alle zijne krachten inspannende, en zijne ongemeene tegenwoordigheid van geest te hulp roepende, wendde hij zich tot zijne medgezellen, die reeds alle hoop verloren hadden, en sprak op vasten toon: ‘Mannen! weest bedaard - blijft gij hier, en laat mij voorwaarts treden.’ Dit gezegd hebbende, trad hij welberaden de naderende bende te gemoet. Weldra had hij dezelve bereikt. Op eenen toon, welke niet de minste vrees aanduidde, en met eene rustige houding, riep hij: ‘Tot welke afdeeling behoort dit detachement?’
De aanvoerder stond verbaasd op zoodanige vraag, die met fierheid en zelfvertrouwen werd gedaan. Hij herkende mina niet, en bleef eenige oogenblikken aarzelen. Hij was ont-
{==599==} {>>pagina-aanduiding<<}
hutst, en wist geenszins, wat te maken van eenen man, die hem op zoo gebiedenden toon aansprak. Mina, de verwarring bemerkende, waarin hij den Koninklijken bevelhebber gebragt had, verzuimde niet, van dit eerste voordeel terstond verder gebruik te maken. Zich houdende, alsof hij van ongeduld in gramschap opstoof, riep hij op hoogeren en stouteren toon: ‘Mijnheer! ik vraag u nog eens, waartoe deze troepen behooren?’
De vraag ging vergezeld van een krijgsmans vloekwoord. De verwarring van den aanvoerder nam toe; zijne verbazing veranderde in bevreesdheid, en, zich verbeeldende, dat hij met een' der opperhoofden van het Koninklijk leger sprak, antwoordde hij zeer onderdanig: ‘Dit detachement behoort tot de afdeeling van juanito.’ Daarop zeide mina oogenblikkelijk: ‘Wel dan, wat doet gij hier? Haast u, om weder bij uwe afdeeling u te vervoegen.’ De officier stond weiselend, en scheen bezwaarlijk te kunnen besluiten, om te gehoorzamen. Mina wierp eenen blik van verontwaardiging op hem, en sprak op fieren toon: ‘Vervl....! Wat vermeet gij u, mij niet oogenblikkelijk te gehoorzamen? Ga, Mijnheer! of maak er staat op, dat ik berigt van uw gedrag zal geven!’
De Koninklijke officier betoonde verder geene tegenkanting, maar boog zich eerbiedig voor mina, en volgde het bevel op, dat hem onder zoo harde bedreiging was gegeven. De bende trok terug, en mina begaf zich weder tot zijne medgezellen. Het welgelukken van deze ongemeene krijgslist gaf aan de vier ongelukkige zwervelingen moed, om nieuwe beproevingen en moeiten te trotseren, die zij zeker konden rekenen te zullen ondervinden, eer zij de grenzen van Frankrijk bereikten. Ofschoon zij een dreigend gevaar ontkomen waren, zij hadden menig ander, dat even verschrikkelijk was, te vreezen. Niet zonder reden hadden zij eene sombere en bange verwachting. De Koningsgezinden, die thans naauwkeurige kennis van mina's vlugt en verlaten toestand droegen, wendden de uiterste pogingen aan, om zijne schuilplaats te ontdekken. De constitutionele Generaal en zijne getrouwe makkers, wetende, dat hunne vervolgers deze landstreek overal doorkruisten, namen hunne toevlugt in een donker hol, dat ergens in een afgelegen en akelig wild oord werd gevonden. Daar wilden zij zich verborgen houden, tot dat er gelegenheid, om te ontsnappen, zou komen. Onder-
{==600==} {>>pagina-aanduiding<<}
tusschen doorzochten de Koningsgezinden het bosch en elke plek gronds in den omtrek, maar vruchteloos. Zij scherpten dus hun vernuft, ten einde middelen te vinden, om hun doel te bereiken. Zij lieten eenige schaapherders overal rondgaan en op hunne hoorns blazen, opdat mina, misleid door het bekende geluid, in verzoeking mogt komen, om zijne schuilplaats te verlaten en hulp te vragen. Ook deze list, hoe fijn verzonnen, gelukte niet. Mina, den ouden vos gelijkende, wilde nog geenszins uit zijn hol komen. Maar deze mislukking verbitterde de vervolgers, en zette hen te meer aan, om weder een ander plan te beproeven, dat gevaarlijker was voor de vlugtelingen. Men haalde namelijk spoor- of bloedhonden, en
liet deze los, ten einde de bedoelde prooi op te snuffelen. Dit middel was schrander uitgedacht en bijna noodlottig voor mina geworden. De honden doorzochten alles met de meeste naauwkeurigheid. Reeds waren de ongelukkigen op het punt van ontdekt te worden, wanneer plotseling twee herten opgejaagd werden, die in de rigting der honden voorbijrenden. Dit zonderlinge toeval redde het leven van mina en zijne medgezellen. De honden, gelijk natuurlijk is, volgden de herten op het spoor, en zoo mislukte dit nieuwe plan der Koningsgezinden geheel. - Had zoo ongewone omstandigheid plaats gevonden, terwijl het leven van een Koninklijk Generaal in gevaar was, de monniken en priesters zouden buiten twijfel uitgeroepen hebben: Een mirakel! een mirakel! Dan waren welligt de beide herten veranderd in twee Engelen, opzettelijk van den Hemel gezonden in het oogenblik des gevaars. Maar in het tegenwoordig geval, zoo namelijk de omstandigheden der ontkoming van mina aan zijne vijanden verteld werden, zoude het ons niet verwonderen, dat de arme beesten voor een paar Duivels gehouden waren.
Toen mina met zekerheid vernam, dat zijne vervolgers zich verwijderd hadden, waagde hij het, zijne schuilplaats te verlaten, en zocht verder te ontsnappen langs de eenzaamste streken. Na een' vermoeijenden en angstvollen togt bereikte hij eindelijk een gehucht. Zijne plotselinge verschijning veroorzaakte vrij wat beweging bij de bewoners van eene der ellendige hutten; maar hij wist hen gerust te stellen, en ontkwam gelukkig.





{==601==} {>>pagina-aanduiding<<}

Een paar edele trekken uit de tijden van het Fransche schrikbewind.

(Mon Témoignage sur la détention de louis XVI. par ch. goret, ancien Membre de la Commune du 10 Août 1792: Paris, 1825.)



Vastheid van geest van daujon.
Op een' der gruweldagen der slagting kwam men den Raad berigten, dat de Prinses de lamballe een der slagtoffers was geworden, en dat de moordenaars zich naar den Tempel hadden begeven, met het hoofd der Prinses op eene piek. De Raad beefde, en zweeg. Een der leden, daujon, beeldhouwer van beroep, bevond zich in den Tempel. Hij zag den losgelaten' troep tijgers naderen, en ging hen te gemoet. Hij konde hen niet beletten door te dringen tot dat gedeelte des gebouws, dat aan den Toren was verbonden, waarin de Koning met zijne Familie was opgesloten, welks ongetraliede vensters slechts 15 à 16 voet boven den grond waren. De razende hoop braakte vervloekingen uit, en stond op het punt van daar binnen te stuiven. Daujon, bekleed met zijne sjerp, klom oogenblikkelijk op een' hoop steenen, onder het venster liggende, begon tot de menigte te spreken, en deed zulks op eene wijze, die haar in bedwang hield; want hij bezat eene forsche stem en een' ontzagwekkenden blik. ‘Wat wilt gij?’ riep hij: ‘Zoekt gij den Tiran? Hij is daar wèl bewaard: wie twijfelt daaraan? Gij zoudt het grootste misdrijf begaan, zoo gij eenen aanslag deedt op zijn' persoon. Hij behoort niet aan ons; hij behoort aan de Wet, die het u niet geoorloofd is te verkrachten. Verwijdert u; want gij zoudt, eer gij de Wet verkracht, u eenen weg over het ligchaam van uwen Magistraat moeten banen.’ Deze woorden, uitgesproken op den toon van eenen man, die vast besloten heeft om den storm het hoofd te bieden, maakten indruk op de moordenaars, en deden hen besluiten om af te trekken. Daujon volgde hen tot aan de buitenpoort des Tempels; en, zoodra zij daar buiten waren, en zich intusschen van een driekleurig lint voorzien hebbende, dat, gelijk men weet, toen eene soort van tooverkracht op het volk oefende, hield hij hetzelve dwars voor de poort
des Tempels uit, welke hij open liet,

{==602==} {>>pagina-aanduiding<<}
‘Overweldigt dezen slagboom, zoo gij durft!’ riep hij der menigte toe, welke daarop terstond uiteenging. - Zoodra nu daujon wederom de wacht had bij den Koning, zeide deze tot hem: ‘Gij hebt ons het leven gered; wij bedanken u daarvoor: gij hebt niets gezegd, dan hetgeen gij zeggen moest in dusdanige omstandigheden.’

Aandoenlijke goedwilligheid van lodewijk XVI.

Toen de ongelukkige Vorst zijnen kerker verliet, om denzelven niet weder binnen te treden, en vergezeld van hen, die hem ten marteldood geleidden, ontmoette hij, bij het afgaan van den trap, den Cipier mathé, die hem meermalen uiterst lomp bejegend had. De Koning, zich zulks nog in dit ontzettend oogenblik herinnerende, bleef staan, en zeide tot hem: ‘Mathé! zijt gij boos op mij? Ik voor mij ben het niet op u.’ En, hem bij de hand nemende, en dezelve naar zijn hart brengende, voegde hij er op een' goedhartigen toon nevens: ‘Hier, hier uwe hand!’ - (Dit heb ik van een' oorgetuige.)





Aan lord Aberdeen.

(Zie Parlementsvergadering 24 Junij 1831.)


‘Daar ligt een volk in mist bedolven; 
't Is klein, een speelbal van de golven, 
Een stip naauw op de wereldkaart; 
Maar groot is 't door zijn dwangverachten, 
Onwrikbaar door zijn' moed en krachten, 
Verheven door zijn pligtbetrachten; 
't Is, door zijn trouw en dengd, der volken eerbied waard!’ 
 
h.h. klijn. 


Eenmaal klonk dan toch de waarheid 
In der Britten Parlement! 
Eens toch rees een stem, die Holland, 
't Moedig volk van Holland, kent! 
Aberdeen! uw woorden klonken 
Niet alleen in Londens zaal; 
Niet op 't Britsche krijtgebergte 
Stuitte uw mannelijke taal; 
Neen! uw woorden klonken luider, 
Luider nog door Holland heen. 
O, hoe blonk de waarheid schittrend 
Door uw nooitvergeten reên! 

{==603==} {>>pagina-aanduiding<<}

Ja! die zelfde kracht en vastheid, 
Die voorvaderlijke moed 
Wonen bij hetzelfde volk nog, 
Heerschen nog in 't Hollandsch bloed. 
Ja! het schouwspel, dat wij geven, 
Brengt bewondring over de aard'; 
Trouw en moedig zijn we als immer, 
Onz' alouden roem nog waard. - 
Aberdeen! gij vraagt met regt het: 
‘Is dan alle volkstrouw dood? 
Waarom, waarom zoo verlaten 
Grootbrittanjes bondgenoot? 
Hoe! vergeet gij thans, voor Belgen, 
Voor 't ondankbaarst volk der aard', 
Nassau's, Hollands oude vriendschap, 
Thans uw vriendschap dubbel waard? 
Zie dat trouwe volk zlch scharen, 
Dat godsdienstig heldenvolk, 
Om hunn' Koning, voor hun grenzen, 
Als om de aard' des dampkrings wolk!’ 
Ja! gij kent de grootsche daden 
Van 't heldhaftig voorgeslacht; 
Maar gij ziet ook, hoe dat Holland 
Is ontwaakt met de oude kracht. 
Ja! de schoone heldendaden 
Van oud-Hollands heldenkroost 
Vonden weêrklank in uw harte, 
Dat om Britsche valschheid bloost. 
Laat de Belgen windrig stoffen 
Op hun sluikmoords gloriedaân, 
Toen 't verraad in de eigen rijen 
Met getrouwen moed moest staan; 
Laat hen 't fiere Holland lastren, - 
't Uur van wraak en straf genaakt; 
Wij versmaden schimp en logen: 
God is 't, die voor Holland waakt! - 
Aberdeen! uw taal, uw woorden 
Hebben ons den troost gebragt, 
Dat dan nog één Brit de waarde 
Van 't verguisde Holland acht. 
Ja! wij blijven willig offren 
Alles, alles, goed en bloed, 

{==604==} {>>pagina-aanduiding<<}

En wij brengen, onverbasterd, 
't Nakroost onzen roem en moed. 
Holland blijft uw lofspraak waardig, 
Zoo lang Hollands grond bestaat, 
En wij zullen, moet het wezen, 
Toonen, hoe 't te gronde gaat! 
Ja! het plekje, waar wij wonen, 
Zal met eer haar plaats beslaan, 
Of wij geven 't weêr den genen, 
Dien wij 't namen: d'oceaan! 
 
f.w. conrad. 





Coupletten. (*)


Geen vleijerij is mijne opregte taal: 
Mijn vrienden! dan zoudt gij mijn rede wraken. 
Als ik mijn zucht voor Neêrlands Koning maal, 
Voel ik mijn hart van dank en blijdschap blaken. 
Vergunt mij dus, gelukkig huisgezin (†) 
En vriendenstoet! bij al uw vreugdbetooning, 
De tolk te zijn, die met verhoogden zin 
Hier wenschen slaak voor onzen dierbren Koning! 
De wenschen zijn 't van heel de burgerij: 
Geen Vorst verdient der volken liefde als Hij. 
 
Herroepen wij de kommervolle dagen 
Voor onzen geest, toen wij, miskend, veracht, 
Met hem den smaad der wereld moesten dragen! - 
Toen was het nacht, voor Neêrland was het nacht. 
Door 't Vorstendom van gansch Euroop verlaten, 
Door d'oproerdraak van 't Zuiden aangegrimd, 
Staat willem pal voor 't regt van zijne Staten, 
En beeft noch zwicht, hoe hoog het noodtij klimt. 
Hij klemt het roer van Staat in vaste handen, 
En stuurt de hulk der vrije Nederlanden. 
 
De storm steekt op en buldert om de kiel; 
Zij zwalkt alleen op de ongestuime baren. 
Geen vrees bekruipt des Stuurmans groote ziel: 
Orkaan noch zee kan hem noch ons vervaren. 

{==605==} {>>pagina-aanduiding<<}

De noordster wijkt niet uit zijn starend oog, 
Tot hij in 't eind' de schemering ziet lichten. 
Auroor verschijnt aan d'ooster-hemelboog; 
De zon breekt door; de nacht, de stormen zwichten; 
De zee bedaart, en op den effen vloed 
Vaart Neêrlands hulk, bij 's hemels morgengloed. 
 
Had ooit de vrees den Vorst in 't hart gegrepen, 
Had Hij niet steeds vertrouwd op God en 't regt, 
Had vreemde list Hem weten meê te slepen, 
Ons ware 't juk, het schandjuk opgelegd. 
Het overschot der welvaart, ons gebleven, 
Ware ons ontroofd door 't hatelijkst verdrag, 
En Neêrlands Maagd, der schande prijs gegeven, 
Zou blozen, bij 't ontrollen van haar vlag. 
Maar, als een rots in de opgeruide baren, 
Stond willem pal bij 't barnen der gevaren. 
 
Europa zag, hoe Vorst en Volk vereend, 
In Nederland, het woên der hel trotseerde; 
Hoe ware moed aan kroonen luister leent, 
En hoe van speyk al stervend triomfeerde; 
Hoe 't snorkend rot der Belgen werd verneêrd, 
En wat het staal van onze fiere helden, 
Door lastertaal te lang in schijn onteerd, 
Beslissen kan op zee en oorlogsvelden. 
Wat edel denkt, bood hulde aan zoo veel deugd; 
Oud-Neêrland prijkt, als eertijds in zijn jeugd. 
 
In Londens wal liet nu een stem zich hooren: 
‘Waartoe vergeefs gehandeld en gedreigd? 
Der Staatkunde is geen zegepraal beschoren, 
Waar Vorst noch Volk op hare wenken neigt. 
Rand Neêrland aan; het zal zich grooter voelen. 
Bestorm het vrij; het weert den aanval af. 
Waan, dat de tijd er de eerste drift zal koelen; 
Het is vergeefs: want willem zwaait den staf. 
Zoo lang het zich blijft hechten aan Oranje, 
Bukt Neêrland nooit voor Frankrijk of Brittanje. 
 
Nooit zwicht, slechts sneeft in 't eind' de Batavier. 
Men kan hem slechts, met overmagt, verdelgen: 
Doch waarom steeds een heldenvolk, zoo fier, 
Gekweld, geplaagd? Verdienen dit de Belgen? 

{==606==} {>>pagina-aanduiding<<}

Wat zij nog zijn, dat zijn zij door den Frank. 
Zij nooit om hen Europa's vreê geschonden! 
Nooit oogst de Brit van België eer of dank. 
Geen Britsche vloot zij naar de Scheld' gezonden! 
Het regt en de eer zijn aan Oud-Neêrlands zij'.’ 
Zóó sprak die stem: en vrolijk juichen wij. 
 
Noemt willem dan hardnekkig en verwaten; 
Noemt Neêrlands Volk stijfhoofdig als zijn Vorst: 
U staat het vrij, beroerders aller Staten, 
Die naar het bloed van alle braven dorst! 
Uw hoon verraadt uw magtelooze woede; 
Uw blinde haat strekt Hem en ons tot eer. 
Zijn vaste wil, die 't Vaderland behoedde, 
Geeft ons den vreê, maar - zonder schande, weêr; 
En ééne is thans ons aller hartebede, 
En rijk en arm stemt in dien heilwensch mede. 
 
Hij leve lang, die reeds een zestigtal 
Van jaren, als een' stroom, zag henen snellen! 
Dat heil en roem zijn schreden overal, 
Gelijk een schaaûw den wandelaar, verzellen! 
Hij zie zijn Gade en Telgen zich gespaard, 
Zijn vorstendeugd door heel Euroop gehuldigd; 
En biede een Volk, zoo groot een' Koning waard, 
Hem steeds den dank, zijn moed en trouw verschuldigd! 
Hij heersche in vreê aan Oost- en Westerstrand, 
En zie nog lang den bloei van 't Vaderland! 
Mr. a.f. sifflé. 





Holland. (*)

‘Der Englen trouwe wacht bedekt ons met haar wieken

In Hollands vrijen tuin, wiens grond niet wordt verwrikt.’

d. smits, Nagel. Gedichten.

Vaderland, zoo hoog in waarde, 
Groot door Eendragt, groot door Moed, 
Zaligst plekje gronds op aarde, 
Duur gekocht voor dierbaar bloed! 

{==607==} {>>pagina-aanduiding<<}

Hoe verguisd, gesmaad, belogen, 
Hoe verschopt met vuigen voet, 
Heerlijk blinkt nog in elks oogen 
Hollands Eendragt, Hollands Moed. 
 
Volken, lust het u, te weten 
Tot wat prijs 't die grootheid koopt? 
't Heeft den band niet losgereten, 
Die 't aan Orde en Wet verknoopt; 
't Heeft niet, wuft, den eed geschonden, 
Dien 't aan Vader willem deed; 
Holland is nog trouw bevonden, 
Houw en trouw in lief en leed. 
 
Vorsten, wat toch durft gij wanen? 
Blinkt slechts dáár de glans der kroon, 
Waar millioenen onderdanen 
Slaafs zich krommen voor uw' troon? (*) 
't Eenig Holland kan u toonen 
't IJdle van dien trotschen waan. 
Vorsten, 't leert u, dat uw troonen 
Hechtst op Deugd en Godsvrucht staan. 
 
Neen, geen rijkbetaalde slaven 
Schutten hier den eedlen Vorst; 
't Echte nakroost der Bataven 
Draagt de trouw in mond en borst. 
Ziet den besten Vorst, omgeven 
Van 't getrouwste volk der aard'; 
Hij, door Christendeugd verheven, 
Hij is aller liefde waard. 
 
Ziet, daar reikt hij hart en handen 
Naar het volk, dat hij bemint, 
Naar zijn teêrgeliefde panden, 
Als een vader naar zijn kind. 
‘Leev' de Vorst! God spaar' den Koning!’ 
Dat ontvloeit aan aller borst, 
En in tempel en in woning 
Rijst de beê voor d' eedlen Vorst. 
 
O! die beê, niet voorgeschreven, 
Maar gevloeid uit hart en mond, 
O! die beê voor 's Vorsten leven 
Klinkt weêrgalmend in het rond. 

{==608==} {>>pagina-aanduiding<<}

't Hollandsch hart kan zich verheffen, 
Waar 't den besten Koning geldt; 
't Kan den echten juichtoon treffen, 
Waar het willem's deugd vermeldt. 
 
Volken, die in 't zinloos woelen 
Orde en Wetten stout beschimpt, 
En uw schandelijk bedoelen 
Met den schoonsten naam verglimpt; 
Zoekt gij vrijheid? Ziet, haar tempel 
Blijft gevest op Hollands grond; 
Vrijheid van den echten stempel 
Spreidt er steeds haar glansen rond. 
 
Maar dat woest, onzinnig razen 
Voor hetgeen gij vrijheid noemt, 
Maar de geest, u ingeblazen, 
Wordt in Holland diep gedoemd. 
Ach! die geest, geen perk te zetten, 
Sleept u in zijn dwarling voort, 
En de stem van Orde en Wetten 
Wordt in 't muitziek hart gesmoord. 
 
Maar die stem altijd te smoren, 
Volken, dat vermoogt gij niet; 
Eens doet zich de waarheid hooren, 
Eens herneemt zij haar gebied. 
Zij zal 't driest geweld doen beven, 
Schoon het stout den kop verheft; 
Want haar kracht, waardoor 't moet sneven, 
Drijft een' pijl, die zeker treft. 
 
Vorsten, die aan 't hoofd der volken 
Thans met zoo veel luister praalt, 
Die door eervergeten tolken (*) 
't Lot van Holland stout bepaalt, - 
Hoort, wat willem heeft gesproken, 
Sterk in God, wiens hulp niet mist, 
Schoon ons 't onregt komt bestoken: 
‘Boven is mijn lot beslist!’ 

{==609==} {>>pagina-aanduiding<<}

Met dat woord, misschien belagchlijk, 
Vorsten, voor uw' trotschen waan, 
Wachten we elk gevaar, hoe hagchlijk, 
Durven we uw geweld weêrstaan. 
‘Boven is ons lot besloten!’ 
Dat geeft troost en moed en kracht; 
Woelt dan, Vorsten! woelt dan, Grooten! 
Boven waakt nog de Oppermagt. 
 
Op dan, Broeders, 't oog naar boven; 
God regeert! dat geeft ons kracht. 
Moedig handlen, vast gelooven, 
En van Gode hulp verwacht! 
Kracht en ijver ingespannen! 
Regt en Onschuld gaan ons voor. 
Dreigt dan, Vorsten! dreigt, Tirannen! 
Eenmaal blinkt de waarheid door. 

Julij, 1832.
b...

Kinderdagen.


Als knaap was mij het leven schoon; 
Der bloemen geur, der vooglen toon, 
De handdruk van een' goeden makker - 
't Hield alles ziel en zinnen wakker, 
En 's avonds leide ik mij ter rust, 
Door moeders mond in slaap gekust. 
 
En als ik droomde, droomde ik zacht; 
Welligt hield dan een Engel wacht, 
Want altoos blonk mij liefde en zegen 
In 't jeugdig, vriendlijk droombeeld tegen. 
'k Zag hier en daar wel distels staan, 
Doch 't blozend roosje meest vooraan. 
 
Hoe juichte ik bij het beuzlig spel, 
Bij 't stijgen van mijn waterbel, 
Bij 't bouwen van mijn houten steden, 
Die 'k meestal kunstig wou verbreeden, 
Bij 't schikken van mijn' kinderschat 
Op plank, op tafel, of op blad! 

{==610==} {>>pagina-aanduiding<<}

Ja! 't heugt me, als ware 't gistren pas, 
Hoe waardig mij het speelgoed was, 
Gevat in Neurenberger doozen; 
Ik wist van einde noch verpoozen, 
Bragt ik mijn ruitrenschaar in 't veld, 
Van voetvolk en kanon verzeld. 
 
Dat ging er moedig dan op los! 
Hier viel een ruiter, daar een ros, 
Ginds gansche drommen, door mijn handen; 
Ook moest in schijn 't kanon ontbranden; 
Dra was het veld, hoe uitgestrekt, 
Met tinnen lijken overdekt. 
 
Wat dacht de blijde knaap er aan, 
Deed hij die vallen, gene staan, 
Dat in dit spel het beeld des levens, 
De vrengde en smart der wereld tevens, 
Zoo zigtbaar opgesloten lag! 
Hij mat de wereld naar zijn' dag. 
 
Wat deerde 't hem, die zoo veel had, 
Of vader neêrgebogen zat, 
Of moeder bange tranen schreide 
En 't ochtenduur met angst verbeidde! 
Hij zong zijn dag- en avondlied. 
Het knaapje kent de wereld niet. 
 
Zoo speelde en droomde ik zorgloos voort. 
Dat ook een droom den tijd behoort, 
Het leven vliegt door wisselingen 
En wegsmelt in herinneringen, 
Daar dacht ik, blijde knaap, niet om: 
Het heden was mijn heiligdom, 
 
Maar eensklags vliegt het droombeeld heen, 
En 's knaapjes zaligheid meteen. 
Dra mist de jongling zijn gespelen, 
Met alles, wat zijn hart kon streelen; 
En de aarde, eenmaal zoo rijk aan vreugd, 
Biedt luttel meer, wat hem verheugt. 

{==611==} {>>pagina-aanduiding<<}

Wel vond hij vriend en makker weêr, 
Maar andren, niet die van weleer, 
Zoo schuldloos, wars van looze treken. 
Hier moge elks ondervinding spreken. 
Wel menig, die hem met zich toog, 
Maar aan het eind van 't spel bedroog. 
 
Zoo menig, die hem 't eerloof schonk, 
Waar 't oog van nijd en afgunst blonk, 
Het hart van spijt en gramschap blaakte, 
En vriendschaps rein gevoel verzaakte. 
Zoo menig zong den knaap het lied; 
Nu zegt de man: ‘Geloof het niet!’ 
 
Dat leerde de ondervinding mij. 
Ja! en nog eindloos veel er bij, 
Dat ik niet kan, niet op wil tellen; 
Het zou een gifbron op doen wellen, 
Ontbladren elke bloem van vreugd, 
Gewijd, geheiligd aan mijn jeugd. 
 
Mijn jeugd? - Ik vraag haar niet terug. 
De tijd is suel, het leven vlug, 
Herinring lang, en kort het heden, 
Beproefd, gelouterd door 't verleden. 
De man zie kloek de toekomst in, 
En 't einde wordt hem dáár begin. 
 
Mijn lied zwijgt van 't zielschokkend leed, 
Dat mij de tijd ervaren deed, 
Sinds hij den tol der jeugd kwam vragen. 
De wereld lacht met kinderdagen. 
Zij lagch' - maar hooger rijst mijn toon: 
Als knaap was mij het leven schoon. 

1832.
a. de jong, gtz.

Zoo vereert men koning leopold!

(Uit den Messager de Gand, van 13 Sept. 1.1.)

Het feest, aan den Koning door de stad Brussel gegeven, in ruiling en tot dank voor al de feestdagen, welke hij ons

{==612==} {>>pagina-aanduiding<<}
verschaft, en die elkander zonder tusschenpoos opvolgen sedert den 18 Julij 1831, heeft veel volks getrokken, begeerig om, bij het maanlicht, de zwaarmoedige gelaatstrekken van hunnen aangebeden Vorst te beschouwen. Op zijn best heeft men, door middel van eene gemoedelijke schifting, uit dit uitgelezen gezelschap eene quadrille, pover genoeg, kannen zamenstellen. De Dames, welke, ten gevolge van het enge schoeisel, met eksteroogen gekweld waren, hadden niet weinig te lijden van de onbekwaamheid der dansers. De nieuwsgierigen hielden den hoed op het hoofd, gelijk het den nieuwsgierigen burgers betaamt, die aan de vrees voor eene verkoudheid de bewustheid hunner regten paarden, en zich noch wilden verkouden, noch vernederen. Een dezer fabriciussen uit de rue des Marolles, verzocht om zijne kasket af te nemen, beantwoordde zulks met het Constitutie-artikel in te roepen. Men deed hem opmerken, dat leopold-zelf ongedekt was. Hij antwoordde, dat leopold eene pruik droeg, en dus geenerlei gevaar liep. Wij voor ons gelooven, dat deze eerzame burger dwaalde. Leopold draagt eene valsche toupet; maar het grootste deel van zijn achterhaar behoort hemzelven toe. In dit geheel vaderlandsche gezelschap had zich ongelukkig een vrij groot getal van die bijzondere personen gemengd, die de onschuldige kwinkslagen van den Heer bosco ernstig opvatten, - van die praktikale St. Simonisten, die, den eigendom als een misbruik beschouwende, eens anders zakken als de hunne aanmerken; revolutionairen op hunne wijze, die - niet stelen (dat woord is te gemeen), maar de kapitalen verplaatsen, ten einde den omloop te bevorderen. Wij kunnen niet stellig verzekeren, dat het Septembermannen waren. In afwachting van nader berigt deswege, ziehier intusschen het naauwkeurig
bulletin van hunnen nachtelijken veldtogt, 't welk wij hopen eerlang in den Moniteur weder te vinden: Aan den Generaal Baron d'hooghvorst heeft men zijne gouden snuifdoos ontstolen; aan den Generaal olivier eene zilveren; aan den Heer mercq zijne beurs; aan den Heer bosselard zijnen horlogieketting en zijne snuifdoos; aan eenen Kapitein der Infanterie zijne beurs; aan eene jonge Dame, opzettelijk van Antwerpen gekomen, eene bracelet; aan eene andere eene shawl, enz. enz. enz. Wij meenen na het bovenstaande onze lezers te moeten doen opmerken, hoezeer de betoonde onverschilligheid van het verzamelde gezelschap en de overvloed van zakkerollers bewijzen, dat het Koningschap zich populariseert en dat de zedelijkheid des Volks zich volmaakt! Op de feesten, welke men aan Koning willem gaf, vond leder een eerlijk man, met welken hij kon praten, en kwam men altijd met zijn' zakdoek thuis. - Het vuurwerk was zeer fraai. Alleen leopold was niet voldaan. De reuk van het kruid scheen Zijne Majesteit te hinderen.


{==613==} {>>pagina-aanduiding<<}

Mengelwerk.

Leerrede ten betooge, dat God in het lijden van Zijne schepselen, op zichzelf beschouwd, geen behagen schept.

Door F. Hoekstra. (*)

Want Hij plaagt noch bedroeft de menschenkinderen van harte.



klaagl. van jeremia, III: 33.
Het boek, waaruit wij onzen tekst namen, is over het geheel van een' zeer treurigen inhoud, gelijk trouwens het opschrift terstond aankondigt. De Profeet schreef waarschijnlijk deze liederen ten tijde toen Jeruzalem ingenomen, de Tempel verwoest, en Juda gevankelijk naar Babylonië was weggevoerd. Dezelve bevatten althans zeer aandoenlijke beschrijvingen aangaande den ondergang van den Joodschen Staat. Met een diep geroerd hart boezemt hij de bitterste jammerklagten uit over dien rampvollen staat van zijn vaderland. - Veel is er in deze klaagzangen, dat op de gewone gesteldheid van het menschelijk leven toegepast kan worden; maar ook veel, dat enkel zijne betrekking heeft op den bijzonderen toestand van het Joodsche volk, of het tijdperk, in den Oosterschen stijl, door den Profeet beschreven, als uitermate ellendig, en dat als zoodanig geene schets kan opleveren van het gewone beloop der aardsche lotgevallen. Maar, zou niet veeltijds een misnoegde of zwaarmoedige geest, uit den aard geneigd het kwaad der wereld te vergrooten, zich te onregt beroepen op de droevige schilderijen, welke in dit profetisch geschrift voor-
{==614==} {>>pagina-aanduiding<<}
komen? Zou men althans het oogmerk, waarmede het opgesteld is, niet voorbijzien, indien men alleen het klagende en sombere gedeelte aanhaalde, zonder stil te staan bij de tusschengevoegde trekken, die stralen van een helder en opbeurend licht verspreiden?
Jeremia immers, hoezeer ook van alle kanten omringd door tooneelen van algemeene ellende, hoezeer ook het gezigt daarvan en het eigen gevoel hem deed zuchten en luide weeklagten aantreffen, klaagt echter niet als een wanhopende. Hij vergeet niet het goede, dat nog overgebleven was, op te merken, en tusschenbeiden de bedrukte ziel weder op te beuren door vertroostende uitzigten, inzonderheid door eene verlevendigde hoop op Hem, uit wiens mond het goede en kwade gaat, en tegen welken een mensch niet murmureren mag.
Van dien aard zijn ook onze tekstwoorden en hetgeen er voorafgaat. Na in het begin van dit hoofddeel de grootheid van het onheil met sterke kleuren geschilderd te hebben, zeggende onder anderen: Hij heeft mij met bitterheden verzadigd; Hij heeft mij met alsem dronken gemaakt, mijne tanden met zandsteenkens verbrijzeld en mij in de assche nedergedrukt, zet de Profeet dit donker tafereel af met zachter en vrolijker verwen. Dit zal ik mij ter harte nemen (dus vervolgt hij) en daarom zal ik hopen. Het zijn de goedertierenheden des Heeren, dat wij niet vernield zijn, dat zijne barmhartigheden geen einde hebben. Zij zijn alle morgen nieuw; uwe trouw, o Heer! is groot. De Heer is mijn deel, zegt mijne ziel; daarom zal ik op Hem hopen. De Heer is goed den genen, die Hem verwachten, - der ziele, die Hem zoekt. Het is goed, dat men hope, en stille zij op het heil des Heeren. Hij steke den mond in het stof, zeggende: Misschien is er verwachting, want de Heer zal niet verstooten in eeuwigheid; maar als Hij bedroefd heeft, zoo zal Hij zich ontfermen naar de grootheid zijner goedertierenheden; want Hij plaagt noch bedroeft de menschenkinderen van harte. Dit laatste, dat namelijk God in het lijden van zijne schepselen, op

{==615==} {>>pagina-aanduiding<<}
zichzelf beschouwd, geen behagen schept, is eene waarheid, die bijzonderlijk onze opmerking verdient, en die wij niet te diep het gemoed kunnen indrukken, om onder de rampen des levens bewaard te blijven voor twijfelmoedigheid en morrend ongeduld. Dat wij ons dan vervolgens met de overweging van dezelve bezig houden, zoo wij hopen tot onze leering en ter stichtende vertroosting, die wij in den tegenwoordigen tijd zoo zeer behoeven.

Hij plaagt noch bedroeft de menschenkinderen van harte, is hetzelfde als: God heeft in het lijden van schepselen op zichzelf geen behagen; het is niet om zijn zelfs wille, dat Hij de menschen met rampen bezoekt, of dezelve toelaat; Hij vindt voor zichzelven geenen wellust in hunne droefheid en smarten, of in hen te plagen en te kwellen.
Wij mogen ons hier reeds, M.H.! bij de eerste voordragt van uwe toestemming verzekerd houden. Gij zelven gevoelt ongetwijfeld terstond, hoezeer het aanloopt tegen alle redelijke begrippen, die wij ons van de Godheid vormen, wanneer wij aan dezelve iets wilden toeschrijven, hetgeen naar eigenlijke plagerij of kwelzucht gelijkt. Gij verwondert u misschien, hoe immer hierover eenig geschil kan vallen, of in zoo verre eenige twijfeling ontstaan, dat men hetzelve een uitvoerig betoog noodig zou achten. Op die wijze oordeelen wij meestal over iedere ongerijmdheid, over elk ander in 't oog loopend wanbegrip, in bedaarde oogenblikken, wanneer wij buiten den drang der verzoekingen ons bevinden, en dus onbelemmerd de inspraak van het hart en het gezond verstand kunnen volgen. Maar dikwijls komen ons ook de dingen geheel anders voor, wanneer een storm, het zij van binnen, het zij van buiten, ons overvalt, en de ontroerde geest van de eene naar de andere zijde geslingerd wordt. Dan oordeelt hij niet altoos met die juistheid, welke er vereischt wordt, om het ware van het valsche te onderscheiden; en dat ongerijmde zelfs,

{==616==} {>>pagina-aanduiding<<}
hetwelk hij te voren zonder eenige bedenking en te regt verwierp, kan hem dan veel minder ongerijmd en wel aannemelijk toeschijnen.
Wij hebben hier eigenlijk te doen met de zoodanigen, die, door de rampen, waaronder zij zelven of in 't algemeen het menschdom zoo gedurig moet zuchten, verbitterd en ter nedergeslagen, angstig omzien en vragen naar de oorzaak van zoo veel lijden onder de zonne. En geenszins is het te verwonderen, dat dezulken, in hunne verlegenheid, om eene behoorlijke oplossing van dat alles te vinden, in hunne vlagen van moedeloosheid en gemelijkheid, somtijds beginnen te twijfelen aan dingen, die anders aan geene twijfeling onderhevig zijn, en dat eenig wantrouwen omtrent het algemeen bestuur der wereld in de ziel opwelt. Niet zoo geheel vreemd, schoon een uitwerksel van verbijstering en misnoegdheid, niet zoo geheel vreemd, zelfs bij den welmeenenden, zijn in zulke tijdstippen de vragen: Zou dat Wezen, hetwelk ons aller lot in handen heeft, wel zoo goed zijn, als men gelooft? Schijnt het niet, alsof God de tranen van ellendigen, wier getal zoo groot is, met wellust aanschouwt, daar het Hem toch aan geene magt kan ontbreken, om dezelve af te droogen, en de bron, waaruit zij voortvloeijen, te stoppen? Zou dit niet elk liefdadig mensch doen, indien hij slechts het vermogen daartoe bezat; en hoe veel meer moest men zulks van den Vader der menschen verwachten, indien Hij inderdaad een liefhebbend Vader ware, die niet van harte de menschenkinderen plaagt en bedroeft?
Hoe zeer gij dan, A.A.! voor tegenwoordig de waarheid van onzen tekst buiten allen twijfel moogt stellen, acht het daarom niet ten eenemale overtollig, over dezelve met gezetten ernst te hooren spreken, om ze in volle kracht voor den geest te verlevendigen. Deze versterking kunt gij, zoo niet heden, echter naderhand, wanneer, te gelijk met de wederwaardigheden des levens, het gemoed door twijfelingen wordt aangevallen, ten hoogste noodig hebben.

{==617==} {>>pagina-aanduiding<<}

Anderen te laten lijden buiten hunne schuld, of eenige andere reden van noodzakelijkheid, is plagen, waarin die geen, welke zulks toelaat of veroorzaakt, eene soort van vermaak voor zichzelven moet vinden, en dus van harte anderen bedroeven. Doch dit is niet alleen onbestaanbaar met volmaakte Goedheid, maar verdient geenen anderen naam, dan dien van wreedheid. - Schoon wij nu onmogelijk den Almagtige tot volmaaktheid toe kunnen kennen; schoon wij, nadenkende over het wezen en de natuur der Godheid, welhaast onszelven verliezen in het oneindige, dat wij te vergeefs willen nasporen, zijn er toch zekere algemeene waarheden, die wij noodwendig moeten vaststellen, indien men niet alle denkbeeld van eenen God wil vernietigen. En daartoe behoort ongetwijfeld de zedelijke volkomenheid of volmaakte heiligheid zijner natuur. Een Wezen, volstrekt onafhankelijk bestaande, gelijk de eerste Oorzaak aller dingen, kan niet onderworpen zijn aan eenige feilbaarheid, zwakheid of verkeerdheid van wil, de bronnen van zedelijke gebreken bij geschapene wezens. - De hoogste wijsheid en magt, die wij in God moeten vooronderstellen, kunnen nooit eenige reden van belang of van behoefte hebben, om af te wijken van die regelen van zedelijke orde en welvoegelijkheid, welke, gegrond in de eeuwige betrekkingen der dingen, de hoogste en beminnelijkste voortreffelijkheid van eene redelijke natuur uitmaken.
Hiermede nu strijdt alreede de onbarmhartigheid, die zich het lot van een' ellendigen niet aantrekt, noch eenige neiging gevoelt, om zijn leed te verzachten; maar nog meer de wreedaardigheid, welke voorondersteld moet worden in een wezen, dat met eene soort van zelfvoldoening en vermaak het lijden van anderen kan aanzien, en zelfs met dat oogmerk daartoe medewerkt. Zulk een wezen, hoe geducht en magtig ook, zou in ons oog een voorwerp van afschrik en verfoeijing moeten zijn, in stede van liefde en aanbidding. Wij zouden hetzelve nooit volmaakt kunnen noemen, maar veeleer ten hoogste gebrekkig, laag en verachtelijk. Iets van die na-
{==618==} {>>pagina-aanduiding<<}
tuur derhalve aan den Onafhankelijke te willen toeschrijven, zou geene mindere ongerijmdheid insluiten, dan de ontkenning van zijn geheele bestaan.
Goedheid, bestaande in eene geneigdheid, om het ongeluk van anderen, zoo veel mogelijk is, te verzachten, en hun geluk te vermeerderen, staat over tegen wreedheid, die een' omgekeerden aard bezit. De eerste moeten wij onder de edele, de andere onder de afschuwelijke hoedanigheden tellen. En daar al het edele, al het waarlijk beminnelijke en voortreffelijke tot de Goddelijke natuur behoort, en al het tegenovergestelde daarvan afgezonderd moet worden, kunnen wij niet twijfelen, of de Opperheer van het heelal, dien wij God noemen, moet een goedwillig, een liefderijk Wezen zijn, in den uitgebreidsten zin der woorden. Terstond laat het zich hier weder begrijpen, hoe weinig men met eenigen grond kan vermoeden, dat God ooit de menschenkinderen zou plagen of van harte bedroeven, alleen het werk van kwaadwilligheid en wreedheld.
Alle redeneringen, die wij omtrent de eigenschappen van het Goddelijk wezen aanvangen, van welken kant ook, spreken dit vermoeden niet alleen lijnregt tegen, maar leeren ons daarenboven, dat liefde, volmaakte liefde, die haren hoogsten wellust stelt in gelukzaligheid uit te breiden, onafscheidelijk met hetzelve verbonden is. God is een weldadig Vader, en geen willekeurig, veel minder een wreedaardig Beheerscher van zijne schepselen. Allerwegen vertoont Hij zich als zoodanig in de natuur en in de gewijde schriften tevens. De Heilige Schrijvers, inzonderheid die van de nieuwe bedeeling, plaatsen deze eigenschap van God gedurig op den voorgrond, en schijnen zich niet te kunnen verzadigen van haren lof te verkondigen, noemende God de Liefde zelve. Wel verre dan, dat God de menschen zou laten lijden om zijn zelss wille, of omdat het verdriet van schepselen tot voedsel van zijne gelukzaligheid verstrekt, is integendeel weldoen zijn bestendig doel.
Evenwel (zal men zeggen) moet het menschdom, in

{==619==} {>>pagina-aanduiding<<}
weerwil van deze geruststellende verzekeringen ten aanzien van de natuur van zijnen Opperheer, dikwijls zoo veel lijden, dat er naauwelijks een einde aan de jammeren te zien is. Van waar dan al dat kwaad, en waartoe moet het dienen? - Maar, M.H.! zoo wij al niet in staat waren, gelijk zekerlijk in vele bijzondere gevallen plaats heeft, deze vragen voldoende te beantwoorden, zou dan terstond het besluit moeten volgen, dat God buiten noodzakelijkheid, of zonder gewigtige redenen, het kwaad toelaat? dat Hij de menschenkinderen wil plagen en van harte bedroeft? Zoudt gij dan ook denken, dat een kind omtrent zijne ouders, of den geneesheer, wettig een zoodanig gevolg mag trekken, wanneer het niet kan doorzien, waarom zijne wenschen niet voldaan worden, waarom het tot onthoudingen verpligt wordt, of bittere medicijnen moet gebruiken? Neen zeker! Maar is het meer te verwonderen, dat wij, kortzigtigen, vaak onkundig zijn van de eigenlijke bedoelingen van onzen Hemelschen Vader, wanneer Hij ons iets onthoudt, of laat overkomen, dat, strijdig met onze begeerten, ons smartelijk valt; en zouden wij in zulk een geval meer reden hebben, om den Bestuurder van ons lot van onbarmhartigheid en grillige wreedheid verdacht te houden? o! Wat is ons verstand, in vergelijking van dat des Oneindigen? wat zijn onze uitzigten, en daarop gegronde beoordeelingen, in vergelijking van die des Eeuwigen, die in zijne ontwerpen alle de einden der aarde, al het verledene, al het tegenwoordige en al het toekomende omvat?....Eigenlijk zinkt hier alle grond van vergelijking onder onze voeten weg. En het past alleen schepselen van eene zoo beperkte natuur, als wij menschen zijn, Gode te zwijgen, wanneer ons verstand stilstaat voor de diepten of verbazende hoogten der Goddelijke wijsheid, in hare toelatingen en bestellingen verborgen; de bekrompenheid van ons doorzigt te erkennen, in stede van iets onwaardigs aan den grooten Heelalbestuurder toe te schrijven, of de ongerijmde gedachte op te
vatten, dat er inderdaad geene wijsheid en goedheid be-
{==620==} {>>pagina-aanduiding<<}
staan, omdat dezelve niet kennelijk zich aan ons gezigt vertoonen.
Ondertusschen leert ons in 't algemeen de gesteldheid van den mensch en van zijn aardsch verblijf, dat een groot deel van het kwaad, waarover wij klagen, onafscheidelijk verbonden is met de onvolmaaktheid zijner natuur en die der wereld, waarin wij voor een eerste bestaan en als in een' staat van kindschheid en opvoeding geplaatst zijn. Dat wij met ziekte en dood en dergelijke ongevallen hebben te worstelen, geschiedt niet, omdat God de menschen wil plagen en van harte bedroeven, maar omdat het niet anders zijn kan, zoolang wij menschen blijven en de wereld de wereld. Een groot aantal van 's levens bitterheden, misschien verre het grootste deel van allen, laat zich gemakkelijk oplossen door 's menschen eigene dwaasheden en balsturig gedrag, welks onaangename gevolgen hij zichzelven berokkent, en die daarom geenszins aan eenige liefdeloosheid van den Schepper geweten kunnen worden. Alleen die soort van rampen, welke wij buiten onze schuld hebben te verdragen, kan hier nog in aanmerking komen. Waarom, (zal men vragen) indien God de deugd bemint en het geluk van zijne schepselen, en hen niet buiten noodzakelijkheid en schuld wil bedroeven, waarom laat Hij dan zijne gehoorzame kinderen dikwijs zoo veel lijden, als ons de Geschiedenis leert? - Wij hebben deze zwarigheid, A.A.! bij eene andere gelegenheid wel eens uitvoerig opgelost. Hier zij het genoeg, aan te merken, dat de tegenspoed niet zelden een geschikter middel is, om de onschuld in veiligheid te stellen, en zelfs haar karakter te veredelen, dan de voorspoed, en dat de eerste bij gevolg eene bron wordt van eindelijke gelukzaligheid, terwijl de laatste ons op gladde plaatsen zou voeren en in het verderf storten. Hoe vele voorbeelden bevestigen deze waarheid! Hoe dikwijls heeft men gezien, dat menschen, die onder de verdrukkingen zich ingetogen en grootmoedig gedroegen, tot eenen staat van ruimte en aanzien verheven, de weelde niet konden
dra-
{==621==} {>>pagina-aanduiding<<}
gen! Was het niet david zelfs, die man naar Gods harte, die onder de vervolgingen zich waardiglijk en grootmoedig gedroeg, maar, ten troon verheven, zich aan meer dan ééne afschuwelijke wandaad schuldig maakte? Hebt gij ook wel niet zelven meer dan eens op de proef ondervonden, dat juist datgeen, hetwelk gij als een groot ongeluk beschouwdet, naderhand tot uw behoud strekte? En nu wij waarlijk in eene menigte gevallen zigtbaar het nut dier beproevingen ontdekken, is het dan redelijk, in die weinige gevallen, welke voor ons duister zijn, terstond onzen Hemelschen Vader van onbarmhartigheid te verdenken, alsof Hij zonder gewigtige redenen en alleen uit willekeurige kwelzucht ons bedroefde? Over het geheel, eindelijk, maken de onheilen, voor zoo ver zij het werk der Voorzienigheid zijn, niet het doel, maar het middel uit, en wel het middel om een groot goed te bevorderen of een groot kwaad te voorkomen, wel verre dat dezelve in den eigenlijken zin plagen en noodelooze kwellingen zouden kunnen genoemd worden.
Laat ons nu hieruit eenige toepasselijke gevolgen afleiden.
Als wij, M.H.! het lot der menschen op aarde, en vooral van de tegenwoordige geslachten, de teisteringen van staatsorkanen en heerschende ziekten beschouwen, dan openen zich van alle kanten zoo vele tooneelen van jammer, dat zich waarlijk meer stoffe tot klaagliederen schijnt op te doen, dan tot vreugdezangen. Zonder hier over dit meerdere of mindere te willen beslissen, kan zekerlijk niemand, dan de ongevoeligste ligtzinnige, geheel ontkennen, dat de mensch, van eene vrouwe geboren, kort van dagen en zat van onrust is. Slechts weinigen maken hierop eene uitzondering; slechts weinigen gaat de beker van bitterheden geheel voorbij, en in 't algemeen moet men zeggen, dat daarmede, zoo het al niet de overhand heeft, het zoete des levens meestentijds vermengd wordt. Maar, wat mag men, in zulk eene gesteldheid van zaken, van den redelijken mensch, vooral van den verlichten Chris-
{==622==} {>>pagina-aanduiding<<}
ten, vorderen? Zal hij door de harde slagen, die hemzelven treffen, of die hij rondom hem ziet vallen, zich geheel laten verbijsteren, en, overgegeven aan twijfelmoedige neerslagtigheid, zonder hoop en verwachting leven? Dan zou hij ongetwijfeld, zijn lot eigenwillig verzwarende, in de eerste plaats zichzelven mishandelen, en tegen zijnen God zondigen.
Niemand kon meer overtuigd zijn van de ellenden van den tijd, waarin hij leefde, dan jeremia. Hij kon niet nalaten zijne volle ziel uit te storten in een geschrift, waarvan de titel zelfs de gesteldheid van eenen geest, door droefheid verzwolgen, uitdrukt. Maar tusschenbeiden breekt hij ook dikwerf den klaagtoon af, en schept hij nieuwen moed in het vertrouwen op den God der vaderen.
Laat ons, G.G.! dit voorbeeld, en dat van zoo vele andere regtschapene heiligen en moedige lijders, navolgen. Wachten wij ons inzonderheid voor den indrang van het woelend wantrouwen omtrent de wijsheid en liefde van het bestuur des Hemels. Wat er moge gebeuren, hoe veel gij somtijds hebt te lijden, denkt nooit, dat uw Hemelsche Vader de menschenkinderen plaagt en van harte bedroeft. Die gedachte kan niet anders dan het uitwerksel zijn van wrevelige misnoegdheid en rampzalige wanhoop. Daarmede zoudt gij het laatste plegtanker in den nood wegwerpen, en allen grond van behoud of vertroosting verliezen. Is de wereld u dikwijls ongunstig, de Hemel kan het nooit zijn, ook dán niet, wanneer Hij u bedroefd laat worden, zoolang gij door ondeugd zijne gunst niet verbeurt. Duister, zeer duister kan de weg zijn, waarlangs gij uwe reize moet voortzetten; maar op denzelven blijft de Vader hier boven uw Leidsman en Behoeder, en aan het einde zult gij licht en vreugde vinden. Zijt dan stil in de verwachting op het heil des Heeren; zwijgt Gode, wanneer gij zijne oogmerken niet kunt doorgronden, noch de oorzaken van zijne leidingen verklaren; want de Heer zal niet verstooten in eeuwigheid.

{==623==} {>>pagina-aanduiding<<}

Is het wel noodig, M.W.! schoon mijn onderwerp mij zulks aan de hand geeft, u in 't bijzonder onder het oog te brengen, hoe pligtmatig het zij voor schepselen, wier Schepper niemand plaagt noch van harte bedroeft, Hem hierin na te volgen? Of zou het waar zijn, dat er menschen gevonden worden, die zich kunnen verheugen in het verdriet van hunne naasten, die heimelijk een wreed vermaak scheppen in de kwellingen van anderen? Het is dan ook waar, dat bij hen de menschelijke natuur tot den uitersten graad van ontaarding vervallen is. Doch ik zou vreezen u te beleedigen, indien ik wilde vooronderstellen, dat zoodanige boosaardigen onder mijne Toehoorders zich bevonden. Onverhoeds of in drift kan men anderen beleedigen; onvermijdelijk is het somtijds, hun onaangenaamheden te veroorzaken: maar het berouw en de smarte, die een niet geheel bedorven gemoed daarbij zelf gevoelt, strekt ten bewijze, hoe weinig het zulks van harte gedaan heeft. Maar welk een' naam verdient hij, voor wien ook in koelen bloede de wraak zoet is; die in het leed van zijne natuurgenooten kan juichen; die zich voedt met de tranen van ellendigen, en die, eigenlijk gesproken, eene plaag voor de Maatschappij is! Het wild gedierte in het woud verslindt zijne prooi uit honger of nooddruft, niet uit vermaak in derzelver pijnen en martelingen. Wreeder dan het wild gedierte zoudt gij moeten zijn, o mensch! die niet alleen met onverschilligheid, maar zelfs met welgevallen en eene soort van vermaak, het lijden van uwen natuurgenoot kondet aanzien, zoo al niet tot verlenging en verzwaring van hetzelve medewerken. Dit doet gij echter, wanneer gij den ongelukkigen, in stede van hem te beklagen, beschimpt en tergt en grieft in zijne weerlooze vernedering. En gij, die de verschrikkelijke magt bezit, om over het lot der volken te beslissen, hoe zult gij van eene zoodanige onbarmhartigheid en wreedaardigheid, welke die van verscheurende dieren te boven gaat, kunnen vrijgepleit worden, wanneer gij, koelbloedig de

{==624==} {>>pagina-aanduiding<<}
oorlogskansen berekenende, uit heerschzucht of dergelijke onzalige driften, zonder eenigen anderen nooddwang, tot het geweld der wapenen kunt besluiten - besluiten te gelijk, met een' enkelen pennetrek, tot alle die slagtingen en verwoestingen, welke daarvan de gevolgen zijn? Waarom wilt gij u den naam van mensch in zoo verre onwaardig maken, dat gij willekeurig tallooze jammeren, vloek in plaats van zegen over de wereld brengt, alsof ziekte en ander natuurlijk kwaad niet genoeg waren, om de menschen te ontrusten en te bedroeven? Maar, wat spreken wij hier tot u! Gij hoort ons niet. Wij kunnen niet anders doen, dan voor u, die uzelven en der menschheid zoo ongenadig zijt, bidden tot den God der genade en barmhartigheden.
Gelukkig, M.H.! dat wij tot dien Hoogen, wiens magt alle aardsche magten en het lot der volken in de hand heeft, onze zielen kunnen verheffen, wanneer het ons bang om het hart wordt, van wege het menigvuldig wee, dat wij te lijden hebben, of ons bedreigen mogt. In zijne hand wordt alles tot zegen en weldadigheid toebereid, alle zijne onthoudingen, alle zijne tuchtigingen en beproevingen. Of zouden wij in onzen tijd, hoezeer ook door een' zamenloop van plagen en onheilen gedrukt, minder grond van hoop en vertrouwen hebben op den alvermogenden Uithelper en Beschermer, dan jeremia in den zijnen? Neen! onder het licht, dat den volken, die in de duisternis, in de schaduwen des doods zaten, is opgegaan, rust ons vertrouwen op nog vaster gronden. Als wij ook, nadenkende in den leeftijd van het tegenwoordig geslacht, ons herinneren, uit hoe vele gevaren wij gered zijn, die onoverkomelijk schenen, kunnen wij met nog levendiger overtuiging, dan de Leeraar van het oude Israël, verklaren: Het zijn de goedertierenheden des Heeren, dat wij niet vernield zijn, dat zijne barmhartigheden geen einde hebben. Zij zijn alle morgen nieuw; uwe trouw, o Heer! is groot. De Heer is goed den genen, die Hem verwachten, - der ziele, die Hem zoekt. Het

{==625==} {>>pagina-aanduiding<<}
is goed, dat men hope, en stille zij op het heil des Heeren. Men steke dan den mond in het stof, zeggende: Misschien is er verwachting, want de Heer zal niet verstooten in eeuwigheid; maar als Hij bedroefd heeft, zal Hij zich ontfermen naar de grootheid zijner goedertierenheden; want Hij plaagt of bedroeft de menschenkinderen niet van harte.
Maar, G.B. en Z.! dat wij van onzen kant bovenal zorg dragen, om het goede hart te bewaren, dat niemand noodeloos wil bedroeven noch kwellingen brouwen. Dat wij integendeel de lasten, die anderen drukken, trachten te verligten, gietende overal, waar wij kunnen, olie in de wonden, die het wrevelig lot of de euvelmoed der menschen hun geslagen heeft, van harte weldoende en verblijdende in plaats van te bedroeven.
Zoo zullen wij gelijken naar het beeld van onzen Hemelschen Vader, en naar het beeld van Hem, die op aarde in de gestaltenis Gods en het afschijnsel zijner heerlijkheid was, die de barmhartigen zaligsprak, verzekerende, dat hun barmhartigheid geschieden zou. En, schoon wij nu onder het leed des tijds dikwerf treuren, wij zullen vertroost worden.

Men volge God, die al wat leeft bemint, 
In al zijn werk een welbehagen vindt, 
Meêdoogend zelfs nog aan den zondaar denkt, 
Hem zonneschijn en vruchtb'ren regen schenkt! 
Welwillendheid, nooit naar waardij geschat, 
Die 't gansch heelal met uwe liefde omvat, 
Met voorspoed juicht, met druk en rampspoed lijdt, 
U blijve ons hart voor altoos toegewijd! (*) 





Bezoek te Newgate, in september 1831.

De naam van elizabeth fry is bekend, ook buiten Engeland - misschien niet zoo algemeen dat-
{==626==} {>>pagina-aanduiding<<}
gene, wat zij deed ten beste van lijdende natuurgenooten. Deze uitmuntende vrouw had aan de zedelijke verbetering van vrouwelijke gevangenen reeds vele jaren gearbeid, eer hare pogingen bekend werden buiten de plaats, alwaar zij het licht des Christendoms, dat haarzelve bestraalt, trachtte te doen doordringen. Zij behoort tot de gezindte der Kwakers.
Vóór achttien jaren begon zij het liefdewerk, dat zij met zoo veel ijver voortzet en kennelijk gezegend mag zien. Langen tijd kostte het haar groote moeite, de deuren der gevangenis te Newgate geopend te krijgen. Zij had eene menigte inwendige en uitwendige beletselen te overwinnen. Na gedurig herhaalde pogingen, toen men reeds over de uitkomst van hare onderneming kon oordeelen, erlangde zij eerst vrijheid, om godsdienstige oefeningen in den kerker te houden, en eene Vrouwenvereeniging daar te stellen, die tot voorbeeld heeft gediend, naar hetwelk vervolgens in Engeland en op het vasteland meer dergelijke Maatschappijen ontstaan zijn.
Van de vrouwen, die de vereeniging tot zedelijke verbetering van vrouwelijke gevangenen te Londen uitmaken, behooren er achttien tot de gezindte der Kwakers; slechts twee zijn van de Episcopale kerk. Deze vrouwen houden elken dag, ten 11 ure, de door elizabeth fry ingestelde godsdienstoefening. De gelukkige kans, dat men de stichtster zelve daar zal aantreffen, is bezwaarlijk te voorzien, dewijl men vooraf den dag niet weet, wanneer zij in de gevangenis zal komen.
Men kan den kerker van Newgate niet binnentreden zonder een toegangsbriefje, dat men afgeeft bij de sombere deur, die het treurig verblijf van menschelijke ellende sluit, alwaar zoo vele ongelukkigen gezucht hebben en nog zuchten. Zoodra men deze deur achter zich heeft, gaat men een' trap op, die naar een vertrek leidt, waar de troost van de door fry ingestelde godsdienstoefening dikwijls arme zielen, die verhard waren in het kwade, tot betere gezindheid opwekt en allengs van de hebbelijkheid der zonde aftrekt.

{==627==} {>>pagina-aanduiding<<}

De gevangenen zijn hier niet, gelijk in andere tuchthuizen, verdeeld in klassen, dewijl de inrigting van dit ellendig hol zulks niet toelaat. Ook heerscht er weinig orde in de verdeeling en inrigting der vertrekken, waarin de vrouwen slapen en werken. Als men den tegenwoordigen toestand van Newgate ziet, kan men eenigermate begrijpen, hoe zeer dit gesticht weleer hervorming noodig had, daar hetzelve, in weerwil van zoo vele gemaakte verbeteringen, een nog zoo weinig voldoend vertoon oplevert. Men wees ons een klein hok, waarin de ter dood veroordeelde vrouwen, na het uitspreken van haar vonnis, opgesloten worden; hetzelve is naast de vertrekken, door de andere gevangenen bewoond. Wanneer dus de zuchten der zondaressen, die weldra voor den grooten Regter zullen verschijnen, zich doen hooren, moeten deze de andere vrouwen, welke door de menschen niet ter dood veroordeeld werden, met akeligen angst vervullen, en soms in haar de gedachte aan het veel geduchter oordeel des Eeuwigen doen ontstaan.
Toen elizabeth fry vóór achttien jaren zich het lot der gevangene vrouwen van Newgate aantrok, was de zedelijke toestand in dezen kerker zoo betreurenswaardig, dat men denzelven niet kon bezigtigen zonder gevaar van bestolen te worden. De oppassers verloren den vreemdeling niet uit het oog, en, vóór het binnentreden, verzochten zij gewoonlijk, dat men, kostbaarheden bij zich hebbende, die eerst mogt afleggen, dewijl zij geenszins voor de veiligheid van zoodanige goederen konden instaan te midden van deze ongelukkigen, bij welke alle zedelijkheid was verstikt. De in Newgate opgeslotene, of liever opgehoopte, vrouwen ontvingen elizabeth fry met een spottend lagchen en met honende beleedigingen. Sommigen schreeuwden haar toe, dat zij eene tweedemaal niet zou durven wederkomen - dat men met haar preken en met haren Bijbel niets te maken had, enz. Kortom, de meest afschrikkende ontmoetingen hadden er plaats bij hare eerste bezoeken. Maar, gewapend met het Evangelie,

{==628==} {>>pagina-aanduiding<<}
antwoordde zij op de tergingen dier vrouwen alleen met de woorden van den Zaligmaker en van diens Apostelen. Zij gaf van verre de mogelijkheid van vergiffenis der zonden en van verbetering te kennen; zij sprak tot haar met die Christelijke genegenheid en hartelijke belangstelling, waarvan men dikwijls zoo schielijke en zoo groote uitwerkselen ziet, en welke deze arme schepsels nog nooit met zoo veel zachtheid en liefde vereenigd hadden aangetroffen. Weldra werden eenige harten getroffen. Eerlang begonnen velen der ongelukkige vrouwen deze weldoende zuster te beminnen, die haar den weg des levens aanwees, en hare, door de ondeugd en door de algemeene verachting, welke op haar drukte, ter neder gebogene zielen weder opbeurde. Het gezegende werk maakte van nu af aan groote vorderingen; de Christelijke werken van elizabeth fry trokken de algemeene opmerkzaamheid. Zij zelve, bezield door het verlangen, om den kring, waarin zij zich geplaatst had, uit te breiden, zocht godsdienstvrienden, en zelfs onverschilligen en lieden van de wereld, te trekken naar de plaatsen der ellende, waar men eindelijk hare tegenwoordigheid als eene weldaad begon te beschouwen. Het gelukte haar, met behulp van hare vrienden, de Vrouwen-vereeniging te Londen tot stand te brengen, die, gelijk reeds gezegd is, zoo vele andere heeft doen ontstaan; en zij verwierf daarvoor de bescherming van de Hertogin van Glocester, zuster des Konings. De sommen, bij vrijwillige inteekening verkregen, waren zoo aanmerkelijk, dat zij, in meer dan één opzigt, het lot der vrouwen, dat haar zoo zeer ter harte ging, kon verbeteren; en men mag hopen, dat de belangstelling in den treurigen toestand dier, ook bij haar ontslag uit den kerker nog zoo ongelukkige, wezens van tijd tot tijd meer zal toenemen.
De oppasster, die in dienst was, toen ik elizabeth fry hoorde, was eene door haarzelve bekeerde zondares. Toen de jaren van opsluiting voor haar geeindigd waren, verzocht deze de gunst, dat zij in het

{==629==} {>>pagina-aanduiding<<}
huis tot bediende aangenomen mogt worden. Haar goed gedrag gedurende hare gevangenschap was aanbeveling, en men stond haar dit verzoek toe. Waarschijnlijk zal zij binnen de muren van Newgate hare dagen eindigen, maar in eene geheel andere gesteldheid des gemoeds, dan zij had bij hare intrede in den kerker.
Elizabeth fry kwam ten 11 ure, om den Bijbel te lezen. Zij ging zitten voor de kleine tafel, welke daar staat ten dienste van de Jufvrouw, die de voorlezing houdt. Zij is eene vrouw, welker voorkomen indruk maakt. Hare fraaije leest was kenbaar onder den grooten witten omslagdoek. Zij droeg een donkerbruin kleed en eenen hoed, zoo als de vrouwen der Kwakers gewoonlijk dragen. Zij schijnt omstreeks de vijftig jaren oud te zijn. Zij heeft bruine oogen, en haar blik is zacht, doch opmerkzaam en vorschend. Hare zeer fraaije tanden geven aan haren glimlach iets ongemeen liefelijks, en haar hoofdhair, ten deele verborgen onder een klein effen mutsje, dat naauwelijks haar voorhoofd bedekt, heeft nog eene jeugdige kleur. Eenige vrouwen, waaronder ik verscheidene van de gezindte der Kwakers onderscheidde, kwamen, even als wij, de gevangenen bezoeken, die, de eene na de andere, met de meeste welvoegelijkheid binnentraden. Alle die genen, welke nog geen vonnis hebben, zijn niet gehouden, deze godsdienstoefening bij te wonen; en de menigte der zoodanigen is echter altijd zeer aanmerkelijk. Het getal van vrouwen, wier lot voor eenige jaren bepaald was, bedroeg niet boven de zestig. Zij dragen allen dezelfde kleeding, en elk heeft een nommer aan den band van haren rok.
Na een oogenblik van plegtige stilte, begon elizabeth fry het schoone verhaal der opwekking van lazarus te lezen. Men had mij gezegd, dat het geluid van hare stem en hare manier van de Heilige Schrift te lezen iets geheel bijzonders hebben, hetwelk geschikt is, om den diepsten indruk te maken. Ik was inderdaad zeer getroffen door den zoo waren, zoo eenvoudigen, zoo

{==630==} {>>pagina-aanduiding<<}
krachtigen toon, welke aan het hoofdstuk, dat zij las, iets nieuws en ongewoons gaf, hetgene men niet zoude hebben kunnen verwachten. Het waren dezelfde uitdrukkingen, die de Christenen zoo dikwerf hooren en bij herhaling lezen, en evenwel schenen mij dezelve nieuw, of liever, ik was op nieuw getroffen door derzelver schoonheid en kracht, terwijl ik deze Christelijke vrouw aan zondaressen, welke zij zocht te bekeeren, het Evangelie der genade hoorde verkondigen, dat eene kracht Gods is tot behoudenis van allen, die gelooven. Met eene gevoeligheid, geschikt om harten te roeren, drukte zij vooral op dit schoone gezegde: jezus weende.
Na het lezen, onder hetwelk noch verveling, noch ontevredenheid op het gelaat van ééne der gevangenen was te bemerken, bleef elizabeth fry nog eenige oogenblikken, als in nadenken verzonken, zitten, en begon daarop, met eene zachte stem, het hoofdstuk te verklaren, dat zij zoo even had voorgelezen. Elke vermaning, welke zij er uit afleidde, was zeer geschikt, om de vrouwen, tot welke zij sprak, te vertroosten en tot God terug te leiden. Zij vergeleek eene zondige ziel bij den gestorven' lazarus, en deed opmerken, dat de opwekking der ziel uit den dood der zonden steeds mogelijk is bij Hem, die lazarus in het leven terugriep. Zij herhaalde het schoone gezegde: jezus weende, en zij deed dit, om te kennen te geven, hoe troostrijk deze gevoeligheid des Zaligmakers is voor bedroefde harten. ‘In alle mijne wederwaardigheden,’ zeide zij, ‘heeft de gedachte, dat jezus weende, mij opgebeurd. Dezelve doet mij vertrouwen, dat onze droesheden bij den dood van onze bloedverwanten en van onze vrienden, en dat die, welke wij deelen met hen, welke ons dierbaar zijn, den Heere niet mishagen, die bij den dood van zijnen vriend weende. Hij kent alle onze nooden, Hij neemt er deel in, en, wanneer wij ongelukkig zijn door omstandigheden of door eigene schuld, verwerpt Hij onze tranen niet.’ Op deze woorden, met zachtheid en gevoel uitgesproken, zag ik meer dan éénen

{==631==} {>>pagina-aanduiding<<}
traan vloeijen. Wat kan er voor wezens, die zichzelve door zedeloosheid zoo zeer verlaagd hebben, troostrijker zijn, dan de verzekering, dat Hij, die ééns allen zal oordeelen, zoo liefderijk is!
Elizabeth fry vat deze diep gevallene vrouwen als bij de hand, geleidt haar, ondersteunt haar, en stelt haar gedurig het doeleinde, waartoe zij haar wil brengen, voor, als bereikbaar voor allen, namelijk door waar berouw en geloof. Men zegt, dat de genegenheid der gevangenen voor haar beantwoordt aan de liefde, welke zij dezelven betoont.
Ook zocht zij hare arme vriendinnen nog te vertroosten, door haar den 103den Psalm voor te lezen, die zoo vol is van bemoediging en zoo krachtige verzekering van Gods goedertierenheid bevat. Hiermede nam de oefening een einde. De gevangenen groetten eerbiedig de vrouwen van de gezindte der Kwakers, en keerden tot haar werk terug. Eenigen dier ongelukkigen waren naauwelijks boven de jaren der kindschheid; anderen schenen reeds vrij bejaard te zijd.
Volgens de gewoonte der Kwakers, gebruikte elizabeth fry het persoonlijk voornaamwoord steeds in het enkelvoud, tot wie zij ook sprak. Deze manier van uitdrukken is vooral bij de Engelschen krachtig, en kan niet in elke taal nagevolgd worden; in den mond van deze vrouw heeft dezelve iets edels, vertrouwelijkheid en welwillendheid aanduidende.
Het gezin van deze waardige vrouw is talrijk; zij heeft acht kinderen, die zij met de meest oplettende zorgvuldigheid opvoedt. Eene van hare dochters vergezelde haar. Zij spreekt geen Fransch, en heeft nooit Engeland verlaten. Soms bezoekt zij ook andere gevangenissen te Londen; doch hare Christelijke werkzaamheden bepalen zich voornamelijk tot Newgate. Het is inderdaad ook beter, zich bij uitsluiting met eene enkele plaats van ellende bezig te houden, dan de bemoeijingen te veel te verdeelen, en daardoor minder uit te werken.
Het voorbeeld van elizabeth fry leert, wat

{==632==} {>>pagina-aanduiding<<}
een mensch kan doen, die uit Christelijke beginselen en in den geest des Christendoms wil werken tot heil van natuurgenooten.




Herinneringen uit de geschiedenis van Portugal.

‘Op het oogenblik, dat wij de pen in handen hebben, staan in Portugal twee broeders tegen elkander over in het harnas. De eene heeft zich gewapend, om zich op den, door meineed en geweld verkregen', troon staande te houden; de andere, om de vermeende regten zijner dochter op dien troon te doen gelden. Een schouwspel, dat nog ontbrak aan al de woelingen, partijschappen, twisten en oorlogen van onzen tijd! Van oudsher is Portugal ter prooije geweest aan de oneenigheden der grooten, die elkander deszelfs bezit misgunden, en ook dáár zijn vele gruwelen gepleegd en slagtoffers van haat en nijd gevallen. De geschiedenis van dat land is echter onder ons niet zoo algemeen bekend, dat wij niet zouden mogen vertrouwen, dat een kort overzigt van dezelve den lezeren van dit tijdschrift welkom zal zijn. In die verwachting geven wij het volgende, kortheidshalve ontdaan van vele bijzonderheden, welke wij niet volstrekt noodwendig achtten ter bereiking van het ons voorgestelde doel.’

In het begin der 5de eeuw onzer Christelijke jaartelling werd Portugal (toen den naam dragende van Lusitanië) door de Alanen uit de handèn der Romeinen gewrongen. Op hunne beurt moesten zij, omtrent veertig jaren later, voor de Sueven wijken, en deze werden in 582 door de WestGothen verdrongen. In het begin der 8ste eeuw vielen de Mooren of Arabieren Spanje en Lusitanië aan, en veroverden allengs een groot gedeelte van beide rijken. De West-Gothen stichtten evenwel, niet lang daarna, een nieuw rijk in Asturië, en bragten Leon en Gallicië onder hun gebied. De provinciën, thans Entre Douro e Minho genoemd, benevens Tra los Montes, werden toen ter tijd Portucalia geheeten, en door den Koning van Leon (alfonsus I) in 745 veroverd. De opvolgers van dezen Vorst breidden hun gezag al verder en verder uit, ferdinand de groote zelfs tot aan de rivier Mondego, en lieten deze uitgestrekte streek lands,

{==633==} {>>pagina-aanduiding<<}
als een bij uitstek kostbaar gedeelte van hunne bezittingen, onder den titel van Graafschap Portugal, door bijzondere Stadhouders regeren.
Omtrent het jaar 1089 werd hendrik, een Prins uit het Huis van Bourgondië, die uit zucht naar roem in de Spaansche legers dienst genomen, en den Koning van Castilië en Leon, alfonsus VI, groote diensten bewezen had, door dien Monarch tot erfelijken Graaf van Portugal aangesteld, en aan 's Konings natuurlijke dochter, Donna theresia, uitgehuwelijkt. Hendrik sleet den verderen tijd zijns levens strijdende tegen de Mooren, aan wie hij vele plaatsen ontnam, en stierf voor Astorga in 1112. Één minderjarige zoon (alfonsus), welken hij naliet, maakte eene voogdijschap noodzakelijk. Zij werd opgedragen aan hendrik's weduwe; maar deze, welke met Don ferdinand paëz, Graaf van Transtamare, een tweede huwelijk had aangegaan, had, toen het tijd werd voor haren zoon, om zelf de teugels van het bewind in handen te nemen, zoo weinig lust, om zich van hare waardigheid te ontdoen, dat, dewijl er groote klagten over haar bestuur aangeheven werden, en de natie zich met reden ergerde over haar losbandig en zedeloos gedrag, het opnemen van de wapenen onvermijdelijk werd. Moeder en zoon plaatsten zich nu elk aan het hoofd van een leger en streden om het bewind! In het eerste gevecht kreeg alfonsus de nederlaag; maar bij een tweede bleef hij overwinnaar, en maakte Donna theresia en ferdinand gevangen. Op beloste, dat zij van alle verdere aanspraak op het bewind zouden afzien, werd kort daarna aan beiden de vrijheid wedergegeven; doch eene opregte verzoening had nimmer plaats. De jonge Graaf, zijner moeders geaardheid kennende, hield haar steeds in het oog, en smaakte geene volkomene gerustheid, dan toen
zij in het jaar 1130 overleden was. Nu de handen vrij hebbende, viel alfonsus de Mooren aan, versloeg vijf hunner Koningen, nam toen tot wapen aan vijf schilden (nog het wapen van Portugal) en ontving van zijn volk den titel van Koning. Dezen titel te weigeren, gedoogde zijne eigenliefde niet; hij liet zich dus denzelven welgevallen, maar haalde zich, zoo doende, nieuwe oorlogen op den hals, naardien de Koningen van Castilië en Leon, altijd hun oude regt op Portugal willende doen gelden, niet konden verdragen, dat een gewezen Vassaal eenen titel, aan den hunnen gelijk,

{==634==} {>>pagina-aanduiding<<}
dragen zou. De Paussen innocentius II en alexander III evenwel slonden aan alfonsus het voeren van den titel van Koning toe; maar de laatstgenoemde Kerkvoogd wilde daarbij het land als een leen van den Pauselijken Stoel aangemerkt hebben (1179). Na de bewilliging van innocentius in 1142, werd alfonsus I plegtig gekroond, en hield te Lamego een' Rijksdag, op welken bepalingen aangaande de opvolging gemaakt werden. Deze, welke wij mededeelen, ten einde onze lezers te beter in staat te stellen, het regt van de in onze dagen twistende Don miguel en Don pedro te beoordeelen, waren: dat altijd de oudste zoon des Konings de kroon erven zou. Stierf de Vorst zonder mannelijk oir na te laten, dan moest zijn broeder regeren, maar niet des broeders zoon, tenzij de Rijksstenden zulks uitdrukkelijk mogten verlangen. Bij gebrek aan erven van het mannelijk geslacht, zouden ook vrouwen den troon kunnen bestijgen, mits zij met geen' vreemden Prins in het huwelijk waren getreden. - Op zijnen troon bevestigd, schoon altijd in strijd met de Spaansche Vorsten, ging Koning alfonsus I voort partij te trekken van de twisten, die onder de Mooren ontstaan waren, en ontnam hun, onder meerdere steden, Lissabon. Vele wijze wetten is Portugal aan dien zegevierenden Monarch verschuldigd. Zijne regering eindigde niet dan met zijnen dood, welke voorviel in 1185, toen hij den hoogen ouderdom van 90 jaren bereikt had.
Don sancho, zijn zoon, hield zich roemrijk staande op de hoogte, hem door alfonsus voorbereid. Hij bevestigde zekere broederschap, welke zijn vader had ingesteld, en noemde de leden daarvan Ridders van Avis, naar een kasteel, hetwelk hij hun schonk. Een groot minnaar zijnde van bouwen en verfraaijen van steden en kasteelen, heeft hij den bijnaam van de Stichter verkregen. Dapper en voorspoedig in zijne ondernemingen, voerde hij 28 jaren den schepter, en overleed in 1212.
Alfonsus II, de oudste zoon van Don sancho, welke vele kinderen naliet, volgde hem, in den ouderdom van 27 jaren, op. Deze Vorst, de aanmatigingen der Geestelijkheid in zijn rijk niet kunnende verduren, en derzelver schadelijke gevolgen voor de koninklijke magt duidelijk inziende, kantte zich daar tegen, maar haalde zich, zoo doende, den haat van Rome op den hals. Hij werd door

{==635==} {>>pagina-aanduiding<<}
den toenmaligen Paus in den ban gedaan en overleed in 1223, zonder de opheffing van denzelven te hebben kunnen verwerven. Deze Vorst werd, uit hoofde zijner ongemeene zwaarlijvigheid, de Vette bijgenaamd.
Sancho II besteeg zonder wederstand, na zijns vaders dood, den Portugeschen troon. Zijn bijnaam Capello, dien hij verschuldigd was aan zeker vreemdsoortig kapje, dat hij gewoonlijk droeg, en de onberaden stap, welken hij deed, door in den echt te treden met de weduwe van een' zijner onderdanen (Donna mencia, dochter van Don lopez de haro), onderscheiden dezen Vorst meer, dan zijne bekwaamheden, die luttel waren. Na genoegzaam 18 jaren vreedzaam (behalve eenig strijden tegen de Mooren) geregeerd te hebben, werd sancho door zijn volk aangezocht, om zijne echtgenoot, bij wie hij nog geene kinderen had en die om haren hoogmoed mishaagde, te verwijderen, en eene andere gemalin te kiezen; alsmede, om zekeren gunsteling, martingiles des overoza, wiens trotschheid den ouden Adel tegen de borst stiet, te verdrijven. Noch het eene noch het andere verzoek vond ingang bij den Vorst; de gemoederen werden al meer en meer verbitterd, en een openlijke opstand barstte los. Alfonsus, een jonger broeder van den Koning, werd aangezocht, om, terwijl men sancho onbekwaam verklaarde tot het voeren van den schepter, en Donna mencia in verzekerde bewaring stelde, als Regent over het rijk op te treden. De Infant, die in Frankrijk woonde, en getrouwd was met mathilda, Gravin van Boulogne, liet zich de keuze der opstandelingen welgevallen, kwam met der haast in Portugal, en werd overal (behalve te Celerico en te Coïmbra) met opene armen ontvangen; terwijl Don sancho, na een oogenblik wederstand geboden te hebben, de wijk nam naar Castilië, daar door den Koning (alfonsus X) wél ontvangen werd, en zelfs de
belofte ontving van hulp te zullen erlaugen tot het weder bestijgen van zijnen troon. De Spaansche Vorst zoude waarschijnlijk zijn woord getrouw zijn gebleven, indien niet de Insant hem zijne natuurlijke dochter beatrix ten huwelijk had laten vragen. Van dat oogenblik af was alle hoop voor Don sancho verloren, en alle hulp werd hem ontzegd. Hij ontweek dan het hof, vestigde zich te Murcia, en stierf daar een weinig later, 50 jaren oud zijnde, in 1248. Geheel Portugal deed nu hulde aan

{==636==} {>>pagina-aanduiding<<}

Alfonsus III, die te Lissabon gekroond werd, zijn huwelijk met de Gravin van Boulogne liet vernietigen, zich met beatrix vereenigde, het Koningrijk Algarve met haar als bruidschat ontving, en vreedzaam bleef regeren tot aan zijnen dood, die plaats had in 1279.
Dionysius was de oudste zoon en opvolger van den voorgaanden Vorst. Door zijne uitmuntende hoedanigheden verwierf zich deze den bijnaam van de Regtvaardige en Vader zijns lands. Hij was voorspoedig met opzigt tot zijne binnen- en buitenlandsche betrekkingen, hetgeen hem in staat stelde, in 1290 de hoogeschool van Coïmbra op te rigten, de door den Paus (1310) verdrevene Tempelheeren, voor zoo veel er zich in zijn rijk bevonden, te beschermen, uit dezelven in 1319 de Ridders van de Christus-orde te vormen, en de eerste Portugesche vloot uit te rusten. In 1325 liet hij door zijn overlijden de kroon na aan den eenigen zoon, welken zijne gemalin (de Heilige elizabeth) hem geschonken, en die zich bij zijn leven soms vrij onrustig gedragen had, met name
Alfonsus IV. Hij verkreeg den bijnaam van de Dappere, door zijn voorspoedig strijden tegen de Mooren. Verder is zijne regering niet zeer belangrijk geweest. De rust van dezelve werd in de laatste jaren gestoord door Don pedro, zijn' zoon. Deze, die in 1345 weduwenaar geworden was van constantia manuel van Castilië, had zich heimelijk vereenigd met ines of agnes de castro, met welke hij reeds een' geruimen tijd in bijzondere verstandhouding leefde. Koning alfonsus, eindelijk van zijns zoons minnehandel de lucht gekregen hebbende, stelde hem, om hem te beproeven, een nieuw huwelijk voor. Pedro sloeg dit met verontwaardiging af; en daarop liet alfonsus, terwijl de Infant op zekeren dag ter jagt was, ines moorddadig van het leven berooven. Woedend van droesheid en toorn, vatte Don pedro, zoodra hij zijn verlies vernomen had, de wapens tegen zijnen vader op, en deed veel bloeds stroomen, ter verzoening van de schim zijner geliefde. Eindelijk verzoende hij zich met alfonsus; maar na diens dood, en bij zijne eigene troonbestijging in 1357, deed hij agnes' lijk opgraven, zette het de kroon op het verwelkte hoofd, en liet aan het overschot dier zoo teeder beminde, door de grooten des rijks, koninklijke eer bewijzen; hare moordenaars werden opgespoord, en met eene schrikkelijke

{==637==} {>>pagina-aanduiding<<}
wreedheid gestraft. Tien jaren lang heerschte pedro I (de Gestrenge) over Portugal. Zijn oudste zoon uit zijn eerste huwelijk,
Don ferdinand (de Geestige), volgde hem in 1367 op. Van dezen Koning valt weinig anders te zeggen, dan dat hij, verliefd geworden zijnde op leonora tellez di menezes, die de echtgenoot was van Don johan di acunha, bewerkte, dat zij, met behulp van den Paus, van haren gemaal scheidde, waarna zij hem hare hand schonk; dat hij veel van de slechte geaardheid dezer vrouwe te lijden had, en in het jaar 1383, slechts 43 jaren oud zijnde, overleed, latende zijne kroon ter prooije aan vele, om derzelver bezit strijdende, bloedverwanten. Want beatrix, dochter van ferdinand en leonora, gehuwd met johannes I, Koning van Castilië, kort na 's Konings overlijden, door toedoen harer moeder, tot Koningin, en haar echtgenoot tot Koning van Portugal verklaard zijnde, misbillijkte de natie deze wederregtelijke keus, en verlangde, dat (twee broeders van Koning ferdinand, met name johannes en dionysius, door den Koning van Castilië in zijne Staten in verzekerde bewaring genomen zijnde) johannes, Grootmeester der orde van Avis, natuurlijke en jongste zoon van pedro I, den ledigstaanden troon van zijnen broeder ferdinand bestijgen zou. De Infant leende gereedelijk het oor aan het plan, om, in plaats van de algemeen en met regt gehate leonora, ten minste het Regentschap op zich te nemen. Dan, nu gordde de Koning van Castilië de wapenen aan, drong door tot Lissabon, en sloeg het beleg voor die stad; maar zij werd dapper verdedigd; eene besmettelijke ziekte openbaarde zich in het kamp, en zoo werden de Spanjaarden tot wijken gedwongen. Intusschen, 1385, de
Koningin-moeder overleden zijnde, werd de Grootmeester der orde van Avis, als
Johannes I, tot Koning uitgeroepen en gekroond. Nogmaals verzette de Castiliaansche Monarch zich gewapenderhand tegen zijne verheffing, maar werd in den slag van Aljubarota zoo geheel overwonnen, dat hij van dat oogenblik af gedwongen was, zijne zaak als ten eenemale verloren aan te merken, en alle aanspraak op de kroon van Portugal op te geven. In 1390 overleden zijnde, liet hij zijne weduwe beatrix, die nu slechts 19 jaren oud was, na. Deze, zoo jong en naar het schijnt weinig heerschzuchtig zijnde,

{==638==} {>>pagina-aanduiding<<}
verlangde niet, dat om harentwil meer bloeds zou vergoten worden; zij bleef dan stil in Spanje wonen tot aan haren dood, die plaats greep in 1410. Wel herkregen intusschen de Infanten johannes en dionysius hunne vrijheid, en maakten hun vermeend regt op de kroon openlijk bekend; dan, dewijl hun broeder die verkregen had en niemand zich voor hen in de bres stelde, onderwierpen zij zich gelaten aan hun lot; zoodat johannes I, bij zijn afsterven in 1432, zonder iemands tegenstreving, tot opvolger kreeg zijnen oudsten zoon,
Don eduard, die, zelf weinig merkwaardig zijnde, en zonder veel merkwaardigs te doen verrigten, niet meer dan 6 jaren heeft geregeerd, overlijdende 1438.
Leonora van arragon, 's Konings weduwe, werd Regentes over haren minderjarigen oudsten zoon; doch weldra betwistte men haar deze waardigheid, en de Staten des rijks, te Lissabon vergaderd, benoemden Don pedro, Hertog van Coïmbra, een' broeder van den overleden' Vorst, in hare plaats. Eene zoo waardige keuze droeg ieders goedkeuring weg. Pedro bestuurde het rijk met wijsheid, en stelde de regering over hetzelve, op den bevoegden tijd, 1448, in handen van
Alfonsus V, wien hij tevens zijne dochter isabella ter vrouwe gaf. Evenwel ontstond er eenig vermoeden, dat de gewezen Regent het oog steeds op de kroon gevestigd hield. De Koning sloeg geloof aan de genen, die hem de zaak zoo voorstelden, en trok gewapenderhand op tegen zijnen oom (1451). Deze, met zijn gevolg naar Lissabon op weg zijnde, om zich te komen regtvaardigen, werd onverhoeds door het volk van alfonsus aangevallen en met een' pijl doorschoten, aan welke wond hij kort daarna overleed. Onder alfonsus V nam het tijdvak van Portugals grootste glorie een begin. Reeds sedert vele jaren hadden de Portugezen strijd gevoerd met de bewoners van de noordkust van Afrika, zonder merkelijke voordeelen te behalen; ja zelfs hadden zij weleens bij hunne ondernemingen schade geleden. De thans regerende Vorst slaagde beter, en verkreeg zelfs, door zijne luisterrijke overwinningen, den bijnaam van de Afrikaan. Het ontdekken van de Kaap Verdische eilanden en van Guineas goudkust vermeerderde de glorie zijner regering, en evenwel was zijne heerschzucht niet voldaan. Eene kans op het verkrijgen van de kroon van Cas-
{==639==} {>>pagina-aanduiding<<}
tilië deed zich voor, en alfonsus deed eene poging, om zich van dezefve meester te maken; dan de partij, die hem tegenstond, zegevierde, waarop hij het besluit nam, onderstand te gaan vragen aan lodewijk XI, die toen Frankrijk regeerde. Bij dien Monarch vond hij weinig gehoor, en keerde, na acht maanden afwezig te zijn geweest, te Lissabon terug (1477). Nu werd het zaak, zich met Castilië te verzoenen. De vrede, welke tot stand kwam, strookte geenszins met hetgeen zich alfonsus voorgesteld had;
en het regeren, of liever het kampen met tegenheden, dat vaak daaruit voortspruit, verdroot den Koning zoo zeer, dat hij zijnen schepter nederlegde en in handen stelde van zijnen zoon, het waardig voorwerp van de liefde der natie, die reeds, gedurende 's Vorsten reize naar Frankrijk, de teugels van den Staat gehouden had. (Alfonsus V overleed in 1481.)
Johannes II (de Volmaakte) beklom dan bij zijns vaders leven den troon, in 1480. De eerste uitoefening zijner magt had ten doel het beteugelen van den te hooghartig geworden' Adel; en het straffen, soms met eigene hand, van tegen hem zaamgezworene Edellieden bewees, dat deze Vorst niet gezind was, hem aangedane beleedigingen ongewroken over het hoofd te zien. In hoeverre zijne handelwijze in dezen met zijne zoogenaamde volmaaktheid strookt, willen wij hier niet onderzoeken, maar liever johannes II het regt laten wedervaren, dat hij over het algemeen als een goed en verstandig Vorst heeft geregeerd. Op de kust van Guinea en in het Koningrijk Congo liet hij volkplantingen aanleggen; naar Oostindië zond hij bekwame zeelieden en soldaten op ondernemingen uit. Onder zijne regering ontdekte bartholomeus diaz de Kaap de Goede Hoop voor hem, en columbus het vierde Werelddeel voor Spanje. Dit laatste gaf aanleiding tot oneenigheden tusschen de twee rijken, en tot de bepaling van den Paus, welke te Tordesillas goedgekeurd werd, dat alles, wat 370 mijlen westwaarts van de Azorische eilanden liggen mogt, aan Spanje, alwat oostwaarts was aan Portugal zou toegekend worden. Twee jaren vóór zijn eigen overlijden had johannes II het ongeluk, zijnen eenigen wettigen zoon door den dood te zien weggerukt; het voornemen, hetwelk hij toen opvatte, om zijnen natuurlijken zoon, Don georg, tot zijnen troonopvolger te doen aannemen, werd onuitvoerlijk bevonden, en zoo

{==640==} {>>pagina-aanduiding<<}
verviel bij zijn sterven de kroon (1497) aan zijnen vollen neef, den Hertog van Beja, genaamd
Emanuel. Deze Vorst, bijgenaamd de Zoon der Fortuin, omdat hij tegen alle waarschijnlijkheid den troon beklom en zeer voorspoedig regeerde, schoot evenwel te kort in zijn oogmerk, om de kroon van Spanje met die van Portugal op zijn hoofd te vereenigen, maar breidde zijne magt grootelijks uit, zoo wel in Oost- als in West-Indië. Vasco de gama landde in Calicut, alvarez de cabral in Brazilië, bekwame veldoversten, vermeesterden in de twee werelddeelen, waartoe die gewesten behooren, zeer uitgebreide streken lands, en onnoemelijke schatten vloeiden van daar naar Portugal over. Bij zoo veel voorspoed genoot nog het volk den zegen van goede instellingen en wetten, en had het geluk, zijnen Vorst te behouden tot in 1521, wanneer, door emanuel's dood, zijn schepter overging in de handen van zijnen zoon, johannes III.

(Het vervolg hierna.)




Schilderij-verkoopingen te Parijs. Door Depping.

Het gansche jaar door, doch voornamelijk des winters, kondigen nieuwsbladen en aangeplakte bekendmakingen te Parijs verkoopingen van schilderijen in de beide hôtels Bullion en Lebrun, waar de het licht van boven ontvangende zalen bijzonder geschikt voor eene goede tentoonstelling zijn, of wel in huizen van bijzondere personen, aan. Hier ziet men, welke verbazende menigte van schilderijen in Frankrijks hoofdstad voorhanden is, of derwaarts gevoerd wordt. Ettelijke duizenden worden hier jaarlijks onder den hamer gebragt, zoo als de Engelschen zeggen, en geraken dus uit het eene kabinet, uit het eene kunstmagazijn in het andere. Want menige verkooping bestaat uit zamengebragte schilderijen, waarnaar in den winkel geene vraag meer was. Men laat ze dus openlijk veilen; en dan gebeurt het weleens, dat een zoogenaamde winkelknecht - een stuk, hetwelk reeds vele jaren vergeefs op eenen kooper wachtte - plotseling de begeerte van een' driftigen liefhebber opwekt, en meer opbrengt, dan de kunstkooper ooit had durven hopen. Dikwerf vindt echter ook het tegendeel plaats, en niemand wil bieden.
Het hôtel Bullion is reeds langer, dan vijftig jaren, be-
{==641==} {>>pagina-aanduiding<<}
roemd wegens de verkoopingen, die er gehouden worden. Hiertoe dienen vijf of zes zalen; soms worden in de eene schilderijen, in de tweede koperen platen, in eene derde schelpen, in eene vierde en vijfde galanteriewaren, huisraad, keukengereedschap en andere dingen ten verkoop aangeboden. Doch schooner en grooter is de veilingszaal van Lebrun in de Clery-straat, zoodat thans aldaar de beste verzamelingen verkocht worden.
Handel in schilderijen wordt te Parijs door personen van onderscheidene klassen gedreven. De geringsten zijn de ketellappers in de voorstad St. Antoine. Deze, meest uit Auvergne afkomstige, lieden hebben een kommerlijk bestaan, doch verstaan meesterlijk het speculeren. Zij koopen de nalatenschap van eene geringe huishouding voor een' spotprijs, en zoeken het beste of het minst slechte op het voordeeligste weder aan den man te brengen. Onder zoodanige nalatenschap is dan soms ook een en ander schilderstuk, meestal ellendig kladwerk, bijzonder de portretten, welke eertijds mijnheer den man of mejufvrouw zijne echtgenoote vele jaren een ongemeen genoegen verschaft hebben, doch thans, nu de originelen zich onder de aarde bevinden en op dezelve onbekend zijn, bij den ketellapper in het voorhuis ten toon gesteld en voor eenige sous weggedaan worden, zoo een arme burger zich daarover ontfermen wil. Is de lijst goed, dan wordt het portret alleen hierom gekocht, en het stuk dient, om een gat in het behangsel of in den muur te verbergen, of de plaats van een gebroken vensterglas bij voorraad te vervullen.
Onder den grooten hoop van zoodanige prullen bij de ketellappers wordt toevallig ook weleens iets goeds gevonden, dat onder eene laag van vuil en stof aan het slechte volkomen gelijk schijnt en bezwaarlijk te onderscheiden is. De goede schilderijen blijven echter zelden lang in de voorstad; want daar verschijnen kramers en ook wel kunstenaars uit het binnenste der stad, wier loerend oog het goede weldra bemerkt. Die lieden koopen voor eene kleinigheid soms stukken van waarde. Dan wordt het gekochte afgewasschen, verholpen, opgeknapt en met eene goede lijst voorzien, krijgt eenen beroemden naam, en komt weleens tot vrij hoogen prijs in de verzameling van een aanzienlijk burger, om misschien, na eene halve eeuw of eenige jaren meer, op nieuw een zoodanig lot te ondergaan. De ketellappers krijgen zelve soms zekere vaardigheid in het onderscheiden van het goede en slechte, en worden dan schilderijkramers.

{==642==} {>>pagina-aanduiding<<}

Eene hoogere klasse is die der zoogenaamde rariteiten-handelaars. Deze lieden maken reeds aanspraak op den naam van kunstkoopers, en hebben, behalve schilderijen, ook snij werk uit hout en ivoor, kleine standbeelden en dergelijke dingen, alsmede allerlei kunstvoortbrengselen uit vreemde landen, te koop. Gewoonlijk ontbreekt het hun aan behoorlijk geoefenden smaak. Daar zij echter de verkoopingen steeds bijwonen, verkrijgen zij langzamerhand eene groote vaardigdigheid in het waarderen der schilderijen, en bedriegen zich gewoonlijk niet veel in hunne meening. Zij weten althans zeer goed, of een ten verkoop aangeboden stuk wel aan den man zal willen, of niet. Daar is weleens eene goed bewerkte schilderij, die echter niet voldoet en dus geenszins gezocht wordt. Het is hiermede gelegen, als met de menschen in den gezelligen omgang - lieden van een innemend uiterlijk voorkomen bevallen terstond, en komen gemakkelijker voort, dan de meer degelijke en betere menschen, wier verdienste eerst uitgevorscht moet worden.
De handel in schilderijen heeft iets bekoorlijks; want vooreerst is de gedurige verkeering onder kunstvoorwerpen aangenaam, ook voor hem, die bij het aanschouwen van meesterstukken alleen voor zoo verre geestdrift ontwaart, als hij daaruit voordeel kan trekken; en dan hebben de schilderijkramers voorts met rijke zotten en hartstogtelijke liefhebbers te doen, die hun geld dikwerf voor middelmatige stukken wegwerpen, welke den koopman slechts eene kleinigheid gekost hebben. Eenige zulke zotten tot kalanten te hebben, is zeer voordeelig voor den kramer. Hij ziet het dus gaarne, dat de zoogenaamde liefhebbers meer drift dan kunstgevoel bezitten, en zich alzoo ligt bedriegen laten. Velen dezer rijke dwazen koopen tot hooge prijzen, staren eenige maanden op de stukken, en doen ze dan voor weinig gelds weg, om weder anderen te koopen, waarmede zij op gelijke wijze handelen. Deze zijn de beste kalanten voor de verkoopers.
Ten laatste komen de eigenlijke kunstenaars, die hun bedrijf wetenschappelijk beoefenen, ook wel zelve in dit vak werken, Italië bezocht hebben, en over de geschiedenis der kunst medespreken kunnen. Het getal der zoodanigen is zeker niet groot, en weinigen hebben den roem van volkomene eerlijkheid. De meesten toch maken zich gaarne de onbedrevenheid der liefhebbers ten nutte, bieden hun kopijen in plaats van originelen aan, en laten zich slechte stukken even

{==643==} {>>pagina-aanduiding<<}
duur als de besten betalen. Voorwerpen van kunst hebben ook eigenlijk geenen prijs; de een geeft duizend gulden voor een stuk, waarvoor een ander naauwelijks de helft zou willen geven. Bij de verkooping van den hoofdontvanger la peyriere, te Parijs, werd een klein stukje van correggio voor 80,000 francs toegeslagen; het had even zoo goed voor de helft verkocht kunnen worden - evenwel zouden beide prijzen den eenen lief hebber te hoog, den anderen te laag hebben kunnen schijnen. Misschien wordt deze zelfde schilderij op een' anderen tijd voor 10,000 francs weggedaan. Het is dus niets ongewoons in Parijs, dat men den kunstkooper de helft van zijnen eisch biedt, en dat hij een stuk daarvoor laat varen.
Gelijk overal, zoo wijst ook hier een catalogus de te verkoopen stukken aan, en wel meestal met aanprijzende bijvoegsels. Des winters volgt de eene verkooping op de andere. In de maand November 1831 telde ik meer dan een half dozijn catalogussen. Rekent men nu het getal der stukken bij elke verkooping slechts op honderd, ofschoon gewoonlijk een catalogus meer dan honderd nommers heeft, zoo volgt, dat in deze ééne maand meer dan zeshonderd schilderijen omgezet werden. Met de kunst is het alzoo nog niet gedaan in Frankrijk, en de Julij-Revolutie heeft den kunstzin niet verstikt.
Nemen wij zoodanigen catalogus in handen, welke groote namen vallen ons terstond in het oog! - Titiaan, correggio, carlo dolci, holbein, ruysdael, wouwerman, rubbens en zoo vele anderen! Men vraagt, hoe deze meesterstukken zoo lang verborgen hebben kunnen blijven, en welk toeval dezelven het eerst uit de donkere schuilplaats aan het licht deed komen. De catalogus wijst dit niet uit. - De bezigtiging is tegen zondag aangekondigd; maandag zal de verkooping beginnen. Wij blijven niet in gebreke, op zondag te komen zien. Daar vindt men reeds eene menigte liefhebbers en nieuwsgierigen, welke de honderd aan de wanden opgehangene kunstwerken begapen, onderzoeken, beoordeelen. Tegenover den ingang, op de beste plaats, hangt een groot stuk van correggio; het blinkt ons reeds van verre in de oogen, en wij gaan terstond daarop toe; want men heeft niet alle dagen het genoegen, iets nieuws van correggio te vinden.
De voorstelling is: Het eerste menschenpaar in het Para-
{==644==} {>>pagina-aanduiding<<}
dijs. Eva staat daar in onschuld, zoo als zij uit de handen des Scheppers is gekomen. Iets van den geest van correggio schijnt zich in haar te vertoonen. Doch naast haar staat adam, in gesprek met God, den Vader, en dit bederft alles. Een zoodanige God, de Vader, kan geene vinding van correggio zijn; en dan dat groene kladwerk, hetwelk het Paradijs moet verbeelden! Dit zoude van het goddelijk penseel van correggio gekomen zijn! Neen, nooit! - Misnoegd wenden wij ons om, en onze opmerkzaamheid wordt door eene in aandacht verzonkene Madonna getrokken, welker gelaat eene goede kleurmenging aanduidt, en die voor een meesterstuk van carlo dolci uitgegeven wordt. Wij beschouwen dit zoogenaamde meesterstuk iets nader, en vinden nu, dat de Madonna een zoo vlak, zoo onbeduidend aangezigt heest, alsof zij uit ivoor gedraaid ware, en dat haar eene oog bijna het vierde van een' duim hooger staat, dan het andere. Zou carlo dolci niet zoo veel bekwaamheids gehad hebben, dat hij beide oogen op dezelfde lijn wist te plaatsen?
Het hoofd schuddende, treden wij verder, en blijven staan voor het afbeeldsel van een dik wijf, welks gelaat met roode verf, als met wijndroesem, in een' eigenlijken zin besmeerd is. Dit stuk ziet er vreemd uit; men geeft het op als eene ruwe schets van rubbens. Het kan zijn, dat rubbens met een stout penseel zoodanige schets ontworpen heeft, om naderhand zich van deze grove figuur te bedienen in een zijner groote stukken. - Maar dat landschap daar nevens, zou het werkelijk van ruysdael zijn, zoo als de catalogus te kennen geeft? Geenszins. Iemand, die, nabij ons staande, ons beluisterd heeft, en wien de verkooping misschien meer aangaat dan ons, doet ons opmerken, dat de naam van ruysdael in een' hoek van de schilderij staat. ‘Ja wel,’ roept een kenner, ‘ruysdael met eene S. er voor! Maar salomo ruysdaal is geen jakob ruysdael. Had ook niet de geestige dichter piron eenen domkop tot broeder?’ De man, die bij ons staat, wordt warm en antwoordt met drist. Wij laten hen kibbelen en gaan verder.
Bij de Landschappen vooral is men zeer mild met groote namen. In dit vak komt alles van teniers, ostade, ruysdael enz. Het onbeduidendste kladwerk, dat eene boerenwoning, een bosch of eene beek verbeeldt, draagt een' beroemden Hollandschen naam. Evenwel vindt men er ook

{==645==} {>>pagina-aanduiding<<}
goede schilderijen onder. Zijn het al geene meesterstukken van den eersten rang, dezelve verdienen toch bezigtigd te worden, en zouden de woning van menigeen tot sieraad verstrekken; want ze zijn goed ontworpen en wél uitgevoerd. Het oog vergast zich aan het gezigt. Bijna op elke verkooping komt een der bekoorlijke landschappen van den Franschen, vóór eenige jaren gestorvenen, schilder de mar ne voor; maar somtijds is er zeer groot onderscheid tusschen zijne stukken - ook hier kan de naam misleiden, als men niet naauwkeurig toeziet.
Heeft nu de bezigtiging niet aan onze verwachting voldaan, zoo komt er evenwel nog belangrijks genoeg voor, dat ons bewegen kan, om de verkooping bij te wonen. Wij verzuimen dus niet, maandag tegen twaalf ure, in gevolge aankondiging, ons naar de verkoopzaal te begeven. In het midden derzelve staan tafels, in de gedaante van eene T, met stoelen om dezelve. Boven aan de T is eene kleinere, met groen laken bedekte tafel. Eenige schilderijkramers gaan of zitten hier of daar, en spreken met elkander over hunnen handel, over vroegere en tegenwoordige verkoopingen, enz. Een hunner vertelt, hoe hij de vorige week een ongemeen groot geestelijk stuk, dat niemand kon of wilde plaatsen, voor een' spotprijs gekocht, uit de lijst het geld dubbel gemaakt, en de schilderij in zijn magazijn opgehangen had, tot dat een of ander Pastoor naar een groot stuk voor zijne kerk omzien zoude. Een andere klaagt over de laauwheid der liefhebbers, wien niets goed genoeg, maar alles te duur is; over vermindering van groote kunstverzamelingen, enz. De klok slaat één, en nog ziet men geene toebereidselen tot verkoopen maken. De gesprekken worden voortgezet, en de liefhebbers beschouwen de ten toon hangende stukken. Het is reeds nabij twee ure. Eindelijk verschijnt de Commissaire priseur (Vendumeester), een man in een' zwarten rok, die onder de verkoopingen, en wat daartoe behoort, grijs geworden schijnt te zijn, en wien misschien meer schilderijen onder de oogen kwamen, dan duizend kunstenaars gedurende hunne loopbaan afgewerkt hebben. Daar zijn naam op alle catalogussen staat, kan men denzelven niet ligt vergeten. Hij heet bonnefons de lavialle en is een meester in zijn vak. Naast hem plaatst zich zijn schrijver, en nevens dezen verschijnt een schatter, die de verkooping heeft te regelen, zijnde gewoonlijk een schilderijhande-
{==646==} {>>pagina-aanduiding<<}
laar. Deze vervaardigt ook den catalogus, en, naar mate hij meer of minder kunde in het vak heeft, vult
hij denzelven met meer of minder lofspraken en aanprijzingen. Twee oproepers springen op tafel, gaan met de verkocht wordende stukken heen en weder, en roepen op, wat er geboden is.
Nu gaat de verkooping met Fransche levendigheid voort, en de verzuimde tijd wordt spoedig weder ingehaald. De schatter stelt den prijs in, en de Commissaire priseur weet kramers en liefhebbers zeer goed aan te sporen. Nu eens biedt hij zelf, om anderen tot bieden aan te zetten; dan weder prijst hij het stuk aan, herinnert, tot welke hoogte eene dergelijke schilderij van denzelfden meester opgedreven is geworden, of roept dezen en genen kunstkooper bij name toe, om hunnen kooplust op te wakkeren. Gaan de stukken flaauw af, zoo verheft hij zijne stem ook wel, en schreeuwt: Altons, Messieurs! ne laissez pas languir les enchères (Welaan, Mijne Heeren! biedt lustig op - laat het niet voor een prijsje gaan), of: Le cadre vaut se prix. (De lijst alleen is het bod waard.) Ik heb hem eens, ter aanprijzing van een stuk, hooren zeggen: Voilà pourtant un tableau bien meublant! (Ziet daar eene schilderij, die wél meubelt!) - eene niet ondienstige aanmerking voor lieden, die slechts schilderijen koopen, om er hunne vertrekken mede te meubeleren. Zoodanige oordeelvellingen zijn voor de makers der stukken wel niet zeer vleijende; doch men moet het publiek bij alle einden aanvatten, zoo als de Franschen zeggen.
Dus gaat het zonder ophouden eenige uren voort, en er worden dikwerf in dit korte tijdsbestek verscheidene duizenden francs verzameld, terwijl een vijftigtal schilderijen in andere handen geraakt zijn. Beginnen de hartstogtelijke liefhebbers toe te tasten en tegen elkander op te bieden, zoo trekken de eigenlijke kramers zich voorzigtig terug, en laten den kampstrijd gaarne over aan bijzondere personen, die het geld niet zoo hoog achten, als zij doen. Kramers verliezen zelden hunne koele bedaardheid, en laten dán alleen zich hooren, wanneer zij ten naastenbij zeker zijn, dat zij het gekochte weder aan den man kunnen brengen; evenwel vergissen zij zich weleens. Schilderijen, die op kerkelijke zaken of godsdienst betrekking hebben, worden weinig gezocht, zoo ze niet van de hand eens beroemden meesters zijn. Het valt moeijelijk, koopers voor dezelve te vinden, inzonderheid sedert karel X met zijne geestelijken niet meer re-
{==647==} {>>pagina-aanduiding<<}
geert. Menig stuk gaat voor een' spotprijs weg aan kleine kramers, die hoop hebben, hetzelve met eenig voordeel aan deze of gene kerk over te doen.
De prijzen, tot welke de schilderijen bij verkoopingen opgedreven worden, zijn op verre na de maatstaf niet, waarnaar men de betrekkelijke waarde moet bepalen. Menigeen oordeelt te dikwerf naar den eersten indruk. Een middelmatig stuk, dat er glanzig uitziet, stijgt soms tot hoogen prijs; terwijl een beter, dat weinig in het oog valt, slecht weggaat. Ook heeft elk land zijne geliefde kunstenaars, wier werken, zoo lang zij in de mode zijn, zeer gezocht zijn en duur betaald worden. Buitenlands hebben intusschen dezelfde stukken slechts geringe waarde. Nieuwere schilderijen brengen in deze verkoopingen meer gelds op dan oudere, dewijl de voorstellingen meer met den smaak en geest der tegenwoordige wereld overeenkomen.
Eenige verkoopingen van schilderijen worden te Parijs des avonds gehouden. Men plaatst dan voor de aan de tafels zittende kramers gewone smeerkaarsen; en het is foms vermakelijk om te zien, hoe die koopers, terwijl de schilderij hun voorbijgaat, de hand met een kaarsje voor dezelve heen en weder bewegen, en in eene halve minuut de waarde, die het stuk voor hen hebben kan, bepalen. Eene zoo snelle oordeelskracht scheen mij steeds verwonderlijk toe. Bij de verkoopingen des avonds, vooral in het hôtel Bullion, bevinden zich ook weleens dieven, en weten aan de kramers, maar bijzonder aan de liefhebbers, terwijl zij met gespannen opmerkzaamheid een voorbijgaand stuk beschouwen, hunnen rotting, horlogie of brieventasch met zoo veel behendigheids te ontsutselen, dat de dief en het gestolene reeds verdwenen zijn, eer de kooper aan voorzigtigheid begint te denken. Dit veroorzaakt voor een oogenblik eenige verwarring; maar de Commissaire priseur bepaalt de algemeene aandacht weldra weder bij den verkoop. Waarschijnlijk zijn er telkens twee dieven, waarvan de een behendig steelt, en, terwijl hij mede eene vertoond wordende schilderij beschouwt, het gestólene aan eenen makker overhandigt, zonder van plaats te veranderen - de laatste verwijdert zich nu zachtkens met den buit. Heeft de bestolene vermoeden op iemand, die naast hem staat of zit, en wil hij onderzoek doen bij dezen, zoo zal hij met schaamte zijne dwaling moeten bekennen, en bovendien nog den man, op wien zijne verdenking viel, nede-
{==648==} {>>pagina-aanduiding<<}
rig om verschooning dienen te vragen. Het is dus maar best, niemand te beschuldigen, en uit het geval voorzigtigheid te leeren.




Verslag van het eiland Bali, doch meer bepaaldelijk van het vorstendom Bali Baliling Door de zendelingen Medhurst en Tomlin.

(Vervolg van bl. 543.)

Ongeacht alle de genoemde ongunstige omstandigheden, en de weinige denkbeelden, die de Baliërs van het gezellige leven hebben, heerscht er bij hen echter minder wanorde, dan men wel van zulk een' zedeloozen en woesten staat van zaken zoude kunnen verwachten. De vruchtbaarheid van den grond, en het zacht en gunstig klimaat, waaronder zij wonen, voorziet hen gemakkelijk van alle de behoeften van het leven, zoodat er bij hen armoede noch ellende, uit gebrek voortkomende, bekend is, behalve alleen die, welke door hunne eigene ongebondenheden veroorzaakt worden; ook hoort men bij hen zelden over hongersnood of volksverloop klagen.
Hoe ellendig hun toestand ook is, zij schijnen tevreden te zijn. Deze tevredenheid moet echter niet als een bewijs, dat bij hen niets te wenschen overblijft, beschouwd worden; integendeel, het is veeleer een bewijs van de weinige ontwikkeling van hun verstand, en dat zij, vooralsnog, voor geen grooter geluk vatbaar zijn: elke wreedheid, hun door overmagt aangedaan, elke onregtvaardigheid, hun door hunne grooten veroorzaakt, dulden zij met eene zorgelooze onverschilligheid, welke aantoont, dat zij zich tot geene betere behandeling geregtigd oordeelen.
Het zoude bereids een groote stap tot verbetering zijn, indien in de eerste plaats niet elke overtreding of wanbedrijf met de slavernij of den dood gestraft werd; het ware beter, de zoodanigen, in den ketting geklonken, tot eenen tijdelijken dwangarbeid te veroordeelen. Door de alsdan veroordeelden konden de wegen in eenen beteren, bruikbaren staat worden gebragt, waardoor de onderlinge gemeenschap tusschen de verschillende districten bevorderd, de handel uitgebreid, en aan een aantal ledigloopers gelegenheid zou gege-
{==649==} {>>pagina-aanduiding<<}
ven worden, om een nuttig bedrijf of hantering uit te oefenen. In de tweede plaats behoorden, in stede van de thans plaats vindende barbaarsche gewoonte, om meisjes als 't ware te rooven, geregelde huwelijksverbindtenissen te kunnen worden aangegaan, waardoor veel zedeloos kwaad, door gewoonte thans gewettigd, zonde worden voorgekomen, en het vrouwelijk geslacht minder aan geweld en mishandeling blootgesteld zijn. Ten derde moest eene betere en geregelde erfopvolging worden ingevoerd. Het ware te wenschen, dat de zoo eenvoudige, maar tevens billijke wet: ‘het naaste bloed erft het goed,’ bij hen wierd aangenomen, in stede van de thans zoo onbillijke bepaling, dat de Vorst de eenige erfgenaam zijner onderdanen is, waardoor een aantal vrouwen en meisjes óf in slavernij weggevoerd, óf tot de schandelijkste ontucht gebragt worden. Een der krachtdadigste middelen, om algemeene nijverheid aan te moedigen en zorg voor het reeds verkregene aan te kweeken, is de zekerheid van eene vrije beschikking te hebben over zijne na te latene goederen; terwijl daarentegen de bewustheid van zijne eigendommen, na zijnen dood, aan den Vorst te zien vervallen, alle poging, om te verkrijgen, alle zucht, om te behouden, verbant. Eindelijk, ten vierde, konden de regten, vooral op van buiten ingevoerd wordende goederen, verhoogd worden, ten einde alzoo den Vorst schadeloos te stellen wegens het gemis van niet meer, zoo als thans,
uitsluitend erfgenaam te zijn zijner onderhoorigen, ten koste hunner naastbestaanden. - Deze en soortgelijke bepalingen daar te stellen, zou gewis de eerste stap zijn tot hunne maatschappelijke verbetering; maar om in hun zedelijk bestaan eene gunstige wending te weeg te brengen, daartoe zouden vooraf eenige pogingen dienen te worden gedaan, om hun door overtuiging een regt besef te geven van de ellende, waarin zij thans leven.
Nuttige kennis of wetenschap treft men zelden op Bali aan. Dit wordt veelal veroorzaakt door dat zij geen denkbeeld hebben, om de jeugd, in geregelde scholen, iets te doen onderwijzen, uitgenomen onder Mahomedanen, die er gewoonlijk eenig werk van maken, om het Arabisch aan hunne kinderen te doen leeren; de weinigen, die de Balinesche taal kunnen lezen en schrijven, hebben zulks meestal bij toeval verkregen, want geregeld onderwijs wordt er niet in gegeven: ook weet ik niet, onder hen, iemand aange-
{==650==} {>>pagina-aanduiding<<}
troffen te hebben, die het met gemak schreef, en op het eerste gezigt duidelijk en verstaanbaar kon lezen. Ik houd mij echter overtuigd, dat, indien een Europeesch Gouvernement de middelen wilde aanwenden, om dit volk, door de jeugd te doen onderwijzen, tot redelijker wezens te maken, het gewis in het volgende geslacht eene belooning voor de aan te wenden moeite zoude vinden. Zucht, om iets te leeren, heb ik bij hen, hier en daar, aangetroffen; dezulken behoeven alleen opwekking en aanmoediging; hunne tegenwoordige traagheid, en dikwijls onwil, om zich op iets nuttigs toe te leggen, wordt waarschijnlijk veelal daardoor veroorzaakt, dat zij er tot nog toe het nut niet van hebben ingezien.
De gewone ziekte, waarmede de ingezetenen op Bali bezocht worden, zijn sluipkoortsen, welke zelden gevaarlijk zijn, maar, door aanhoudende verwaarloozing hebbelijk geworden, eene groote verzwakking veroorzaken, en alzoo gevaarlijk kunnen worden. Deze koortsen heerschen het meest bij de verandering der moussons, doch wel voornamelijk bij het begin van den regentijd, waarschijnlijk omdat dan juist alle vruchten rijp zijn, in het gebruik van welke geen inlander immer eenige matigheid weet in acht te nemen. Deze koortsen gaan somwijlen gepaard met hevige pijn in hoofd en maag. Tot die hoogte gerezen, heb ik ze meestal dagelijks afgaande koortsen gevonden; eenige weinige poeders calomel en antimonium waren gewoonlijk voldoende, om de hevigste aanvallen terstond te doen bedaren, waarna de lijder dan ook meestal spoedig genezen was. Wij ontmoetten enkele lijders, die, langdurig door aanhoudende koortsen bezocht, gevaarlijk schenen te zijn; telkens bij hernieuwing terugkomende aanvallen hadden hen zoo geheel verzwakt, dat de minste beweging in de lucht hunne zenuwen gevoelig aandeed; ook waren deze zeer onderhevig aan roodeloop en de daarmede gewoonlijk gepaard gaande zwaarmoedigheid. Deze waren de ergsten; en ik heb geen lijder aangetroffen, wiens ziekte zoo schielijk toenam, en zoo dadelijk hopeloos werd, als gewoonlijk het geval is met dezulken, die door de Bataviasche koortsen aangetast worden.
Op Bali worden vele menschen door de kinderziekte weggesleept. Alleen op Baliling waren in het afgeloopen jaar zevenhonderd menschen aan die kwaal gestorven. Van dezulken, die aangetast worden, rekent men gewoonlijk, dat

{==651==} {>>pagina-aanduiding<<}
een derde er de flagtoffers van worden. Ook zijn zij er zoo bevreesd voor, dat gedurende den tijd, dat de kinderziekte heerscht, alle bezigheden ophouden; men schuwt elkander; men ziet niemand langs de wegen, zoo wel op het land, als in de dorpen; ieder sluit zich met het weinige voedsel, dat hij bij toeval in huis heeft, liever op, dan zich naar buiten te begeven, en gevaar te loopen van door de kinderziekte aangetast te worden. De ziektestof, door middel van inenting, op een daartoe wel voorbereid ligchaam voort te planten, was bij hen ten eenemale onbekend, en streed zoodanig tegen den afkeer en de vrees, die zij voor die ziekte hebben, dat van een aantal kinderen, aan welke wij de kunstbewerking van de vaccine, door ons tot dat einde medegenomen, wenschten te doen, slechts twee door hunne ouders werden aangeboden; alle anderen gaven te kennen, dat, daar de ziekte nu niet heerschte, er ook geene reden was, om er eenige middelen tegen te gebruiken. Onze voorstellingen, dat het middel, hetwelk wij hun aanboden, als een behoedmiddel moest beschouwd worden, en dat wij alle degenen, welke er zich aan onderwierpen, waarborgden, dat zij, bij eene volgende verschijning van de ziekte, door dezelve niet zouden worden aangetast, hadden op hen geenen invloed: wat wij hun te kennen gaven, was blijkbaar boven hun begrip, en alzoo vertrouwden zij het ook niet.
De sterfte op Bali staat in een geëvenredigd verband met de geboorten; ik zoude zelfs geneigd zijn, om te denken, dat de laatsten de eerste overtreffen, alzoo, ongeacht de langdurige oorlogen, welke zij onderling voeren, de vele menschen, die er door sluipmoord sneven, gevoegd bij het groot aantal, welke er op hoog gezag ter doed gebragt of als staven verkocht worden, geene zigtbare vermindering op de bevolking te weeg gebragt wordt. Slavernij bestaat op Bali in de volle, uitgestrekte beteekenis van het woord, alzoo alle misdadigers, die niet onmiddellijk ter dood gebragt worden, alsmede alle ongelukkige of behoeftige vrouwen, en zelfs verlatene kinderen, die door den dood hunner ouders hulpeloos en onverzorgd zijn, het onmiddellijk eigendom worden van den Vorst, die over hun lot naar welbehagen beschikt. Een gedeelte moet voor hem werken; anderen worden uitgezonden, om eenen kleinen handel te drijven, waarvan zij slechts een gering gedeelte van de behaalde winst voor zich mogen behouden; jonge meisjes moeten op eene nog veel schandelijker wijze

{==652==} {>>pagina-aanduiding<<}
haar brood verdienen; terwijl ook in dit geval de Vorst zich niet schaamt, om van het aldus door schande en ontucht verdiende geld zijne schatting te heffen. Wanneer alle deze ongelukkigen oud worden, of van geen nut meer kunnen zijn, of wel zich aan eenig misdrijf schuldig maken, is het onder zulk een bedorven en zedeloos volk niet moeijelijk, iemand te vinden, die den Vorst zelfs met zijne kris ten dienste staat. Velen van deze slaven worden, uit zucht tot gewin, aan de Chinezen verkocht, die hen, gewoonlijk met eenige winst, weten van de hand te zetten aan de bevelhebbers van Nederlandsche of Fransche schepen. Te Bali Badong is van wege het Nederlandsche Gouvernement een Agent geplaatst, die in last heeft, 's jaarlijks voor de armee op Java duizend man op te koopen, tegen twintig Spaansche matten per kop. In de laatste twee jaren heeft omtrent de helft van dit getal aan dat Gouvernement twintigduizend Spaansche matten gekost, het transport en andere onkosten daaronder begrepen. Jong en sterk volk wordt alleen aangenomen, ouden of gebrekkigen niet. Zoodra er een behoorlijk getal weluitgezochte mannen bij elkander verzameld zijn, worden zij ingescheept en naar Sourabaya gebragt; zelden komen er eenigen van hen terug, schoon zij op Java wél behandeld, en na verloop van hunne dienstjaren als vrije menschen ontslagen worden.
In het vorige jaar zijn op Bali twee Fransche schepen van Mauritius ten handel gekomen, welke te Bali Badong en te Pahang Cove omtrent 500 slaven opgekocht en medegenomen hebben. Zij kozen, bij uitsluiting, vrouwen en aankomende jongens; volwassene mannen weigerden zij. Voor eene jonge vrouw betaalden zij tot 150 ropijen; voor die van middelbaren leeftijd 50; oude vrouwen wilden zij niet. Deze twee Fransche schepen drijven eenen geregelden slavenhandel, komende gewoonlijk in het begin van het jaar, en vertrekkende weder in Maart. Zij maken zich hierdoor zeer schuldig en verdienen gestraft te worden, ten minste belet, dezen schandelijken handel verder te drijven.
Het Nederlandsche Gouvernement zal waarschijnlijk aan het bedrijf van zijnen Agent, op deszelfs naam verrigt, wel eenen anderen naam geven, en het zelfs mogelijk wel eene menschlievende daad noemen, naardien, door zoo te handelen, velen dezer ongelukkigen van slavernij en sommigen zelfs van eenen geweldigen dood gered worden; maar een onpartijdig

{==653==} {>>pagina-aanduiding<<}
beoordeelaar zal aan hetzelve geenen anderen naam kunnen geven, dan - handel in menschen. Wat ook het oogmerk of de drijfveer moge zijn, de daad is in de uitkomst dezelfde. Op Bali en op de kusten van Afrika worden dezelfde banden losgerukt, dezelfde smart geleden. Het is een handel in menschenvleesch!
Daarenboven kunnen velen der aldus verkochte menchen wel geene boosdoeners geweest zijn. Door den uitgeloofden prijs van twintig Spaansche matten aangemoedigd, heeft de Vorst een persoonlijk belang in elk vonnis, dat hij slaat. Tot hoe vele onregtvaardigheden en willekeur geeft dit geene aanleiding! Daar de keus zich eeniglijk tot jonge, gezonde en sterke mannen bepaalt, moeten de te leveren voorwerpen juist uit eene klasse van menschen gekozen worden, die de kern der natie kan genoemd worden, en welke de middelen in zich hebben, om voor hun eigen levensonderhoud te zorgen.
Te voren werd de slavenhandel tusschen Java en Bali zeer sterk gedreven, echter niet door het Gouvernement, maar door bijzondere personen; doch meer verlichte denkbeelden, door de Europesche volken ten aanzien van dien, den mensch onteerenden handel, sedert geruimen tijd aangenomen, en waarin de Nederlanden zoo ruimschoots deelden, hebben dien doen verbieden.
Er hebben zich nimmer eenige Europeanen op Bali-nedergezet, uitgenomen een Agent van het Nederlandsche Gouvernement, die op Bali Badong zijn verblijf heeft.
Ik twijfel, of het wel iemand zoude geweigerd worden, om zich aldaar als koopman te etablisseren, en vertrouw ook, dat men er wel eenige zekerheid voor persoon en goederen zoude vinden; doch hij, die het onderneemt, moet zich niet voorstellen, dat hij er die welwillendheid en medewerking bij den inlander zal aantreffen, waardoor zich de ingezetenen van Europesche koloniën zoo gunstig onderscheiden.
Steunende op hunne magt en onafhankelijkheid, is het te verwachten, dat de ingezetenen ten aanzien van enkele Europeanen, die zich onder hen zouden nederzetten, onbeschoft en onhandelbaar zouden zijn; vele onregtvaardigheden zoude men dagelijks ondervinden, en, zoo men het ongeluk had zich te vergeten, of zijne regten te willen doen gelden, zoude men gevaar loopen van bij dç magthebbende authoriteiten geen' steun te vinden, en alzoo het kwaad erger maken; daarenboven is het waarschijnlijk, dat men veel tegenwerking zou-
{==654==} {>>pagina-aanduiding<<}
de ondervinden bij alle Chinesche, Boeginesche en Mahomedaansche handelaars, die zich aldaar vroeger reeds hebben nedergezet, en wier belang het is, dat zij alle mededinging zoo veel mogelijk tegengaan, ten einde de soms zeer aanmerkelijke voordeelen, die zij uit dien handel trekken, noch gekend noch met anderen gedeeld worden.
Verscheidene voorvallen zijn mij verhaald van de verregaande ontrouw en wreedheden van dit volk, ten aanzien van Europeanen, die bij hen kwamen handeldrijven. Vijf of zes jaren geleden is een Engelsch Kapitein, die te Pahang Cove ten handel gekomen was, vermoord geworden. Hij had zijne lading, tot een vrij aanzienlijk montant, aan den Chinees Shabandhaar verkocht, zonder dat er eenige wil of mogelijkheid aan de zijde des koopers bestond, om te betalen. Des Kapiteins dood maakte een einde aan alle de moeijelijkheden, daaruit ontstaande; terwijl de authoriteiten, van alles ten volle onderrigt zijnde, den Chinees, waarschijnlijk niet zonder reden, in het vrij en ongestoord bezit van zijnen aldus verkregen' rijkdom lieten. De wijze, waarop deze Chinees den Kapitein om het leven bragt, was verschrikkelijk. De Chinees had den Kapitein bij hem ten maaltijd genoodigd. Men plaatste hem aan tafel op een' planken vloer, waaronder te voren een gat gegraven was. De niets kwaads vermoedende Engelschman dronk zich eenen roes. In dien staat deed men hem in den kuil nedertuimelen, en men begroef hem levend. Geene sporen van zijn lijk gevonden wordende, gaf men hem op, als waarschijnlijk door een of ander toeval omgekomen; zoodat het schip, na lang vruchteloos gewacht te hebben, eindelijk, zonder voldoening te erlangen, weder heeft moeten vertrekken.
In het afgeloopen jaar kwamen twee jongelingen van een ander district te Baliling, en wandelden van daar verder op tot Soengy Radjah, alwaar eene zeer volkrijke markt wordt gehouden, doch welke nimmer door een' vreemdeling mag bezocht worden, alzoo de vrouwen aldaar gewoon zijn den handel te drijven, waarbij zij bijna geheel naakt zijn, in welken staat men niet gedoogt, dat zij door vreemdelingen gezien worden. De twee jongelingen, zoo even gemeld, schoon daar tegen gewaarschuwd zijnde, trotseerden echter alle gevaar, en drongen door tot midden op de markt, alwaar zij eenige vruchten kochten. Naauwelijks waren zij zoo verre gekomen, of een hunner werd door het hart gestoken; ter-
{==655==} {>>pagina-aanduiding<<}
wijl de tweede, die trachtte te ontvlugten, in den rug gewond werd: de eerste bleef op de plaats zelve dood, en de andere stierf, drie dagen daarna, aan de gevolgen van zijne wonden; beide de lijken werden op het Chinesche kerkhof begraven, zonder dat er iemand zich verder mede bemoeide.
In Februarij 1829 had de Kapitein van een koloniaal vaartuig bijna het leven verloren. Onbedacht loosde hij zijn water op eene heilige plaats, bij hem als zoodanig onbekend. Terstond waren honderden van krissen getrokken en op hem gerigt. Hij outkwam gelukkig het gevaar, door in het huis van den Nederlandschen Agent de wijk te nemen.
Weinig tijds daarna geraakte een Nederlander in groot gevaar, alleen door aan de vrouw van een' der inlandsche hoofden, welke daar handel dreef, te vragen, om hem eene Spaansche mat tot klein geld te verwisselen. Gelukkig wierp men eene koehuid tusschen hem en zijnen vervolger, waardoor hij gered werd, en tijd had, om zich aan boord van zijn schip te begeven. De koe, namelijk, wordt door de Baliërs als heilig beschouwd. Geen hunner zal het wagen, eenig gedeelte van dat dier ligtzinnig te behandelen.
Een Scheepskapitein, die vijftien reizen op Bali ten handel gedaan had, zeide mij, dikwijls in gevaar van zijn leven geweest te zijn, en zulks meestal wanneer hij zich beklaagde over bedriegerijen in het toemeten of afleveren van gekochte goederen.
Ik zelf heb meermalen eene onheusche en zelfs onbeschofte bejegening ondervonden, zonder dat ik in het minste kon nagaan, wat den euvelmoed konde hebben gaande gemaakt. Soortgelijke behandelingen heb ik nimmer van een' inlander in eene Europesche kolonie ontmoet noch gehoord. Volkomene zekerheid voor lijf of goederen is dus op Bali noch voor den koopman, noch voor den eenvoudigen reiziger, die eeniglijk uit weetgierigheid het land bezoekt, te vinden.

(Het vervolg hierna.)

Opmerkelijke bewaring der voorzienigheid.

De Heer j.b. christemeijer plaatste in No. XI. van het Mengelwerk een stukje, onder den titel: Treffende Be-
{==656==} {>>pagina-aanduiding<<}
waring van tweederlei verschrikkelijk Doodsgevaar. Ik las hetzelve met bijzonder genoegen.
Ik houde mij overtuigd, dat de levensloop van ieder mensch bewijzen oplevert van de zorg eener wakende en hoedende Voorzienigheid, en dat het ons slechts ontbreekt aan de noodige opmerkzaamheid, om de proeven, die daarvan de blijken opleveren, als zoodanig te leeren kennen. Maakten wij ons in dezen minder aan verzuim schuldig, dan zouden wij de onzigtbare hand, die ons door dit leven geleidt, meer als in onze nabijheid beschouwen, en daardoor versterkt worden in ons geloof, dat geen haar van ons hoofd zal vallen, zonder den wil van onzen Hemelschen Vader.
Mogt de navolgende kleine bijdrage verstrekken, om, hier en elders, deze zoo betamende gemoedsgesteldheid te wekken of te versterken, dan zou ik de moeite, aan dit kleine opstel besteed, dubbel beloond rekenen.

Eenige jaren geleden het voornemen hebbende, om met mijne Gade eenige dagen in den Haag door te brengen, had ik, ten einde tegen den middag aldaar aan te komen, eene zoogenaamde koets-coupé besteld, die ons, des morgens ten acht ure, van onze woning zou afhalen. Het bepaalde uur was echter reeds geslagen, zonder dat er een rijtuig verscheen; en het eerste en tweede kwartier uurs werd met wachten en - gelijk dit bij soortgelijke teleurstellingen doorgaans het geval is - met uitzien doorgebragt. De klok sloeg eindelijk half negen, en toen nam ik het besluit, een' mijner bedienden naar den stalhouder te zenden, om naar de reden van dit verzuim te onderzoeken; maar, naauwelijks hiertoe order gegeven hebbende, trof het geluid van een snelrijdend rijtuig ons oor, en, een groot half uur over den bepaalden tijd, hield de koets stil voor mijne woning.
Door de ondervondene teleurstelling en een regt vervelend wachten gemelijk geworden, namen wij weinig genoegen met de verontschuldiging van onzen voerman, inhoudende, dat men de paarden niet dan met veel moeite en tijdverlies uit de weide had kunnen krijgen; dan, in stede van onzen tijd met kibbelen te slijten, werd onze reiskoffer achterop gepakt, en wij stapten het rijtuig in, de stad door- en de Haarlemmerpoort uitrijdende.
De ontevredenheid over het te laat komen van onzen voerman was intusschen allengskens geweken, en het schoone zomerweder stemde ons tot een dankbaar genot en het bij voorraad smaken van die genoegens, welke ons, gedurende ons verblijf in den Haag, wachtende waren. Steeds aan het woelig Amsterdam door pligt en roeping gebonden, beloofden wij ons veel van onze wandelingen in het Haagsche Bosch, hetwelk, kort bevorens, de schoonste veranderingen had ondergaan, en wij bevonden ons, bij de gesprekken

{==657==} {>>pagina-aanduiding<<}
daarover, in eene aangename gemoedsstemming. De ondervondene teleurstelling was vergeten, en had plaats gemaakt voor een vurig verlangen, nu spoedig aan het doel onzer kleine reize te komen.
Dit verlangen moest echter aldra eene onaangename beproeving ondergaan; want aan het einde der vaart, bij Halfweg, gekomen, en niet anders vermoedende, dan dat de voerman den hoogen dijk, regtsaf, zou zijn opgereden, werden wij in die verwachting teleurgesteld, en draaide onze Automedon den stal der herberg in.
Onze ontevredenheid op den voerman werd hierdoor van nieuws gewekt. Wij hadden ter naauwernood een uur gereden, en reeds nu een' stal aan te doen, kwam ons regt verdrietig voor. Zouden wij, op deze wijze, elken stal binnenrijden, hoe veel vertraging moest dat niet opleveren! en de ondervondene teleurstelling had ons verlangen, om spoed te maken, vermeerderd.
Wij kenden onzen voerman voor een bekwaam en nuchter man, en juist dit vermeerderde onze bevreemding. Zoodra ik derhalve zijn voornemen tot het inrijden van den stal bespeurde, nam ik mij voor, hem te vragen, of hij ook soms voornemens zijn mogt, alle stallen tusschen Amsterdam en 's Hage aan te doen, en ons....
Maar, te midden van mijne gemelijke redenering, werd ik eensklaps gestoord door een geweldig en ongewoon geluid, waarvan wij de oorzaak niet konden gissen - op hetzelfde oogenblik, dat wij den stal inreden, hoorden wij een' hevigen slag en gekraak, als stortte een deel der stalling ter neder.
Wij stegen, beide door het gebeurde ontsteld, uit het rijtuig, en aanschouwden aldra, wat er was voorgevallen. Twee uitmuntend schoone koetspaarden waren den hoogen zeedijk komen afhollen, en, in plaats van hunne rigting links, op den weg naar Amsterdam, te nemen, hadden zij, belemmerd door den disselboom, dien zij met zich voortsleepten, hunnen loop regtuit voortgezet. Hier echter, aan den kant van het Haarlemmermeer, bevond zich de geslotene stalpoort, en dit getimmerte stuitte de beide dieren in hunne ontzettende vaart, maar droeg tevens de blijken van den geweldigen schok, waaraan het was blootgesteld geweest. De deur ter linkerzijde lag, met den zwaren eikenhouten deurpost, ter aarde; die aan de regterzijde was zwaar beschadigd, maar de deurpost was, door het losrukken der stevige ijzeren hengsels, staande gebleven; een der paarden hing, met het voorlijf, op en over de halfbezwekene deur.
De beide edele dieren hadden zich jammerlijk bezeerd, het eene aan den hals, het andere aan de borst, want daar ter plaatse hing, bij beiden, de huid, als 't ware, in lappen, van een' of anderhalven voet in omtrek, nederwaarts. Wij

{==658==} {>>pagina-aanduiding<<}
konden dit droevig schouwspel niet lang aanschouwen, maar begaven ons naar de herberg, ten einde aldaar eenigzins van onze ontsteltenis te bekomen. Spoedig vernamen wij nu, dat de beide dieren, aan de andere zijde van het Huis Zwanenburg, water gekregen hebbende, bij het uitrijden van den stal aan het hollen waren geslagen; dat zij, aan het oprijden van den dijk, het rijtuig hadden omgeworpen, en, met den gebroken disselboom, den weg hadden genomen, dien wij zoo straks hebben aangeduid.
Bij ons was, inmiddels, de ontevredenheid op onzen voerman, wegens het inrijden van den stal, geheel geweken. Immers, ware hij doorgereden, dan hadden de hollende dieren ons, in het oprijden van den hoogen zeedijk, ontmoet, en - wat dan ons lot had kunnen worden, valt, van achteren, moeijelijk te berekenen; maar, te oordeelen naar den geweldigen schok, dien een forsche deurpost en twee zware deuren niet hadden kunnen wederstaan, te oordeelen naar de zware kwetsuren, die de beide paarden hadden bekomen, konden wij eenigermate beseffen, hoe droevig ons lot had kunnen zijn geworden.
Kennelijk was ons alzoo de bewarende hand der Voorzienigheid gebleken; maar eene in zichzelve geringe, ja zelfs schijnbaar nietige omstandigheid deed ons eene zonderlinge tusschenkomst van hooger bestuur, met een dankbaar gevoel, opmerken.
Zoo even zeide ik, dat onze ontevredenheid op den voerman geheel was geweken; en, met den, insgelijks ontstelden, man in gesprek tredende over het gebeurde, waren zijne volgende woorden zeer opmerkelijk: ‘Ik zou,’ sprak hij, ‘hier de paarden geen water hebben gegeven, want daartoe hebben de beesten nog te weinig geloopen; maar ik moest ergens zijn, en daarom reed ik den stal in, dat ik anders niet zou gedaan hebben; maar van den morgen heb ik mij, omdat het al zoo laat was, geen oogenblik tijds gegund.’
Ik ben, ondanks mijn hartelijk geloof aan het bestaan en de voortdurende werking van Gods voorzienigheid, hoogst afkeerig, om hare gangen en wegen op nietsbeteekenende kleinigheden van het beuzelachtig leven toe te passen; immers vervalt men hierdoor niet zelden tot het vormen van Gode onwaardige begrippen, indien al niet tot dweeperij. Maar, aan den anderen kant, beklaag ik hen, die, in hunne hooge wijsheid, de waardij der middelen berekenen, waardoor het der goede Voorzienigheid behaagt, ons uit dreigende gevaren te redden, en liever schaar ik mij aan de zijde van hen, die eerbiedig vragen: ‘wat is groot, wat is klein bij God?’
Het te laat komen van onzen voerman zou ons, aan Halfweg, zonder oponthoud, doorgereden zijnde, in de gevolgen, een groot ongeluk, welligt den dood, hebben kunnen

{==659==} {>>pagina-aanduiding<<}
berokkenen; maar nu moest juist, menschelijkerwijze gesproken, dit te laat komen onzen voerman verpligten, den stal in te rijden - en dit wel ten regten tijde - want weinige seconden later, en ons rijtuig zou den geweldigen schok der hollende paarden te verduren gehad hebben!
Den geheelen dag spraken wij over het voorval, en over Gods zonderlinge bewaring, ons betoond - lang bleven de indrukken daarvan bij ons levendig - en thans, nu er jaren vervlogen zijn, denken wij nimmer aan het gebeurde, zonder dankbare erkentenis aan den God onzes levens en van alle weldadigheid.
Ja, het is zoo; er waakt over ons een onzigtbaar Oog, en eene onzigtbare Hand geleidt ons door dit leven! Ware de overtuiging hiervan bestendig levendig bij ons, en ons geloof aan Gods bijzondere voorzienigheid krachtig en ongekrenkt, hoe vele angstige zorgen en bekommeringen zouden dan haar vermogen op onzen geest en ons hart verliezen! Met hoe veel gerustheid zouden wij dan de toekomst, ook waar deze donker is, tegenzien, en het lot van ons en de onzen, met dat van het Vaderland en der Menschheid, ootmoedig, eerbiedig en geloovig toevertrouwen aan Hem, die nimmer heeft opgehouden te toonen, en bestendig toonen zal, dat dien Hij bewaart wél bewaard is!

De tijger van het schrikbewind.

Tijdens het Schrikbewind van robespierre, vertoonde een man te Parijs, onder andere wilde beesten, een' Bengaalschen Tijger van de grootste soort, die vandaar den naam draagt van Koninklijken Tijger. Maar - het Koningschap, en alwat Koninklijk was of heette, verbannen zijnde, bekroop den Directeur der Menagerie de vrees (in die afschuwelijke dagen inderdaad niet ongegrond) voor geregtelijke vervolging, wanneer de woorden tigre royal onder de schilderij voor de deur der tent prijkten. Hij streek dezelve daarom door, en men las nu, in plaats daarvan: tigre national!

Anecdote van den dag.

De Generaal lafayette bevond zich onlangs, op een diner, gezeten naast eenen Bisschop. ‘Mijnheer,’ zeide de Generaal, ‘mag ik u van patrijzen dienen?’ - ‘Ik bedank u,’ antwoordde de Bisschop; ‘'t is vandaag Vrijdag.’ - ‘Maar ze zijn, opzettelijk voor u, au maigre gereed gemaakt.’ - ‘Dat is dan even zoo,’ hernam de Prelaat, ‘als uw Burgerkoningschap; men heeft hetzelve en républicaine gekleed, om u te belezen hetzelve aan te nemen.’





{==660==} {>>pagina-aanduiding<<}

Nuttige wenk, naar vader Cats, vooral in deze dagen.

Vele lieden zich dezer dagen voor de heerschende ziekte zoo bevreesd makende, alsof men nu door middel van de Cholera alléén aan zijn einde komen kon, ja alsof de dood hen nu overvallen zou, vroeger dan hun stervenstijd anders daar zou zijn geweest, heb ik dit tijdstip geschikt geacht, om der Redactie van dit Tijdschrift het nevensgaande stukje ter plaatsing in hetzelve aan te bieden: het is eene verkorting en omwerking van een vers uit Vader cats, te vinden in zijn 80 jarig Leven, op bl. 605. editie in folio.
K.

Dewijl ik van mijn jeugd gedacht heb aan mijn sterven, 
Wil ik tot eenig nut thans schrijven voor mijne erven 
't Geen volgt: Ei, stelt u vóór een' Koning, hoog in staat, 
Wien, door een' trouwen bô, een ander weten laat, 
Dat bij hem, aan zijn hof, zich zeven mannen 'vinden, 
Die hij gestaag onthaalt gelijk zijn trouwste vrinden, 
En dat van hen nogtans er één is, die voor vast 
Hem 't leven nemen zal. Wat nu den Koning past, 
Is zeker, dat hij let op al dier zeven gangen, 
Opdat hij onvoorziens niet worde in 't net gevangen, 
Dat voor hem ligt gespreid, en zij een man des doods. 
Vraagt iemand: maar wie toch verkeert in zoo veel noods? 
Wie is die Vorst, wie zijn die snoode hovelingen? 
Ik antwoord: Gij en ik, en al wie ons omringen, 
Zijn 't beeld des Konings, dien de dood eens treffen zal 
Op een' der dagen, die, staag zeven in getal, 
In ied're week op nieuw zich volgen bij ons leven, 
Maar van wie zeker één ons zal den doodsteek geven. 
(Ik meen hier dagen, als ik hovelingen noem.) 
Nu, is 't niet billijk, ja verstrekt het niet tot roem 
Aan wie op aard' vertoeft, dat van zijn jonge jaren 
Hij zich bedachtzaam 'draag, en, wijl hij van gevaren 
Gestadig is omringd en 't uur des doods niet kent, 
Zich aan een vroom gedrag van eerst' af aan gewent? 
God maakte ons niet bekend wanneer wij sterven zullen, 
Om ons te nopen steeds de pligten te vervullen, 
Die tot der zielen heil ons voorgeschreven zijn; 
Zoo wacht u voor het kwaad, ja zelfs ook voor den schijn, 
Opdat, als Hij u roept, gij steeds bereid moogt wezen - 
Dan 'hoeft gij voor geen straf in de eeuwigheid te vreezen. 

No. XI. Boekbesch. bl. 466. reg. 14. staat eerst, lees ernst.
- XII. Mengelw. bl. 536. reg. 3. - worden - wenden.
- XIII. - bl. 612. reg. 7. - kannen - kunnen.


{==661==} {>>pagina-aanduiding<<}

Mengelwerk.





Heilzame gevolgen van den benarden toestand, waarin wij door de vijandschap der Belgen ons bevinden.

Door

S.E. Wieling. (*)

Toen de man des gewelds viel, en Frankrijks heerschappij weder binnen de oude grenzen beperkt was geworden, hoopte men op langdurigen vrede. De volken haakten naar rust, en magtige Vorsten, het oorlogen moede, sloten een Verbond, dat zij Heilig noemden. Een nieuw tijdperk van geluk scheen aan te breken. Maar weldra begonnen verstandigen in te zien, dat die hoop zoude vervliegen, als een nietig droombeeld. Napoleon was geenszins de eenige man, die aan de bedoelingen zijner eerzucht het welzijn van duizenden en tienduizenden wilde opofferen. Verderselijke woelingen der driften openbaarden zich weldra op nieuw. De volken van Europa, schoon allen belijdenis van Christelijk geloof doende, hadden in het algemeen nog te weinig echt Christelijke beginselen en zeden, om duurzaam heil in ongestoorde rust te kunnen genieten. Doch tevens was er te veel verstandelijke ontwikkeling - te midden der menigvuldige oorlogen en omwentelingen de menschelijke geest te zeer opgewekt geworden tot nadenken, dan dat alles zich weder in de oude vormen zoude hebben laten dwingen. Daar, waar bestuurders de behoefte des tegenwoordigen tijds miskenden, ontstond misnoegen. De maatregelen, tegen hetzelve genomen, waren die van feilbare menschen. Troonen waggelden, en woest geweld be-
{==662==} {>>pagina-aanduiding<<}
dreigde het algemeene welzijn. De geschiedenis der laatste jaren is nog te ingewikkeld, en wij zelve zijn er te zeer in betrokken, dan dat wij nu reeds geheel naar waarheid zouden vermogen te oordeelen over den zamenhang, over de oorzaken en uitwerkselen der gebeurtenissen. Eene groote mate van kennis, maar ook van behoedzaamheid, wordt hiertoe vereischt. Wie staat er zoo hoog, dat hij het groote geheel zou kunnen overzien? Eenzijdige beschouwing leidt tot ongegronde gevolgtrekkingen. Aan weinigen is het gegeven, menschen en zaken regt te beoordeelen. Dat ons Vaderland deelt in de schokken, die
Europa beroeren, dit weten, dit ondervinden wij dagelijks. Zware rampen hebben ons getroffen, en nog is de toekomst stikdonker. Wij kunnen dit geenszins ontkennen. En evenwel hebben wij reden, om ons te verblijden, dat wij deze plek gronds bewonen. Wat genieten wij hier nog veel goeds, in vergelijking van andere landen! Nergens in ons werelddeel is het volksgeluk volkomener.
In het algemeen zal ieder dit gaarne erkennen. De gebeurtenissen, welke wij beleven, hebben echter ook voor ons smartelijke gevolgen. Menigeen gaat gebukt onder zwaren last en treurt, terwijl men met opoffering van goed en bloed niets schijnt te vorderen. Deze gesteldheid van zaken is zeker weinig geschikt, om te bemoedigen. Nuttig intusschen kan het zijn, dat wij de dingen van onderscheidene kanten beschouwen. Welligt bemerken wij dan eene gunstige zijde, waarop wij vroeger te weinig acht gaven. Behoorlijke waardering van het goede te midden des kwaads strekt altijd, om tevredenheid te bevorderen, en tot standvastige volharding in loffelijke beginselen op te wekken.
Hierom wenschte ik eenige oogenblikken de aandacht te bepalen bij de heilzame gevolgen van den benarden toestand, waarin wij door de vijandschap der Belgen ons bevinden. Ik weet over bekende zaken niets nieuws te zeggen, maar koos dit onderwerp, dewijl ik innig overtuigd ben, dat elke herinnering van zoodanigen aard altijd meer of min zal strekken, om niet alleen tot geduld

{==663==} {>>pagina-aanduiding<<}
en standvastigheid aan te moedigen, maar tevens ook, om aan te zetten tot verstandige aanwending van alles, wat volksgeluk kan bevestigen en verhoogen.

De jongste gebeurtenissen in de Nederlanden kunnen uit verschillende oogpunten beschouwd worden. Vanhier, dit velen de afscheiding van België heilzaam voor ons achten, terwijl anderen het tegendeel beweren. Bij beoordeeling van zoodanige zaak behoorde men persoonlijke belangen en vooraf opgevatte meeningen geheel ter zijde te stellen; maar wie doet dit, zoo veel noodig is, om niet door partijdigheid verbijsterd te worden? De landbouwer, de handelaar, de winkelier, de ambachtsman, de fabrikant, de zeeman, de arbeider - ieder heeft zijne bijzondere belangen en veelal ook zijne bijzondere wijze van zien. De talrijke klasse van den zoo nuttigen middelstand kwijnt bij vermindering van verdienste, terwijl de belastingen zwaarder worden. Menig rijke bekommert zich om zijne bezittingen, welke door den oorlog in gevaar komen. De arme, met behoeftigheid worstelende, treurt om het gemis van eenen zoon, die steun en troost des ouderdoms was. Daar zijn echter ook lieden, die tijdelijk voordeel trekken uit verwarring en algemeene ellende.
Gewoonlijk helt men over, om in de eerste plaats op winst en verlies te zien. Het ware ook onmogelijk, bij de tegenwoordige gesteldheid der menschelijke zaken, daar levensonderhoud en levensgenot met behoeften gepaard gaan, de tijdelijke belangen te vergeten, of slechts weinig in aanmerking te nemen. De schade, door het schandelijk gedrag van het ondankbare België ons veroorzaakt, doet op eene smartelijke wijze zich gevoelen. In vele bedrijven is stilstand of kwijning. De toerustingen ten strijde vorderen verbazende uitgaven. Men getroost zich opofferingen, en de staatsschuld bereikt eene verontrustende hoogte. Een goed deel der jonge manschap staat aan de grenzen; en wie weet, of niet menigeen ongeschikt voor vroegere werkzaamheden zal terugkeeren?

{==664==} {>>pagina-aanduiding<<}
Bovendien, daar is gebrek aan vertier, en geen arbeid voor alle ledige handen. De groote meerderheid der bevolking moet dus verarmen.
Wij kunnen derhalve de nadeelen niet gering achten, wanneer wij de zaak van dezen kant beschouwen. De voordeelen daarentegen, uit de jongste gebeurtenissen te trekken, vertoonen zich niet terstond zoo duidelijk voor ieder. Ze zijn er echter, en geenszins onbeduidend te rekenen. Trouwens, wat is volksgeluk, en waarop berust hetzelve? Men moet hier onderscheid maken tusschen stoffelijke en zedelijke belangen. Beiden zijn echter niet geheel strijdig of volstrekt onbestaanbaar met elkander. Rijkdom zonder deugd baat weinig; maar zekere mate van uitwendige welvaart wordt evenwel vereischt tot verstandelijke ontwikkeling en zedelijke vorming der menschen. Ook is het omgekeerd waar, dat zedelijke veredeling in naauw verband staat met het bevorderen der stoffelijke belangen van een volk; maar niet oogenblikkelijk, meestal na verloop van tijd, vertoonen zich deze heilzame gevolgen.
De geschiedenis van vroegere tijden kan het ons leeren. Een niet geheel verbasterd volk trekt gewoonlijk nut uit den tegenspoed. Denkt aan den tachtigjarigen oorlog, dien onze Voorvaderen tegen het destijds magtige Spanje hebben moeten verduren. Hoe hagchelijk stond dikwerf de kans, en hoe roemrijk was de uitkomst voor onzen Staat, die uit geringe beginselen groot is geworden! Maar ieder volk heeft zijne tijdperken van ontwikkeling en stilstand. Niet altijd gaan de menschelijke zaken voorwaarts; en wat de menigte voor geluk houdt, dat blijkt van achteren weleens gevaarlijk of nadeelig te zijn. Van dien aard was weleer de grootheid onzes Vaderlands. Toenemende welvaart veroorzaakte rijkdom, en de rijkdom werkte niet overal ten goede op het volkskarakter. Weelde, ook in geringere standen te zeer doorgedrongen, deed vroegere eenvoudigheid, en met die eenvoudigheid tevens de oude degelijkheid verminderen. Aan uitwendige beschaving werd gewonnen, maar aan in-
{==665==} {>>pagina-aanduiding<<}
nerlijke sterkte verloren. De voorspoed dier dagen ging dus gepaard met nadeelen, die vooral op volgende geslachten zouden drukken.
Daarbij kwam heillooze tweedragt. Dat eendragt magt maakt, wisten onze Voorvaderen, en ondervonden zij in gevaarlijke omstandigheden. Daarom kozen zij deze schoone zinspreuk en stelden ze op hunne munt, ten einde men dagelijks dezelve voor oogen zou hebben, en zich herinneren, wat vooral een klein volk sterk kan maken. Desniettegenstaande ontbrak van eersten af de zoo wenschelijke eensgezindheid. Mannen van aanzien en invloed volgden, misschien over en weder met goede meening, verschillende wijze van zien. Ieder stond op zijn gevoelen en wilde het doordrijven. Vandaar verdeeldheid in den lande; terwijl de menigte, ofschoon van de eigenlijke gesteldheid der zaken meerendeels onkundig, partij trok, en weleens met blinden ijver zich daden veroorloofde, die eene bezadigder nakomelingschap, ware het mogelijk, gaarne uit de Vaderlandsche Geschiedenis zoude willen doen verdwijnen.
Het thans levende geslacht heeft nog de smartelijke gevolgen dier woelingen en onlusten ondervonden. Vernietiging van ons volksbestaan moest eindelijk het middel worden, om de oude veete te doen ophouden. Die genen onder ons, welke reeds tot middelbaren ouderdom of verder zijn gekomen, herinneren zich de dagen hunner jeugd, en waarderen thans des te meer eene eensgezindheid, welke men vroeger niet kende. Dit vooral strekt tot bemoediging onder de rampen, welke wij nu beleven. Een Vorst, die in waarheid kan zeggen: Ook over mijn hoofd heeft de storm der Omwentelingen gewaaid, toont geschikt en waardig te zijn, om over een volk te regeren, dat wel was vernederd, maar geenszins te diep gezonken, om nut te trekken uit de dure lessen eener bedroevende ondervinding.
Sedert het uitspreken dier onvergetelijke woorden van vergeven en vergeten, was er slechts ééne leuze in ons herwonnen Vaderland, en ieder schaarde zich gewillig

{==666==} {>>pagina-aanduiding<<}
om den troon eens Nederlanders, die het middelpunt van vereeniging voor allen kon worden. Men had wijsheid in de school des tegenspoeds opgedaan, en wilde geenszins het wezenlijk goede voorbijzien, om eene denkbeeldige volmaaktheid na te jagen. Bovendien, de genen, welke misschien in bespiegeling of in het afgetrokkene aan eenen anderen vorm van bestuur de voorkeur zouden meenen te moeten geven, dweepen niet met namen of theoriën, maar letten op zaken, en verblijden zich, de innigste hoogachting te kunnen hebben voor eenen Koning, die, moge Hij als mensch voor dwalen blootstaan, toch steeds met wijze beradenheid handelt, en bij voortduring door daden toont, het goede te willen.
Ons volksgeluk, ofschoon er dan veel te wenschen overbleef, scheen voor geruimen tijd op tamelijk hechten grondslag gevestigd te zijn, en men leefde over het algemeen tevreden. Verblijd wegens herstelde rust en eensgezindheid, zouden wij verder ons hebben kunnen vergenoegen, zoo wij maar niet gestoord waren geworden in onze genietingen. Menschelijke zaken hebben altijd iets onvolkomens; maar het Nederlandsche volk was vatbaar voor meerdere ontwikkeling. Dit blijkt nu reeds, en zal, vertrouw ik, verder nog blijken.
Men behoeft geenszins de onheilen en nadeelen des verraderlijken opstands van het ondankbare België te ontkennen, om te beweren, dat wij er voordeelen uit trekken kunnen, welke door de bewerkers niet bedoeld werden. Staatkunde had het ongelijksoortige willen vereenigen. Met welke oogmerken het geschiedde, zal welligt een geheim blijven voor de niet-ingewijden. Van achteren bemerken wij echter te duidelijker de gevaren, waaraan wij gelukkig zijn ontkomen. De naauwe verbindtenis met eene talrijker bevolking, die in verstandelijke en zedelijke ontwikkeling zoo verre beneden ons staat, konde zeer ligt ons aanmerkelijk nadeel toebrengen. Bij vermeerderde betrekkingen en toenemende verbroedering, zouden wij te eerder in verzoeking hebben moeten komen, om de goede hoedanigheden van ons volkskarakter te laten

{==667==} {>>pagina-aanduiding<<}
verloren gaan, en vreemde zeden aan te nemen, die onzen landaard niet passen.
Ziet men alleen op stoffelijke belangen, de grootere welvaart in België, gedurende de vijftien jaren van vereeniging, is eene bekende daadzaak, en mag voor afdoend bewijs gehouden worden, dat wij te dien opzigte, in het algemeen en op den duur, niet kunnen verliezen bij de scheiding. Het blijft echter waar, dat een rijk van grootere uitgebreidheid gemakkelijker de kosten van bestuur draagt en voor sommige dingen een beter vertier oplevert, terwijl de onderscheidene gedeelten over en weder elkander kunnen bevoordeelen. Maar anders is het gelegen met onze zedelijke belangen. Het fabrijkwezen in België moge tijdens de vereeniging, en wel ten gevolge dier vereeniging, gebloeid hebben, aanwinst voor wetenschappelijke beschaving en zedelijke veredeling konden wij van daar niet verwachten. Men wilde van ons geenszins de weldaad van verbeterd onderwijs der jeugd aannemen. Het middel, dat hier zoo heilzaam tot vermeerdering van volksgeluk heeft gewerkt, werd dáár verworpen. Reeds lang mogten wij ons verblijden in godsdienstige verlichting en verdraagzaamheid; bijgeloof en ongeloof heerschten onder de Belgen. Wij kenden de ware vrijheid, bij welker genot men orde en wet eerbiedigt; hunne liberteit is losbandigheid, die met baldadige hand het maatschappelijk welzijn verwoest. Bezadigdheid kenmerkt onzen landaard; de Belg laat ligter zich verbijsteren door valsche voorstellingen. Hier heerscht bij de kern der bevolking nog zucht voor het huiselijk leven; dáár worden de vermaken der uithuizigheid meer nagejaagd. Kortom, de vereeniging met België, uit een zedelijk oogpunt beschouwd, kon ons geen voordeel aanbrengen. Wij hadden integendeel gevaren en nadeelen te vreezen. Dat gedeelte onzer bevolking althans, hetwelk in een van ons vervreemd land betrekkingen aanknoopte, en, uit hoofde van omstandigheden, meer gemeenzamen
omgang met lieden van verschillende denkwijze en zeden moest hebben, kon ligt in verzoeking komen, om al-
{==668==} {>>pagina-aanduiding<<}
lengs het goede, dat ons volk eigen is, te laten varen, en daarentegen over te nemen, wat niet nuttig ware. Ofschoon wij eene zedelijke meerderheid hebben, zoude het echter, daar wij in aantal de minderheid uitmaken, steeds ten hoogste moeijelijk gebleven zijn, ons volkskarakter te bewaren, en invloeds genoeg te erlangen, om onrustige en onkundige landgenooten, die op hunne grootere menigte niet weinig zich laten voorstaan, tot eene gewillige en voor henzelven heilzame navolging te bewegen.
Hoe veel reden tot droefheid de treurige verblinding van de misleide en tot oproer aangezette Belgen dan ook geven moge, wij trekken reeds aanvankelijk dit nut uit hunne dwaasheid, dat wij naauwer aan elkander ons aansluiten, en digter nog om den troon eens beminden Konings ons scharen. Wij hebben niet meer te vreezen, dat gemeenzame omgang met hen nadeeligen invloed op ons volkskarakter zal hebben. Van verbitterde vijanden neemt men geenszins de wanbegrippen en kwade gewoonten over. Wat tot ons verderf was beraamd, heeft integendeel tot nu toe voor ons heilzame gevolgen. De gebeurtenissen, sedert de uitbarsting des oproers voorgevallen, zijn zoo vele middelen geworden, om een' uitmuntenden volksgeest onder ons op te wekken en levendig te houden. De pogingen, door kwaadwilligheid aangewend, om wantrouwen en misnoegen in de gemoederen te verspreiden, hebben geen doel getroffen. In de hagchelijkste oogenblikken openbaarde zich alhier het volkskarakter zeer schoon. Edele verontwaardiging over de onbillijke eischen eener vreemde staatkunde heeft fiere vrijheidsliefde onder alle standen aangewakkerd. Een tiendaagsche veldtogt was genoegzaam, om aan de wereld te toonen, wat vreedzame burgers vermogen, die den krijg niet beminnen, maar met heldenmoed strijden, wanneer zij, getrouw aan wet en Koning, te wapen geroepen worden, niet om veroveringen te maken, maar om billijken vrede te bespoedigen.
Heeft, van wege de tusschenkomst der vreemde over-
{==669==} {>>pagina-aanduiding<<}
magt, het doel niet geheel naar wensch bereikt mogen worden, voor onze eigene zelfstandigheid is er echter onberekenbaar veel gewonnen. De herinnering dier gebeurtenissen zal nog op volgende geslachten ten goede werken. Wij ondervinden thans vooral, dat eendragt magt maakt. Hoe meer wij door vreemde staatkunde gedwarsboomd worden, des te beter komt de vaderlandsliefde uit. Welk eene ontwikkeling van krachten op deze kleine plek gronds! Moge onze bevolking niet talrijk wezen, wij zijn echter sterk, wanneer het op verdediging van vrijheid en Vaderland aankomt. Heeft de geschiedenis onzer Voorvaderen, zelfs in hunne roemrijkste dagen, ooit dergelijk voorbeeld van eensgezindheid opgeleverd? Wat is het vertrouwen tusschen volk en Regering thans groot! Men behoeft het gemeen onzer volkrijke steden niet door geweld van wapenen in bedwang te houden. In alle standen openbaart zich warme vaderlandsliefde, en men doet gewillig zware opofferingen, dewijl de nood het vordert.
Zoodanig zijn onder ons de gevolgen van den tegenspoed, waarmede wij te worstelen hebben. De vijanden, die ons meenden te schaden, werkten, onwetend en zonder het te willen, mede, om dezen goeden geest in ons midden op te wekken en te versterken. Men merke hier vooral den weldadigen invloed des Christendoms op, waardoor wij veerkracht en sterkte erlangen. Menig buitenlander moge ons miskennen en in zijne ligtzinnige verbijstering spotten met onze godsdienstigheid, wij schamen er ons niet over. Wij verfoeijen eene zoogenaamde verlichting, die met zedelijkheid niets gemeen heeft. Onder alle de bedroevende gebeurtenissen was het steeds een opbeurende troost, dat een godsdienstige geest zoo algemeen zich onder ons openbaarde. Bijkans elke brief, zoo van de door het lot ten strijde geroepene jongelingen, als van de vrijwillig te wapen gesnelde manschap, heeft ten bewijze mogen strekken, hoe vertrouwen op God onze legermagt bezielt, en heldenmoed door Christelijke beginselen wordt veredeld.

{==670==} {>>pagina-aanduiding<<}

En letten wij op den inhoud der menigvuldige geschriften, die over de bekende gebeurtenissen handelen - op leerredenen en redevoeringen vooral, betrekkelijk onzen toestand uitgesproken of in het licht gegeven, wij ontwaren bijkans in allen een' goeden, echten, onbekrompen godsdienstigen geest. Wij hebben reden, om hierover ons te verblijden, en ons zelven geluk te wenschen, dat ten dage der beproeving ons volkskarakter van zoo gunstige zijde zich vertoont. Wat er dan tegen den geest onzer eeuw weleens ingebragt moge zijn, of misschien met eenig regt ingebragt kunnen worden, wij merken dankbaar het goede op, dat nu reeds is, en wij verwachten eene nog betere toekomst. Laat het waar zijn, dat niet alles, wat vaderlandsliefde of deugd heet, uit de reinste beginselen voortkomt, wij hebben echter reden, om te vertrouwen, dat godsdienstigheid nog meer algemeenen invloed heeft, dan men anders bij gewone omstandigheden zich zoude verbeelden. Een klein volk, door voormalige landgenooten verguisd en door magtiger naburen tegengewerkt, maar desniettemin volhardende in kloekmoedige standvastigheid en vertrouwend op de toekomst wachtende - zoodanig volk, sterk door eensgezindheid en steeds worstelende met tegenspoed, levert een belangrijk verschijnsel op, vooral in deze dagen van verwarring en oproerigheid.
Waarlijk, wij behoeven ons niet te schamen over onzen landaard, die, ten gevolge der bekende gebeurtenissen, zich vrijer en zelfstandiger begint te ontwikkelen. Dwaas en gevaarlijk zoude het echter zijn, zoo wij nu hoogmoedig ons wilden verheffen op de voordeelen, welke wij aanvankelijk uit de afscheuring van België trekken. Dezelfde nederige, stille, godsdienstige geest moet onder ons bewaard blijven. Dezelfde behoedzaamheid, dezelfde inspanning van krachten is bij voortduring noodig. Wij bevinden ons op den regten weg, die tot volksgeluk moet leiden; maar wij hebben het einde nog niet bereikt. Moge al binnen kort een gewenschte vrede volgen, ook dán blijft er veel te behartigen over. Doch

{==671==} {>>pagina-aanduiding<<}
wij hebben Vertegenwoordigers, van wier wijsheid en vaderlandsliefde wij alles goeds mogen verwachten. Hunne beraadslagingen over de algemeene belangen kunnen het bewijzen. In vaderlandsche taal spreken de vaderlandsche mannen, rond en openhartig - zij dringen aan op vereenvoudiging en bezuiniging, zonder welke het volk, hoe gewillig ook, de lasten op den duur niet zoude kunnen dragen.
Ook dit nut trekken wij uit den tegenspoed, dat de opmerkzaamheid meer wordt gevestigd op bestaande gebreken, die de algemeene welvaart benadeelen. Wanneer alles den gewonen gang gaat, denkt men minder aan verkeerdheden, welke misschien door ouderdom gewettigd schijnen, maar evenwel geen gering nadeel toebrengen. Wij mogen vertrouwen, dat billijke klagten gehoor zullen vinden. Bij ondervinding weten wij reeds, dat men in menschelijke zaken geene denkbeeldige volkomenheid moet verwachten. Gevaarlijke zucht naar nieuwigheden zal dus den bezadigden Nederlander niet ligt van het regte spoor afleiden. Wij zoeken gaarne het betere, maar nemen omstandigheden in aanmerking, en weten, wanneer het zijn moet, ons te vergenoegen met het tegenwoordige, al zien wij ook de gebreken. Echte vaderlandsliefde, die niets overdrijft, kan nog meer algemeen worden en krachtiger werken. Onderwijs der jeugd, godsdienstige verlichting, zedelijke veredeling zijn de middelen, welke rust in den lande, volksgeluk en vastheid van staatsbestuur bevorderen. Onze Koning weet bij eigene ondervinding, hoe de volksgeest den troon schraagt en voor wankelen beveiligt. Wij mogen dus meer en meer zoodanige milde instellingen verwachten, welke met onze behoefte overeenkomen; terwijl geen stand, geen gewest opzettelijk boven anderen wordt bevoordeeld.
Datgene, wat men provincialismus noemt, was eertijds een groot kwaad in ons land. Nog werkt die oude zuurdeesem ginds en elders. De gemeenschappelijke strijd van krijgslieden, vrijwilligers en schutters uit alle gewes-
{==672==} {>>pagina-aanduiding<<}
ten tegen den algemeenen vijand heeft mede toegebragt, om naauwere aansluiting te bewerken. Mogten toch de beraadslagingen onzer voorname mannen nimmer aanleiding geven, om den vroegeren geest van verwijdering weder op te wakkeren! En ach, mogt eene billijke wetgeving ook aller belangen kunnen vereenigen! De een heeft den anderen noodig. Op zichzelven kan ieder niet staan.
In tijden van buitengewoon gevaar of van ongemeenen nood spant men de krachten in en zoekt redding. Behoefte maakt vindingrijk. Op heden is velerwegen stilstand en kwijning, ten gevolge van den verraderlijken afval onzer voormalige landgenooten. Welligt kan deze onzekerheid nog eenigen tijd duren. Maar wij hebben hulpbronnen in onszelven. Wij moeten die zoeken en er ons voordeel mede doen. Onze volksvlijt is voor ontwikkeling vatbaar. Wanneer milde beginselen het staatsbestuur kenmerken, en ware verlichting onder ons haren zetel houdt gevestigd, mogen wij hopen, dat de tegenwoordige rampen nog meer voordeelen in de gevolgen zullen bevorderen, dan wij thans kunnen zien of gissen.
Opgewekte vaderlandsliefde heeft reeds het plan doen ontwerpen, om eene vaderlandsche of zoogenaamde nationale kleederdragt in te voeren. Het denkbeeld op zichzelve is schoon en geenszins af te keuren. Vreemde kleeding, vreemde taal, vreemde zeden hebben wel eenig verband met elkander. Men denke slechts aan 1795 en aan de veranderingen onder volgende regeringsvormen. De eerste proeven ter invoering van nationale kleederdragt schijnen echter niet gelukkig uit te vallen, en geenszins de algemeene goedkeuring weg te dragen. Meer vaderlandsch ware het zeker, niet elke maand iets nieuws in te voeren, maar destige eenvoudigheid bij de kleeding in acht te nemen, en dan minder afwisseling te hebben. Vaderlandsch gewaad en vaderlandsche zeden behooren bij elkander. Men beware het goede van het volkskarakter, en poge het tot meer-
{==673==} {>>pagina-aanduiding<<}
dere volkomenheid te brengen; men merke gebreken op, en ieder beginne de verbetering bij zichzelven; men blijve getrouw aan wet en Koning; men leve werkzaam, matig en huiselijk; een ieder kleede zich naar zijnen stand, vergenoege zich in denzelven, en houde het hooge doel der menschelijke bestemming voor oogen: zoo zullen wij nut kunnen trekken uit den tegenwoordigen druk der tijden, en eene betere toekomst mogen verwachten.
Laat het dan zijn, dat de drang der omstandigheden nog meer opofferingen van ons vordert, wij kunnen ons dit getroosten, terwijl wij onze zedelijke sterkte zien toenemen. Getrouwheid aan goede beginselen maakt een volk groot en achtingwaardig. Zonder woordenpraal en zelfverheffing willen wij volharden in ware vaderlandsliefde. Vreemd geweld kan onze stoffelijke belangen benadeelen, maar ons geenszins de gehechtheid aan wet en Koning, de zucht voor ware vrijheid en orde, de eensgezindheid, die op godsdienstige verlichting en veredeling is gegrond, ontrooven. Moge de benarde toestand, waarin wij ons bevinden, nog geruimen tijd voortduren, eenmaal, dit is mijne innigste overtuiging, zal het einde van den moeijelijken kampstrijd, duidelijker dan wij thans zien kunnen, doen blijken, dat mannelijke volharding onberekenbaar veel heeft toegebragt tot verhooging van volksgeluk.

Ontwerpen tot vereeniging van den Atlantischen oceaan met de Stille Zuidzee.

(IIIde Artikel.)

Over dit groote doel begint zich, door de meer en meer voorkomende bescheiden, meer lichts te verspreiden. De verschillende ontwerpen hiertoe hebben wij in twee voorgaande artikels, onder den titel van Doorgraving der Landengte van Panama, aangestipt. Onder de daar vermelden schijnt het thans, bij verdere onderzoekingen, meer en meer te blijken, dat het Meer van

{==674==} {>>pagina-aanduiding<<}
Nicaragua er de beste gelegenheid toe aanbiedt, en dat derhalve het ontwerp, waarbij hetzelve tot doorvaart zou gebruikt worden, boven alle anderen de voorkeur verdient.
De Heer j. haefkens, oud Consul-generaal der Nederlanden in Centraal Amerika, heeft zeer onlangs een belangrijk werk uitgegeven over die nog zoo weinig bekende streek der Nieuwe Wereld, onder den titel van: Centraal Amerika uit een geschiedkundig, aardrijkskundig en statistiek oogpunt beschouwd (1832), waarin men vele belangrijke bijzonderheden daaromtrent vindt opgeteekend, en ook bijzonder omtrent dit groote ontwerp eenige opgaven, welke wij zeer belangrijk keuren en hier kortelijk zullen vermelden.
‘Indien immer,’ zegt aldaar de Heer haefkens te regt, bl. 374, ‘het ontwerp wordt ten uitvoer gebragt, waarvan men sedert lang gesproken heeft, de daarstelling namelijk eener gemeenschap tusschen de twee Oceanen, door middel van dit Meer (van Nicaragua), zal er eene omwenteling in het stelsel des koophandels ontstaan, gelijk aan die, welke de ontdekking van de Kaap de Goede Hoop heeft ten gevolge gehad. Niet alleen zullen de schepen van Europa en de Vereenigde Staten, naar de westelijke kusten van Amerika bestemd, Kaap Hoorn niet langer omzeilen, - eene reis, die, zoo al niet meer gevaarlijk, evenwel altijd zeer onaangenaam en langdurig is; maar het is waarschijnlijk, dat diegenen, welke naar China of de Indiën stevenen, insgelijks dezen weg zullen kiezen, al ware het alleen om van de passaatwinden gebruik te maken, die in den Stillen Oceaan heerschen. De thans bijna geheel verlatene oevers des grooten Meers (Nicaragua), en die der Rivier St. Jan, zouden dan het middelpunt van de zeevaart der wereld zijn, en gevolgelijk eene onschatbare waarde verkrijgen. Duizenden van Europeanen zouden zich in deze door den hemel begunstigde streken komen vestigen, en er door den koophandel en den landbouw in eenen gelukkigen staat verkeeren.’

{==675==} {>>pagina-aanduiding<<}

Dit groote werk wordt door den Heer haefkens in twee voorname deelen gesplitst, namelijk: 1o. De werken op de Rivier St. Jan. 2o. Die, welke noodzakelijk zouden zijn, om de gemeenschap tusschen het groote Meer (Nicaragua) en de Stille Zuidzee daar te stellen.
Ten einde dit een en ander, zoo als ook de volgende aanteekeningen, duidelijk te maken, voeg ik hiernevens een extract uit de Kaart van den Heer haefkens, die achter zijn gemelde werk gevoegd is, en waarop men de situatie van het Meer Nicaragua en dat van Managua, alsmede den loop der Rivier St. Jan gesteld vindt, 't geen onder het lezen van deze berigten terstond een duidelijk algemeen begrip van het geheele ontwerp zal doen vormen.
‘Door middel van de Rivier St. Jan,’ zegt haefkens verder, ‘ontlast het Meer zich in den Atlantischen Oceaan. Aan het begin der rivier en op haren linkeroever bevindt zich het kasteel van St. Carlos, op eene hoogte van 300 voeten gebouwd en van moerassen omringd. Hetzelve is daar geplaatst, om den ingang des meers te bestrijken; het kan 32 stukken kanon voeren, maar is thans in een' zeer bouwvalligen staat en slecht bezet,’ enz.
De rivier is er 5 à 600 voeten breed en 6 à 7 diep. Deze geringe diepte der rivier zou dus eene aanzienlijke verdieping behoeven, indien het misschien niet raadzamer ware, zoo als de Heer haefkens ook nader heeft opgemerkt, om een geheel nieuw kanaal, afgezonderd van of naast de Rivier St. Jan, daar te stellen.
‘Op ongeveer de helft van den loop der gemelde rivier, en op haren regteroever, wordt zij vereenigd met de Rivier St. Carlos, en lager met die van Serapiqui.’ Het schijnt derhalve uit deze situatie te blijken, dat er zoo wel uit het Meer Nicaragua, als door de beide Rivieren St. Carlos en Serapiqui, overvloedige voedingsmiddelen zullen bestaan, om, het zij de gekanaliseerde Rivier St. Jan, of wel een bijzonder kanaal daar langs, ten allen tijde van het benoodigde water te kunnen voorzien.

{==676==} {>>pagina-aanduiding<<}

‘Op 8 of 10 mijlen afstands van de haven van St. Jan verdeelt zich de rivier in twee takken, waarvan die ter regterzijde de breedste is en den naam van Rio Colorado aanneemt, welke rivier zeer ongelijke (van 9 tot 20 voeten) diepte heest. Beneden de Rio Colorado is het in 't algemeen zeer ondiep, vindende men in het drooge jaargetijde op verschillende plaatsen naauwelijks 2 voeten water, terwijl er vele kleine eilandjes in dit gedeelte der rivier zijn.’ Het schijnt intusschen nog niet bepaald te kunnen worden, welke der drie uitmondingen het geschiktste voor de daarstelling der kanaalvaart zoude zijn; of men namelijk een' der beide monden van de Rivier St. Jan zelve, waarvan er een in de haven van St. Jan uitkomt, zou moeren gebruiken, of wel daartoe de Rivier Colorado zou moeten worden gekozen.
De haven van St. Jan is vrij goed, en wordt dit oord ook niet voor ongezond gehouden; deze zou dus misschien als zeehaven voor den mond des kanaals vele voordeelen aanbieden. De Rivier Colorado schijnt daarentegen wijder en dieper te zijn, dan de andere riviermonden. De westelijkste mond (en deze is de eenige bruikbare) heeft doorgaans slechts 2 à 3, zelden 4 voeten water. Het zijn alleen de naauwkeurige onderzoekingen op het terrein, welke later de keuze hierin kunnen beslissen.
‘Van het Meer Nicaragua tot aan de Rivier St. Carlos, en van de Rivier Colorado tot aan den mond, is de grond langs de oevers laag en over het algemeen moerassig. Van het gedeelte, dat tusschen beide ligt, zijn de oevers verheven, doch nergens kunnen zij hoog genoemd worden. Dezelve zijn overal boschachtig, en op eenige weinige plaatsen ziet men heuvelen op een' korten afstand.’
Hiermede een algemeen denkbeeld gegeven hebbende, omtrent de mogelijkheid tot het daarstellen van een bevaarbaar kanaal uit den Atlantischen Oceaan naar het Meer van Nicaragua, gaat de Heer haefkens voort met de

{==677==} {>>pagina-aanduiding<<}
middelen aan te wijzen, welke er bestaan, om uit het gemelde Meer in de Stille Zuidzee te komen. Zijn Ed. zegt, dat de twee volgende doorsnijdingen de meeste aandacht verdienen:
‘1o. Nabij de Stad Nicaragua. De landengte is daar het smalste, zijnde niet meer dan 6 mijlen breed; maar dezelve is zeer bergachtig. De weg gaat over hoogten, welke 4 à 500 voeten boven de oppervlakte der zee verheven zijn. Men zegt, wel is waar, dat deze hoogten te vermijden zijn; maar in dit geval zou het kanaal langer worden,’ enz.
‘2o. Tusschen het Meer van Managua, dat insgelijks eene genoegzame diepte heeft, en een' diepen inham der Haven van Realejo. Deze grond bezit het voordeel van bijna effen te zijn, zeer zacht af te dalen, en van vast te wezen, zonder steenachtig te zijn; maar de afstand is meer dan het dubbel van dien der landengte van Nicaragua. Echter zou men hier de fraaije haven van Realejo hebben; terwijl men op het andere punt zou uitkomen bij die, welke St. Jan in het Zuiden genaamd wordt, maar klein en onveilig is.
Doch, om het kanaal aan de zijde van Realejo te graven, zou men nog de Rivier Tepitapa bevaarbaar moeten maken, hetgeen op zichzelve reeds een groot werk zoude zijn. Overigens vindt men er overvloedige bouwstoffen voor dijken, sluizen enz., en het is waarschijnlijk, dat men er een genoegzaam getal werklieden onder de inboorlingen zou vinden, die verkieslijk zijn boven de Europeanen, vermits zij reeds aan het klimaat gewoon zijn, en geen kosten van vervoer zouden veroorzaken; het arbeidsloon is van 1½ tot 2 realen daags (de reaal is ongeveer 30 centen).
Het Meer Nicaragua heeft 150 mijlen in den omtrek, en op eenigen afstand van de kust 6 tot 20 vademen diepte. De westelijke oevers zijn over het algemeen van 15 tot 30 voeten hoog en met bosschen bedekt, tusschen welke en het water een strand is van 20 à 30 voeten breed. De oostelijke oevers zijn meestendeels

{==678==} {>>pagina-aanduiding<<}
laag, en dikwijls moerassig. Dit Meer bevat onderscheidene eilanden, waarvan Ometepe het voornaamste is; het heeft een' hoogen vulkaan en 2 dorpen van 3 à 4000 Indianen.
Het Meer Managua is veel kleiner, en heeft slechts 60 mijlen in den omtrek. Op de Noordelijke kust staat de vulkaan van Monotombo, welke gewoonlijk rook uitwerpt en dikwijls aardbevingen veroorzaakt. In het midden des Meers ligt een fraai eilandje van eene kogelvormige gedaante, Monotombito genaamd.
Deze beide Meren worden vereenigd door de Rivier Tepitapa, welke door een' waterval, die in den droogen tijd 6 à 8 voeten hoog is, en door onderscheidene ondiepten onbevaarbaar wordt gemaakt. De oevers dezer Rivier zijn over het algemeen steenachtig en van 20 tot 25 voeten hoog.’
Ziedaar de jongste berigten en aanteekeningen omtrent dit allerbelangrijkste onderwerp, welke men aan den Heer haefkens verschuldigd is, wiens werk de aandacht van velen in eene hooge mate moet tot zich trekken. Welke der hier opgegevene doorsnijdingen er ook eenmaal gekozen worde, eene beslissing, die van naauwkeurige terreinsopnemingen moet afhangen, zoo schijnt het echter meer en meer zeker te worden, dat hier, bij het Meer van Nicaragua, de regte plaats is, die de meeste voordeelen aanbiedt, om, op de eene of andere wijze, de beide groote Wereldzeeën door een bevaarbaar kanaal te vereenigen.

f.w.c.




Herinneringen uit de geschiedenis van Portugal.

(Vervolg en slot van bl. 640.)

Johannes III. Met het prijzenswaardige inzigt, om hen als Zendelingen in zijne nieuwe overzeesche Staten te gebruiken, gaf deze Vorst toegang aan de Jezuiten, wier orde onlangs opgerigt was. Schoon hij in dezen veel nut

{==*1==} {>>pagina-aanduiding<<}


{== afbeelding 
	==} {>>afbeelding<<}
    


{==679==} {>>pagina-aanduiding<<}
van hen getrokken heeft, heeft de ondervinding in latere dagen het groote nadeel van den invloed, dien zij allengs verkregen, geleerd. De Inquisitie werd genoegzaam ter zelfder tijd in Portugal en Oostindië door johannes ingevoerd (1536), de handel grootelijks bevoordeeld en uitgebreid, en de oorlog tegen de bewoners van Afrika's noordkust met meer voordeel, dan onder zijns vaders bewind, gevoerd. Zes zonen, welke johannes III bij zijne gemalin catharina, Insante van Spanje, verwekt had, stierven vóór hem; de vijsde liet eene zwangere echtgenoot na, en, toen de Koning in 1557 overleed, volgde dit driejarig kind,
Don sebastiaan, onder de voogdijschap zijner moeder en van de Jezuiten, hare raadgevers, hem op; de Koninginweduwe, zijne grootmoeder, eerst, en zijn oom, de Kardinaal Infant Don henricus, daarna, de zaken van het rijk besturende. Alras legde sebastiaan zijne zucht naar roem en lauweren aan den dag. Om die te verkrijgen, en het kruis over de halve maan te doen zegevieren, maakte hij gebruik van den krijg, die over de opvolging onder de Marokkanen gevoerd werd, stelde zich voor, Afrika te veroveren, en ondernam, tegen den raad zijner bloedverwanten aan, in 1578, met 14000 man, het 50000 man sterke leger van zijnen vijand te verslaan. Dan, wat wel te voorzien was geweest, gebeurde. Eene volkomene nederlaag, en het omkomen van een groot getal Portugesche Edellieden, was sebastiaan's straf voor zijne roekeloosheid. Hij zelf sneuvelde, of verdween ten minste voor het oogenblik zoo geheel en al, dat men, in Portugal een hoofd der regering behoevende, de kroon opdroeg aan den nog levenden, schoon bijkans 70 jarigen grijsaard,
Don henricus, broeder van johanne III (sebastiaan's grootvader), den voormaligen Regent. Deze, de eenig overgeblevene Koningszoon van Portugal, zag zeer wel in, dat er na zijnen dood een hevige strijd over de opvolging moest ontstaan, dewijl er vele personen waren, die zijdelings regt op dezelve hadden, sleet dan ook den nog overigen tijd zijns levens in angstige overleggingen aangaande deze zaak, en overleed den 31 Januarij 1580, zonder dat hij het met de Staten van zijn rijk nopens zijnen opvolger eens geworden was.
Om niet al te wijdloopig te worden, zullen wij van de op den troon aanspraak makende personen slechts drie noemen.

{==680==} {>>pagina-aanduiding<<}
De eerste was philips II, Koning van Spanje, wiens moeder was geweest isabella, oudste dochter van Koning emanuel. De tweede, Don antonio, Prior van Crato, wiens vader was geweest emanuel's tweede zoon. De derde, johannes van braganza, of liever zijne echtgenoot, de toen nog levende jongste kleindochter van denzelfden emanuel, wier vader was geweest diens Konings zesde zoon.
Schoon hij geen geboren Portugees was, (een voordeel, dat de Hertog van braganza wèl bezat) wist philips door geld en kuiperijen zoo veel te bewerken, dat hij een groot gedeelte der natie op zijne zijde kreeg. Don antonio evenwel door een ander deel te Santarem tot Koning uitgeroepen zijnde, werd de befaamde Hertog van alva door zijnen meester aan het hoofd van een talrijk leger afgezonden, om de zaak van philips te doen zegevieren. Hoewel antonio zich moedig verdedigde, moest hij voor de overmagt bukken, en, gewond zijnde, de vlugt nemen. De Hertog van braganza, de minderheid zijner hulpmiddelen te regt erkennende, koos, na een weinig tegenstrevens, de partij van zich stil te houden, en zich met het genot van zijne uitgestrekte bezittingen en grooten rijkdom te vergenoegen; en zoo werd
Philips, als eerste Koning van dien naam voor Portugal, in 1581 algemeen gehuldigd en aangenomen. Antonio zocht intusschen hulp in Frankrijk, en bragt het zoo ver, dat hij op Terceira landde en daar eene korte wijle voor Koning speelde, maar zag zich eindelijk, door het aankomen eener Spaansche vloot, nogmaals verpligt de wijk te nemen, vestigde zich toen in Frankrijk, en overleed te Parijs in 1595. Tegen wil en dank aan Spanje onderworpen, durfde de Portugesche natie niets tot hare bevrijding ondernemen, zoo lang de gevreesde philips den schepter over beide rijken zwaaide, en Portugal scheen voor altijd met Spanje één rijk te zullen blijven uitmaken, toen johannes van braganza in 1582, zijne gemalin acht jaren later, en Koning philips I eerst in 1598 overleed. Onder laatstgenoemden Monarch vertoonden zich na elkander vier personen, die allen voorgaven, de in den krijg tegen de Mooren (1578) ermiste Don sebastiaan te zijn. Drie hunner waten zeker bedriegers; maar de vierde gaf in zijn' persoon en in zijne gesprekken zoo vele (men zoude bijkans zeggen) bewijzen, van de

{==681==} {>>pagina-aanduiding<<}
ware Koning van Portugal te wezen, dat de twijfel omtrent die zaak zelfs heden ten dage nog niet volkomen opgelost is. Zijne verschijning baarde dan ook in der tijd groote verlegenheid aan het hof van Spanje, terwijl die in Portugal groote blijdschap verwekte.
Philips II (III van Spanje), die zijns vaders opvolger was, liet welligt het leven van dien geheimzinnigen persoon verkorten; ten minste zijn dood volgde spoedig op zijne aankomst op de Spaansche kust (omtrent 1601). De tachtigjarige oorlog, waaraan Oud-Nederland deszelfs vrijheid verschuldigd is, was oorzaak, dat de Portugezen, gedurende hun lijden onder het juk van Spanje, allengskens meer en meer van hunne uitlandsche bezittingen verloren, daar hunne zeemagt te kort schoot bij die der Nederlanders, welke hen nu mede als hunne vijanden beschouwden, en in Oost en West veel afbreuk deden. Niet zonder spijt en leedwezen zagen de afstammelingen van het huis van Braganza eenen tweeden Koning van Spanje op den troon van Koning emanuel gezeten; dan, onmagt belette theodosius, de oudste zoon van johannes en catharina, zijn regt te doen gelden en eene poging tot eene omwenteling te wagen, hoewel het hem aan geenen moed of lust tot bevrijding van zijn allengs lager zinkend vaderland mangelde. Wel overleed philips II in 1621, maar
Philips III (IV van Spanje), zijn zoon, volgde hem zonder tegenstreving der Portugezen op, en theodosius bleef Hertog van Braganza tot aan zijn' dood, die voorviel in 1630. De nieuwe Hertog, Don johannes, was van een' stillen en vredelievenden aard, en betoonde zoo weinig zucht naar eenen hoogeren rang, dan dien, welken hij bekleedde, en integendeel zoo veel tevredenheid met het gemakkelijk, ja weelderig leven, dat hij te Villa Viciosa leidde, dat zelfs de Spanjaards, die de gangen van zijnen grootvader en van zijnen vader steeds zorgvuldig in het oog gehouden hadden, hunne angstige oplettendheid van hem, als van een' onschadelijken persoon, afwendden. Dan, johannes, in den echt getreden zijnde met Donna louisa de gusman, dochter van den Hertog van Medina Sidonia, vond in haar (schoon zij eene Castiliaansche vrouw was) al de zucht, die hem ontbrak, om Portugal vrij te maken. Bij het toenemend verval van 's lands welvaart, de tirannische wijze, waarop de natie door Spanje behandeld werd, en de algemeene ontevredenheid, welke

{==682==} {>>pagina-aanduiding<<}
daarvan het gevolg was, bragt louisa haren echtgenoot diens verpligting onder het oog, om als bevrijder van zijn vaderland op te treden. Zekere ambtenaar ribiero, die hoog in gunst bij den Hertog stond, sprak in haren zin, haalde eenige mannen van naam over, om met hem in het belang van zijnen meester te handelen, en werd door hen gelast, johannes te verzoeken, zich aan hun hoofd te stellen, ten einde gezamenlijk de omwenteling te beginnen. De Hertog aarzelde nog; dan, eindelijk zijn woord gegeven hebbende, begonnen de eedgenooten hun plan ten uitvoer te brengen. Op den 1 December 1640 maakten zij zich meester van Lissabon; den volgenden dag werd de Hertog van Braganza als Koning van Portugal uitgeroepen, onder den naam van
Johannes IV, en binnen een paar weken tijds zag hij zich, door het overgaan van alle steden en hoofdplaatsen, op den troon zijner voorvaderen gevestigd. Oorlog met Spanje was het natuurlijke gevolg van deze omwenteling; dan, Koning johannes deed zich in dezen van zulk eene gunstige zijde kennen, en regeerde zijn volk met zoo veel zachtheid en wijsheid, dat ieder zich over zijne verheffing verheugde, en Portugal voor Spanje verloren bleef. In 1656 eindigde deze Vorst zijn leven, nog treurende over het verlies van zijnen oudsten zoon, Don theodosius, die twee jaren vroeger overleden was.
Alfonsus VI, zijn tweede zoon, volgde hem, onder de voogdij zijner moeder louisa de gusman, op, alzoo hij slechts dertien jaren oud was. Deze Vorst wordt door sommige Historieschrijvers als woest van aard en tevens zwak van karakter, onbekwaam den schepter te voeren, en een speelbal zijner gunstelingen, afgeschilderd; terwijl anderen hem als het slagtoffer der listen van de Jezuiten, welken hij geen goed hart toedroeg, en van de heerschzucht zijner moeder, die ongaarne hem de teugels van het bewind in 1661 in handen gaf, doen voorkomen. Hoe dit zij, alfonsus verviel in minachting, en werd overgehaald, om de regering aan zijnen broeder Don pedro af te staan.
Deze, Don pedro, trad op als Regent van het rijk (1667), en de Koning zelf werd met veel staatsie naar het eiland Terceira overgevoerd, en daar onder een wakend oog gehouden. Koning philips IV, van Spanje, die intusschen niet opgehouden had oorlog tegen Portugal te voeren, was in 1665 overleden. Zijn opvolger karel II, door bijzon-
{==683==} {>>pagina-aanduiding<<}
dere, zijn rijk betreffende omstandigheden gedrongen, erkende eindelijk de onafhankelijkheid van Portugal, in 1668, waardoor de vrede tusschen beide landen hersteld werd. Dan, Frankrijk, altijd de vijand van rust en orde bij deszelfs naburen, zette in 1672 Portugal tegen Spanje op, en, toen het niet gelukte, een' nieuwen oorlog tusschen die twee Staten te doen uitbarsten, verwekte het eene muiterij tegen den Regent, die strekken moest, om alfonsus weder op den troon te helpen. Doch Don pedro, van het bestaan eener zamenzwering tot dat einde onderrigt zijnde, deed het plan afspringen, door zijnen broeder van Terceira in Portugal te doen overbrengen. Het kasteel van Cintra werd nu den afgezetten Vorst tot verblijf aangewezen, en deze sleet daar, onder opzigt van zijne tegenpartij, het overige van zijn leven, hetwelk eindigde in 1683.
Pedro II, tot aan zijns broeders dood slechts als Regent erkend, werd nu als Koning gehuldigd. Toen, na den dood van den Spaanschen Monarch karel II, in 1700, over de opvolging tot diens troon een zware strijd ontstond, (welke met den naam van Successie-oorlog bestempeld is) deed Don pedro eene poging, om zich de kroon van Spanje toe te eigenen, maar werd weldra genoodzaakt te dulden, dat lodewijk XIV die op het hoofd van zijnen kleinzoon philips van anjou plaatste. Evenwel bleef hij in oorlog met Frankrijk en Spanje gedurende zijnen verderen leeftijd, en na zijn' dood, in 1706, zette zijn zoon en opvolger,
Johannes V, dien voort, bezittingen in Amerika thans de voorname twistappel zijnde, tot dat bij den vrede te Utrecht, in 1713, de rust herboren werd. Nu begon johannes duidelijk in te zien, hoezeer de Jezuiten de onkunde en bijgeloovigheid onder zijn volk bevorderden, en de deur voor alle ware verlichting toesloten. Eene oneenigheid, tusschen hem en den Paus ontstaan over het benoemen van een' Kardinaal, gaf den Koning gepaste gelegenheid, om de overgroote magt der Inquisitie te beteugelen (1733); gelijk de oprigting eener Hoogeschool ter bevordering van de kennis der Portugesche historie, in 1720, hem reeds het middel in handen gegeven had, om den invloed der Jezuiten op het onderwijs grootelijks te verzwakken. Ongelukkiglijk werd johannes, acht jaren vóór zijnen dood, door eene krankheid bezocht, die hem bestendig bijbleef, en belette, zich veel met de regering bezig te houden. Het roer van

{==684==} {>>pagina-aanduiding<<}
Staat viel dan in handen van den Franciskaner monnik, broeder gaspard, die de zaken des rijks schandelijk liet verloopen, en, toen de Koning op den 31 Julij 1750 overleed, diens zoon en opvolger,
Jozef emanuel, handen vol werks gaf, om het vervallene zee en krijgswezen, den handel en de geldmiddelen weder eenigzins in orde te brengen. Onder de regering van dezen Vorst had de verschrikkelijke aardbeving en daaruit ontstane brand van Lissabon plaats, welke een groot gedeelte dier hoofdstad verwoestte (1 November 1755). Twee jaren later maakten de Jezuiten, die bij jozef emanuel geheel niet wel gezien waren, eene zamenzwering tegen hem, lieten den Vorst op den grooten weg aanvallen, zoodat hij, deerlijk gewond, ter naauwernood er het leven afbragt, maar werden ook om dit gruwelstuk uit de Portugesche Staten verbannen, en met het verlies hunner goederen gestrast (1759). Oneenigheden met Spanje, die één jaar (van 1762 tot 1763) aanhielden, en met het hof van Rome, die van 1760 tot 1770 duurden, zijn merkwaardige voorvallen, welke wij niet geheel onaangeroerd mogen voorbijgaan, schoon ons bestek ons verbiedt, daaromtrent in bijzonderheden te treden. Het zij door de onmiddellijke zorg van Koning jozef emanuel, het zij door de goedkeuring, welke hij gaf aan de maatregelen, die door zijnen eersten Staatsdienaar, Don sebastiaan jozef van carvalho, Markies van Pombal, genomen werden, genoot de landbouw groote bescherming en aanmoediging, werd het onderwijs der jeugd op een' beteren voet dan ooit voorheen gebragt, en onderging de Hoogeschool te Coïmbra eene heilzame hervorming. Doch naauwelijks was de Koning op den 24 Februarij 1777 overleden, of zijne oudste dochter,
Maria franciska, die hem opvolgde, en haren gemaal Don pedro, Groot-Prior van Crato, in het bewind nevens zich stelde, gaf den Markies van Pombal zijn afscheid, wierp diens genomene maatregelen tot beteugeling der geestelijken omver, begunstigde de Exjezuiten, deed nieuwe kloosters bouwen, en in het jaar 1778 een auto da fe (of regtspleging met verbranding van zoogenaamde ketters) op de oude afschuwelijke wijze houden! De Koningin, in 1786 weduwe geworden zijnde, hield zich voortaan meer met hare geestelijke belangen, dan met de zorg voor het welzijn van hare Staten bezig, zoodat Portugal in eene

{==685==} {>>pagina-aanduiding<<}
staatkundige kwijning verviel, welke deszelfs geschiedenis, in dit tijdvak, weinig belangrijks doet opleveren. Onbekwame of eigen belang zoekende mannen stonden aan het hoosd der verschillende vakken van het bestuur, de nijverheid was in verval, het volk zuchtte onder afpersingen en het dwangjuk der geestelijkheid. Welligt door hare dweepzucht waanzinnig geworden, moest maria in 1792 het zich laten welgevallen, dat haar zoon, Don johannes, Prins van Brazilië, openlijk bekend maakte, dat zij door ongesteldheid niet langer bekwaam was te regeren.
Van dien tijd af onderteekende Don johannes al de staatsstukken mede; maar de zaken gingen er niet beter om, en het ééns zoo krachtige en rijke Portugal was geheel buiten staat zichzelven te helpen, toen de werelddwingende napoleon ook op dat land zijne begeerlijke blikken sloeg. Door allerlei afschuwelijke listen en kuiperijen Spanje aan zijnen magtigen invloed onderworpen hebbende, bediende de Keizer der Franschen zich aanvankelijk van dien invloed, om Portugal tot het zich getroosten van velerlei beleedigingen te noodzaken, schonk dat rijk als 't ware aan Spanje (als schâvergoeding voor het nieuwelings uit een deel van Koning karel's bezittingen in Italië zamengestelde Koningrijk Etrurië) bij het traktaat van Fontainebleau, en stelde junot, een' zijner Generaals, aan het hoofd van een talrijk leger, om de Staten van Koningin maria binnen te rukken en te vermeesteren (1807). Engeland intusschen, toen Frankrijks standvastige tegenpartij, wendde al het mogelijke aan, om den Prins Regent, Don johannes, te doen besluiten, gemeene zaak met napoleon's vijanden te maken, en zond zelfs eene geduchte vloot onder sydney smith naar den Taag, om de Fransch-gezinde partij in Lissabon te bestrijden: maar johannes, van twee zijden gedrongen, toonde nog meer vrees voor de hulp, die hem van den zeekant werd aangeboden, dan voor het onweder, dat hem van de landzijde bedreigde, en verklaarde den oorlog aan Engeland, in de hoop van den aantogt van het Fransch-Spaansche leger daardoor te stuiten. Dan, hierin schoot
zijne berekening te kort; junot zette zijnen marsch voort, en vertoonde zich weldra in het hart van Portugal. Nu was de Prins Regent ten einde raad, en zoodanig in het naauw gebragt, dat hij het besluit nam en ten uitvoer bragt, van zich met zijn geheele gezin, ook de onde Koningin maria,

{==686==} {>>pagina-aanduiding<<}
in te schepen, en naar Brazilië over te steken. Portugal, zoodoende aan zichzelven overgelaten, viel ter prooije aan de woelingen van vele partijen; maar napoleon, vertegenwoordigd door junot, die, om de groote diensten, welke hij in deze zaak zijnen meester bewees, tot Hertog van Abrantes verheven werd, had er de opperste magt in handen. Evenwel was hij zoo wèl bewust van de schreeuwende onregtvaardigheid zijner handelwijze, en zoo beducht voor de wederwraak der overheerde Portugezen, dat hij reeds in het volgende jaar 1808 hunne beste troepen naar het binnenste van Frankrijk, ja zelfs naar Duitschland opzond, om daar onder zijne vanen te strijden. De billijke haat van al, wie in Portugal nog eenig gevoel van eer bezat, werd door dezen maatregel aangevuurd, en bragt tusschen de Spanjaarden en Portugezen eene verbroedering tot stand, waaraan anders niet wel te denken zou zijn geweest, en die den verschrikkelijksten oorlog van onderdrukten tegen onderdrukkers heeft doen geboren worden, en het geheele Schiereiland jaren lang tot een schouwtooneel van jammeren gemaakt heeft. Na den val van den dwingeland, in 1814, Spanje eene Grondwet en een' Koning uit het oude stamhuis (ferdinand VII) gekregen hebbende, wilde ook het volk van Portugal iets dergelijks; maar het was niet vóór in October 1820, dat er te Oporto eene zamenzwering losbrak, die ten gevolge had, dat de uitgeweken Prins Regent teruggeroepen werd. Deze, die den tijd van zijn verblijf in Brazilië onder gedurige kwellingen, hem door de kuiperijen zijner gemalin berokkend, doorgebragt had, luisterde naar de roepstem zijns volks, liet zijnen oudsten zoon, Don
pedro, als Onderkoning in zijne Amerikaansche Staten achter, en keerde in Julij 1821 in zijn vaderland terug. Maria franciska in Brazilië overleden zijnde, werd nu aan den voormaligen Prins Regent de kroon aangeboden; doch onder voorwaarde, dat hij aanname, volgens de door de Cortez opgemaakte Grondwet, die hem ter bekrachtiging voorgelegd werd, te regeren. Hij nam die voorwaarde aan, bezwoer de Grondwet, en nam daarna, als
Johannes VI, bezit van den voorvaderlijken troon. Getrouw aan zijnen eed, wees de nieuwe Koning standvastiglijk alle aanbiedingen van de hand, welke hem gedaan werden, om hem weder eene onbeperkte magt te doen verkrijgen, en wrocht opregtelijk met de Cortez mede, om al

{==687==} {>>pagina-aanduiding<<}
de pogingen, welke daartoe door kwalijkberadene lieden werden ondernomen, te verijdelen. Onder dezen, of liever onder de ijver- en heerschzuchtigen, behoorde voornamelijk de Koningin. Met haar (charlotte, Infante van Spanje) was johannes VI vele jaren gehuwd geweest; maar zelfs vóór de verhuizing naar Brazilië was er hevige onmin tusschen de echtgenooten ontstaan, en nog altijd duurde dezelve voort. Steeds gewoon den Koning den voet dwars te zetten, diens wijze van regeren te beschimpen, en eene andere partij dan de zijne te kiezen, had charlotte in der tijd zich sterk voor de Spaansche Cortez-gezinden verklaard; nu integendeel ijverde zij met alle magt tegen de Portugesche voorstanders van eene grondwettige regering, weigerde den eed van trouw aan de Constitutie niet alleen, maar bragt zelfs in de noordelijke provinciën van Portugal, in zamenstemming met den Graaf van amarante, (later Markies van Chavez) eenen opstand te weeg, waarvan het voorwendsel was, den Koning van den dwang der Cortez te bevrijden. Deze poging mislukt zijnde, kuipte zij op nieuw, haalde haren jongsten zoon, Don miguel, op wien zij een' onbepaalden invloed had, over, om zich aan het hoofd van eenig krijgsvolk te stellen, en, al wederom onder den schijn van den Koning te willen helpen, haar de teugels van het bewind in handen te spelen. Door den moedigen stap, welken johannes deed, op raad van den Markies van loulé, die zijne jongste dochter anna tot echtgenoot had, van naar Villa Franca, den zetel des oproers, te gaan, en door zijne toespraak het krijgsvolk tot deszelfs pligt terug te brengen, werd ook deze aanslag der listige charlotte
verijdeld (1823). Tot het nemen van eene geduchte wraak zou de Koning ruime gelegenheid en vele voorwerpen gevonden hebben; maar het werd beter geoordeeld, alles met den mantel der liefde te bedekken, de Koningin in genade aangenomen, en de rust ten minste schijnbaar aan het hof hersteld; alleen Don miguel werd uit Portugal verwijderd, en aan het hof van Oostenrijk opgenomen. Evenwel sluimerde 's Konings tegenpartij niet. De achtingwaardige Markies van loulé moest den goeden raad, aan johannes gegeven, misgelden; hij werd in Februarij 1824, door een paar omgekochte moordenaars, verraderlijk van het leven beroofd.
Terwijl in Portugal Don miguel zich inderdaad tegen

{==688==} {>>pagina-aanduiding<<}
zijnen vader in het harnas stelde, kwam den Koning van zijnen oudsten zoon Don pedro, uit Brazilië, een zonderlinge brief ter hand. ‘Dat een grooter land (werd daarin gezegd) aan een kleiner land zou onderworpen zijn, strijdt tegen de regelen der billijkheid. Lang genoeg heeft Brazilië de wetten, die Portugal het voorschreef, geëerbiedigd; thans verklaart het zich onafhankelijk en vrij.’ Wel bragt deze keer van zaken, natuurlijkerwijze, eene verkoeling tusschen den vader en den zoon te weeg; maar eerstgenoemde was niet, gelijk sommigen zijner voorzaten zouden geweest zijn, in staat, eene magtige vloot met een talrijk leger te bemannen, en de overzeesche bezittingen tot onderwerping te dwingen: ook in deze zaak werd dan de partij der gematigdheid gekozen, en in 1825 Brazilië door johannes vrij verklaard, Don pedro als Keizer van dat land erkend, en een gezant zijnentwege aan het hof van Lissabon toegelaten. Niet lang daarna eindigde johannes VI zijn onrustig en door vele wederwaardigheden beproefd leven.
Zijne dochter, isabella maria, werd toen tot Regentesse over Portugal aangesteld, maar ondervond weldra al het moeijelijke van hare taak. Voor- en tegenstanders van de Cortez begonnen op nieuw met elkander te twisten; uitgewekene Jezuiten keerden weder, stookten het volk tegen de Grondwetsgezinden op, en verwekten in 1826 een hevig oproer, dat niet dan met veel moeite werd gedempt. Gestadig tusschen twee partijen zich moetende staande houden, en door verschillende raadgevers geslingerd, met opzigt tot de maatregelen, welke zij te nemen had, liet de Regentes zich overhalen tot het plan, dat beraamd werd, om aan
Don miguel het Regentschap op te dragen, tot dat Don pedro's dochter, maria de gloria, (aan wie, volgens haars vaders meening, ontwijfelbaar de kroon toekwam) haren oom tot echtgenoot en medebeheerscher des rijks zou aangenomen hebben. De Insant Don miguel kwam in 1828 in Portugal aan, liet zich de gemaakte schikkingen welgevallen, legde den eed op de Grondwet af, en nam het bewind van zijne zuster over. Don pedro, intusschen, van den schijnbaar gunstigen keer, dien de zaken namen, onderrigt bekomen hebbende, zond zijne jeugdige dochter, van Brazilië, naar het vaderland af; dan, staande hare reize, wierp Don miguel, zich nu sterk genoeg ver-
{==689==} {>>pagina-aanduiding<<}
meenende te wezen om eenigen tegenstand te verduren, het masker af, en verklaarde, dat hij uit zichzelven het grootste regt had tot den troon, en dien bekleeden wilde zonder op het regt van iemand anders te steunen; dat hij uit dien hoofde weigerde, maria de gloria tot zijne toekomstige gemalin aan te nemen, en, niet langer door eene Grondwet in zijne handelingen belemmerd willende zijn, de bestaande Constitutie verbrak, en, gelijk zijne voorouderen, eigenmagtig verstond te regeren. Deze omwenteling, die in het begin van het jaar 1829 plaats had, joeg terstond de Cortez-gezinde partij tegen den meineedigen dwingeland in het harnas; maar hij behield de overhand, latende onmeêdoogend velen zijner tegenstanders van hunne vrijheid, anderen van het leven berooven, en zoodoende weder anderen tot het besluit brengende, om hun ongelukkig vaderland te verlaten. Deze namen grootendeels de wijk naar Engeland, werwaarts ook de genen, die met het overvoeren der jonge Rijksprinses belast waren, zoodra zij van het in Portugal gebeurde kennis kregen, geraden oordeelden den steven te wenden. Daar
trok de Hertog van palmella, die mede uitgeweken en daarop door Don miguel vogelvrij verklaard was, zich de belangen zijner landgenooten van minderen rang volijverig aan, verzorgde velen, die anders gebrek zouden geleden hebben, en maakte zijn hof bij maria, als ware zij werkelijk Koningin van Portugal geweest. Zoo lang het Engelsche hof het bestaanbaar met deszelfs staatkunde rekende, eene schuilplaats aan de genoemde vreemdelingen te verleenen, werden deze met zekere gastvrijheid behandeld; maar, nog in hetzelfde jaar hunner aankomst, werden de mindere Portugezen gelast, en pedro's dochter met veel hoffelijkheid aangemaand, te vertrekken, en, daar het nog bij uitstek gevaarlijk geweest zoude zijn, onder het bereik van Don miguel te komen, werd het eiland Terceira voor het verblijf van maria en hare aanhangers gekozen. Daar aangekomen zijnde, werd voor haar eene betamelijke hofhouding opgerigt, aan haar de titel van Koningin gegeven, en haar een Regentschap tot het beheer harer, betrekkelijk zeer kleine, Staten toegevoegd. Zonder tot eene toenadering te komen, bleven de twee broeders, Don pedro in Brazilië en Don miguel in Portugal, den schepter zwaaijen; maar tot een' openlijken oorlog kwam het tusschen hen vooreerst nog niet. Zonderling genoeg, zoo lang Don pedro op den Keizerlijken troon gezeten bleef, gord-
{==690==} {>>pagina-aanduiding<<}
de hij het zwaard tegen den beleediger zijner dochter niet aan; maar nadat hij, bij eene omwenteling, welker bijzonder heden ons nog zeer onvolkomen bekend zijn, van zijnen zetel verdreven en als banneling in Frankrijk aangekomen was (1831), gaf hij het voornemen te kennen, om de regten van maria de gloria te doen gelden. Te dien
einde offerde hij groote sommen gelds op, om, zoo in Frankrijk als in Engeland, manschappen te werven en schepen en wapenen aan te koopen, en ondernam, in den zomer van 1832, eenen aanval op het rijk, waar zijn broeder, genoeg gevreesd om gehoorzaamd te worden, en de geestelijkheid, althans de Jezuiten, wier orde hij in Portugal weder hersteld heeft, op zijne zijde hebbende, eene niet onaanzienlijke krijgsmagt bezit, gereed om hem wederstand te bieden. Te Oporto geland en van die stad meester geworden zijnde, bevindt zich op dit oogenblik Don pedro daar, zonder dat het hem tot dusverre heeft mogen gelukken, zijne veroveringen verder uit te strekken.
Wat verder van dezen broedertwist zoude te zeggen wezen, steunt enkel op berigten, uit de nieuwspapieren over te nemen. Eensdeels zijn deze berigten te algemeen bekend, om ze hier te herhalen, anderdeels te onzeker, om ze als historiéle waarheden op te geven. Om die redenen besluiten wij hier thans (1 Nov. 1832) onze Herinneringen uit de Geschiedenis van Portugal, betreurende, dat tot in onze dagen zoo vele oneenigheden niet alleen dat Rijk, maar zoo vele andere Staten ongelukkig maken, doch zelfs in die oneenigheden bij vreemden ruime stof vindende, om geluk te wenschen aan ons dierbaar Vaderland, waar eensgezindheid woont, en waar, trots vuige lasteraars en snoode belagers en dreigende afvalligen, Vorst en volk elkander wél verstaan, krachtdadig ondersteunen, moedig volhouden, en een stevig bolwerk uitmaken, waartegen, zoo Gods hulp ons bijblijft, alle pogingen der laatdunkende vijanden afstuiten zullen, zoodat Hollands roem en eer in een helderder daglicht dan immer blinken zal, nadat schande en verachting, hun verdiende loon, de benijders en aanranders van deszelfs welvaart zal te beurt gevallen zijn.

M.J.


{==691==} {>>pagina-aanduiding<<}

Fragment uit eenen brief, over eenige gebreken en misbruiken bij de eerdienst te platten lande.

- Zooveel dan, wat de wereldsche zaken betreft. Maar gij verlangt ook te weten, of ik, gedurende mijne halfjarige reis door onze noordelijke provinciën, hier en daar ter kerk geweest ben, en wat ik in het algemeen over de Protestantsche eerdienst alhier, vooral te platten lande, denk? Natuurlijk heb ik op mijne inspectie-reis ook verscheidene kerken bezocht, en verscheidene predikanten, met meer of minder genoegen, gehoord. Zeker behoeven wij, in dit opzigt, voor andere landen niet onder te doen. Zou ik dan nog aanmerkingen maken? Ja, dat zal ik toch doen, mijn vriend! want ik begrijp wel, dat gij met zulk eene oppervlakkige beoordeeling niet tevreden zult zijn, en dat glj, zoo wel waar stof tot berispen als tot prijzen is, altijd de waarheid verlangt te hooren. Ik zal dan eenige stalen leveren van dat, wat mij hier en daar, in onze kerkelijke eerdienst te platten lande, lakenswaardig voorgekomen is.
Schier buiten adem kwam ik in het dorp X. bij de kerk; want ik dacht het reeds laat te zijn. Maar, tot mijne verwondering, zag ik nog eene aanzienlijke schare mannen en jonge lieden voor de kerkdeur staan, druk in een discours, dat juist niet zeer ernstig scheen. Ik nam de vrijheid te vragen, of de Predikant nog niet op den kansel was. De meesten vertrokken den mond naar het lagchen; maar een der bedaardsten antwoordde mij toch: Dat is hij wel; maar dit is onze gewoonte zoo; wij laten eerst zingen en bidden! En inderdaad, toen ik binnentrad, had de eerwaardige man reeds bijkans het voorgebed geëindigd. Hoe aanstootelijk dat later binnenkomen van genoemde personen voor de met aandacht luisterende hoorders was, behoef ik u niet te zeggen. Maar dit is nog alles niet. Naauwelijks had de redenaar het nagebed uitgesproken, of eene even talrijke schare gaat ijlings opstaan en verlaat de kerk, zonder naar het laatste gezang en den zegenwensch te wachten. Ik vroeg zeer zacht aan een' man, die naast mij zat: Wat moet dat beduiden? Zijn antwoord was (met een gelaat, dat niets ongewoons te kengaf): Dat zijn de voorloopers. Dus was de predikdienst, die zeker niet veel langer dan 1½ uur duurde, terwijl de Predi-
{==692==} {>>pagina-aanduiding<<}
kant als een knap redenaar bekend stond, dan toch nog voor velen te lang!
Te IJ. hoorde ik eene uitmuntende preek; en ik zag, dat dezelve zoowel op anderen, als op mij, diepen indruk had gemaakt. Maar daar begint eensklaps een ander persoon met een' deftigen dreun voor te lezen: Wij...., openbaar Notaris, residerende te...., gedenken, op aanstaanden Woensdag en eerstvolgende dagen, publiek aan de meestbiedenden te koop te presenteren eene schoone partij Spiegels, Bliken Verlakgoed, Galanteriën, en ik weet niet, wat al meer! (*) Moet dan die ernstige indruk zoo spoedig met geweld verbroken worden? dacht ik. Zijn de menschen anders niet spoedig genoeg weêr in de wereldsche zaken verward? Terwijl ik zoo bij mijzelven peinsde, en de Leeraar eindelijk den zegen had uitgesproken, traden wij, onder muzijk van het orgel, uit de kerk. Maar welke muzijk? Een paar zeer bekende contredansen!
Toen ik te Z. naar de kerk ging, greep ik onwillekeurig naar mijn horologie; want ik dacht: Hier hebben wij misschien hetzelfde geval als te X. Maar neen! Naderbij komende, zag ik, dat de menigte bezig was met iets te lezen, dat tegen den voormuur der kerk, achter eenig traliewerk, was aangeplakt. Ik las ook, en wel 1) eene bekendmaking van den Ontvanger, om het Maandgeld te betalen; 2) de aankondiging eener Verkooping van Stratendrek; 3) eene uitnoodiging, om, tegen civielen prijs, jonge Varkens te koopen; 4) eene lijst van Goederen, te V. gestolen; welke diefstal met huisbraak en poging tot moord was gepaard gegaan. Ik vroeg een' man, die mij zeer achtbaar voorkwam: Is daar geene andere plaats voor? Of doet het Bestuur dit uit vrees, dat de menschen zich des Zondags te veel in godsdienstige zaken zullen verdiepen en te aandachtig naar den Predikant zullen luisteren? De man trok de schouders op en zweeg. Ik ging in de kerk; maar ik wil wel bekennen, dat de dieven en moordenaars mij nu en dan vrij wat van de preek benamen, en aan de goede ingezetenen zeker nog meer.
Ik was in de stad W. op Goeden Vrijdag; en ofschoon ook

{==693==} {>>pagina-aanduiding<<}
hier welligt eene goede kanselrede gedaan zou worden, zoo bekroop mij toch de lust, om eens naar het naburige dorp S. te gaan, ten einde den Leeraar dezer plaats, een jong man van naam, te gaan hooren, te meer uitgelokt door een' allerbekoorlijksten lentedag. Kort bij het dorp genaderd, zag ik een' werkman, die drok aan den arbeid geweest was en zijn pijpje eens aanstak. Ik vroeg hem, waarom hij, op dezen dag, zoo ijverig aan het werk was, en of men te S. geene predikdienst hield. Hij antwoordde: Neen, Mijnheer! maar ik zou haast raden, dat gij den verkeerden weg op zijt; gij komt, naar ik gis, uit de stad, en dat om op het land te hooren preken? Dat doet men op Goeden Vrijdag in alle dorpen niet. Maar wilt gij toch volstrekt op het land zijn, dan hebt gij slechts een half uurtje verder te gaan, naar T.; daar wordt gepreekt. Ik op weg, en nog al haastig, uit vrees van te laat te zijn. Maar ik liep in allen gevalle geen gevaar, dat ik niet in de kerk zou kunnen komen, van wege de menigte der hoorders. Want, naauwelijks binnengetreden, bemerkte ik, dat de banken slechts half bezet waren. Ik hoorde den Leeraar met genoegen. Trouwens, wiens welgestemd gemoed zou op zulk een' dag geene goede indrukselen ontvangen, wanneer hij zich den kruisdood van onzen Verlosser en de gevolgen van zijn lijden en sterven, ook voor ons, levendig hoort voorstellen! Ik nam de vrijmoedigheid, den Leeraar te gaan bedanken voor zijne stichtelijke rede, en vond in hem een' waardigen verkondiger des Evangelies. Maar de man klaagde, dat er op zulk een' dag zoo weinige hoorders waren, vergeleken bij het getal, dat anders ter kerke kwam. Ik vroeg naar de reden. Die is gemakkelijk op te sporen, zeide hij. In de stad R. is het op Vrijdag weekmarkt; en gelijk de stedelingen de markt er niet om opgeven,
zoo gaan de belanghebbenden van het land er ook heen. Is evenwel deze dag niet even waardig, om gevierd te worden, als b.v. de Hemelvaart van onzen Heer? Ik ben niet voor zoo vele heilige dagen; maar is het getal onzer Protestantsche feesten te groot? Houden de stedelingen marktdag, dan gaan de landlieden er heen; maar kan men den marktdag niet op Donderdag of Zaturdag stellen? Ik voor mij ben van oordeel, dat de Regering zich hiermede bemoeijen moest, en óf op dien dag nergens óf overal laten prediken, ten einde zulk eene verwarring en stoornis, als er thans plaats hebben moet, voor te komen. Zoo

{==694==} {>>pagina-aanduiding<<}
redeneerde de geestelijke hierover, en ik kon hem mijnen bijval niet weigeren.
Nergens heb ik mij meer geërgerd dan te Q. De Leeraar handelde zeer ernstig over Hand. XXIV: 25, en na de preek zag ik eene groote schare dadelijk naar de tegenover de kerk staande kroeg trekken. Ik moest er ook heen, want eene andere eenigzins fatsoenlijke herberg was er niet; ook had ik in den beginne nergens erg in. Maar, daar gaat een gedeelte ongemanierd brandewijn en jenever zitten drinken; terwijl het andere gedeelte den Leeraar vrij scherp over zijne preek beoordeelt. Eindelijk werd alles een verward geschreeuw door elkander. Het meeste verstond ik niet, en wat ik er van verstond, was over dorpnieuws en negotie. Ik maakte mij spoedig uit de voeten.
Nog iets ten besluite. In een paar kerken ben ik ook geweest, waar de Leeraar de armen óf in het geheel niet óf zeer flaauw aanbeval. Dat stond mij eerst niet aan; maar ik vernam spoedig de oorzaak. Men had daar alleen zoogenaamde algemeene armen. Elk bemiddelde werd naar zijn vermogen getaxeerd, en moest het te kort voor de armen jaarlijks helpen bijdragen. Dus eene goede gelegenheid tot weldoen, uit een vrij en ongedwongen hart, afgesneden! Dus inbreuk gemaakt op de deugd der menschlievendheid, die roem en kroon onzer Vaderen! - Die klingelende zakjes wensch ik echter nergens terug, en waar zij nog bestaan, hetzij in steden of dorpen, mogten zij wel afgeschaft worden; want zij hinderen ongetwijfeld in de aandacht. Men zou ten minste even goed gedurende het tusschengezang, waar dit gebruikelijk is, of na het einde der preek, bij de deur, kunnen collecteren, zoo als ook in sommige kerken gedaan wordt.
Gij zult mij wel willen gelooven, mijn Vriend! dat ik u deze tafereelen geheel naar waarheid heb voorgesteld. Ik wenschte wel, dat de eerdienst, die inderdaad velerwegen te platten lande uitmuntend is ingerigt, ook nog van deze gebreken ontheven kon worden. Gebreken noem ik dezelve; dat zijn ze inderdaad, en elk, die het wél met de Godsdienst meent, zal mij dit toestemmen. Maar, hoe is hier te verbeteren? Zeker niet met geweld; het festina lente worde in het oog gehouden. Maar de Regering kan veel doen, en de geestelijken zelve kunnen en moeten haar hierin ondersteunen.
Wilt gij deze zaken voor de regtbank van het publiek

{==695==} {>>pagina-aanduiding<<}
brengen, ik heb er vrede meê. Want ook het publiek kan veel tot verbetering doen, wanneer men het ongepaste van een en ander leert inzien; wanneer zij, die zich in dit opzigt kwalijk gedragen, zich zien aangewezen, ofschoon zij dan al niet genoemd worden; en wanneer de aanzienlijksten en weldenkenden met een goed voorbeeld voorgaan, en hunne afkeuring van dergelijke misbruiken te kennen geven. Plaats dan dit gedeelte van mijnen brief in een of ander geacht Maandwerk, dat algemeen gelezen wordt. Ik voor mij ben niet bevreesd, dat men mij dit schrijven kwalijk nemen zal. De verstandigen zullen het althans niet; en, zoo als hieronymus reeds zeide: quando sine injuria contra vitia scribitur, qui irascitur, accusator sui est. (*)

Uw Vriend

A-m.
s-C.

De cholera te X.

Die seelige Gertrud hatt' ihre Nücken, aber 's reute sie doch gleich, und sie hatt' auch viel gutes.
matthias claudius, 1 B. p. 14.

Reeds had ik mij over mijne vrouw, welke ik nergens beter bij weet te vergelijken, dan bij die van den Predikant van Wakefield, zaliger gedachtenis, verwonderd, hoe zij met meer dan gewone nieuwsgierigheid de dagbladen doorsnuffelde en tijd- en maandschriften doorbladerde. Gewoon het doen en laten mijner echtgenoote, eene beste huismoeder en trouwe verzorgster onzer kinderen, met een eerbiedig zwijgen gade te slaan, hield ik mij bij dit bijzonder verschijnsel weder aan mijne oude gewoonte. Is hetgeen mijne vrouw doet wél, (dus redeneerde ik) waartoe zoude ik tegenspreken? Begrijp ik niet, wat zij voorheeft, waartoe haar ontijdig in de rede gevallen? En begrijpt zij het beter, dan zoude immers teregt mijne welsprekendheid voor hare welbespraaktheid moeten zwichten! - Daar ik evenwel bemerkte, dat zij tusschenbeiden een' fijnen draad bij het gelezene legde, wanneer zij plotselijk afgeroepen werd, zoo waagde ik eens,

{==696==} {>>pagina-aanduiding<<}
gedurende hare afwezigheid, dezen draad te volgen, en hij wees mij, dat bekendmakingen, voorschriften, leefregelen omtrent de aanstaande Cholera de aandacht van mijne lieve hilletje bijzonder schenen te trekken. Het zij omdat wij buiten wonen, en dus niet altijd gereede geneeskundige hulp kunnen erlangen, het zij welligt uit eene bijzondere liefhebberij, om ook eens met Doctor of Meester van hare ondervinding te kunnen meêpraten, zij houdt er een Receptenboek op na, hetwelk, zoo ik van deskundigen gehoord heb, niet behoeft onder te doen voor zekere verzameling van voorschriften, onlangs voor Geneeskundigen, bij wijze van zakboekje, in het licht gekomen. Het moet toch een gouden kleinood zijn voor onze arme Geneesheeren, die zoo naar het ligchaam slooven en naar den geest tobben moeten, met zulk een boekje in den zak, aan het ziekbed, na eenig zoeken, de gereede formule te kunnen vinden! Mij dunkt, het denken moet er magtig door verligt worden, en ook het oordeel, zoude ik haast zeggen. Doch, hoe kan een blinde over de kleuren redeneren? Ik ben immers geen Arts, en dat mijne hilletje soms op hare wijze beunhaast, geeft mij geen regt, met de Geneeskunde mij te bemoeijen. Ik heb haar ook al voor onzen Schout gewaarschuwd, die een ijverig voorstander is der regten van de Geneeskunde en hare Commissiën; en, wat het weren der Oliekoopen betreft, ik verzeker u, menig Directeur der Politie van eene groote stad zoude er een voorbeeld aan kunnen nemen. Zoo ik hoor, hebben de Oliekoopen ons dorp ook dadelijk verlaten, schuddende het stof van hunne voeten, en zich begeven naar de naastbij gelegene stad, waar men over hen beter schijnt te denken, althans omtrent hen verdraagzamer te handelen. Onze boodschaploopster vertelde mij toch, dat ze hen overal langs 's Heeren straten, en vooral in de buurten der schamele bewoners, vrij en vrank had zien rondwandelen. En de veldwachter -
hij mag een oog luiken, wanneer er bij misvatting een haas geschoten wordt; maar wegens zijne onomkoopbaarheid op dit stuk behoorde hij Agent van Politie in eene stad te zijn. De lasteraars, want ook deze vallen onzen veldwachter lastig, zeggen, dat hij vroeger nagenoeg vergeven zoude geweest zijn door droppels, hem door zulken landlooper toegediend tegen wormen, die hij zich verbeeldde te hebben, omdat de Oliekoop het hem gezegd, schoon hij ze wezenlijk niet had. De smart en angst waren nog te verzetten ge-
{==697==} {>>pagina-aanduiding<<}
weest, zou hij gezegd hebben; maar de dukaton, dien ze hem gekost hadden, dien kon hij maar niet vergeten.
Had ik een blik in het Magazijn van wetenschap en kunst gewaagd, waar het draadje in lag, ik waagde er een oog aan, toen ik het Receptenboek als bij toeval vond, terwijl mijne vrouw eene kraamvisite deed. Waarschijnlijk was het boek mede voor de partij bestemd geweest; doch het scheen door de haast vergeten te zijn. Ik wenschte mij met dezen vond geluk, en nog veel meer de kraamvrouw en haren lieven zuigeling! Niet zeker, of ik niet spoedig kon overvallen worden, sloeg ik er eerst slechts vlugtige blikken in. Haren schat missende, en goedhartig genoeg, om elk, zoo veel zij kon, de vruchten van hare ondervinding mede te deelen, kon zij, uit belangstelling voor kraamvrouw en kind, wel eens dien komen halen. Hoe het zij, en of zij heden het bij eene improvisatie liet, ik had den tijd, het meer op mijn gemak te doorbladeren. Ik moet dan bekennen, mijne vrouw had met vrucht gelezen, en kon door hare adversaria menig' student tot voorbeeld zijn. De voorschriften stonden wel niet op letters gerangschikt, maar er heerschten toch eene orde en netheid, die ik moest bewonderen. Overal stond de naam des schrijvers, zoo verre zij dien kon te weten komen, opgeteekend, maar vooral de plaats met aangehaalde bladzijde, zoodat men met gemak kon vinden, waar het geboekt was; iets, dat ik, met alle bescheidenheid, op het voorbeeld mijner hilletje, allen Heeren studenten zoude willen aanraden. En wat nog het best moge zijn, mijne lieve gade had niet geschreven, zoo als ik gehoord heb, dat wel sommige studenten doen, die op de Collegiën der Heeren Professoren zeer druk schrijven, maar, te huis komende, de zoogenoemde dictata (ik weet niet, of ik het woord wél geschreven heb, want ik ben geen Litterator) netjes bijeenleggen, bij het einde van het akademiejaar keurig laten inbinden, om ze vervolgens, eens in het jaar, door de meid bij de schoonmaak te laten afstoffen - neen, mijne hilletje schreef en
wreef, gelijk zij soms zelve zegt, voor hooger doel.
Spoedig ondervonden wij ook allen in huis, dat zij niet te vergeefs geboekt had; en daar ik, altoos op de wacht om niet overvallen te worden, hier en daar slechts den tekst gelezen had, gaf ik het gerust over, dat eerlang wel de noten of de uitleg zoude volgen. Wat mij nog meer in dit vermoe-
{==698==} {>>pagina-aanduiding<<}
den bevestigde, was, dat, hoe meer de Cholera naderde, hoe kalmer mijne vrouw werd, ja een ieder onzer ten voorbeeld was. Hare maatregelen waren genomen; wij behoefden slechts te gehoorzamen, en hier was geen twijfel aan.
Naauwelijks was de mare tot ons gekomen, dat deze gevaarlijke gast op onze kusten voet aan wal had gezet, of er op eene of andere wijze gebragt was, ziet! nu begon alles bij mij van gedaante te veranderen.
Maar vooraf nog eene bedenking. Hoe mag die booze vijand daar toch wel gekomen zijn? Van zelf? of als 't ware binnen gesluikt? Wie zal mij dit beantwoorden? Onze Domine zegt, dat de geleerden het hierover maar geheel niet eens zijn; wat zullen wij arme leeken dan zeggen? Domine vertelde mij echter, dat een geleerd Professor, die evenwel zoo eenvoudig moet schrijven, dat een verstandige boer het kan bevatten, zonder nu wel den twist te beslechten, het als een sprookje doet voorkomen, dat het eten van bedorven visch, het misbruik van sterken drank, of het blootstellen aan koude en nattigheid, onzen Scheveningers zulk eene kwaal berokkend heeft. De Professor moet op de plaats zelve geweest en gezien hebben, en, zoo ik hoor, schemert het dien man niet voor de oogen. Dit heb ik dikwijls zelf gezien, wanneer ik eene enkele keer, om bezigheden in de Residentie zijnde, een uitstapje naar Scheveningen deed, dat de kinderen met hunne bloote beentjes bij guur en koud weder in de zee liepen, of dit hun element was, terwijl wij van het zien buikpijn kregen. Zulke menschen kunnen toch naderhand niet zóó gevoelig voor koude en natheid worden. Ik geloof met Domine, dat de Professor gelijk heeft, en vooral waar het de menigte strijdige gevoelens betreft, wanneer hij zegt: Deze studie (die der Cholera) is ons eene school van menschenkennis; menschen leeren wij kennen, en overal ontdekken wij den invloed van ieders persoonlijkheid. Ik ben geen geleerde, en derhalve niet opgeleid om te oordeelen; maar de man spreekt, dunkt mij, zoo, als een geleerde uit ondervinding, en niet van achter den lessenaar.
Op welke wijze de Cholera dan ook te Scheveningen moge gekomen zijn, van dien stond was alles bij mij in beweging, en het scheen of mijn huis buiten de wet was gesteld. Wanneer soms het een of ander gewest in opstand geraakt, of eene stad zich vergeet, zendt men er een' Commissarisspeciaal heen, wiens wil, zoo lang die staat van zaken

{==699==} {>>pagina-aanduiding<<}
duurt, voor eene wet geldt, of men verklaart haar ook wel in staat van beleg. In mijn huis had nu wel in zoo verre niets buitengewoons plaats, want de wil mijner vrouw is steeds de opperste wet. Maar, anders gewoon des avonds onder mijnen ouden fraaijen lindeboom mijn pijpje te rooken, mogt dit niet meer zijn; want - lindeboomen trekken dampen, en, dewijl de lieve vogels op dien tijd ergens anders concert gaven, was dit eene reden te meer: of dit nu wezenlijk om de Cholera was, laat ik daar. Mijne kinderen mogten niet meer in het grasperk rollen; want - avondlucht en vochtig gras vermeerderen, zoo als men dit noemt, de voorbeschiktheid. En ach! mijne heerlijke meloenen, welke ik met zoo vele zorg had gekweekt, voor wier bakken ik dikwijls watertandend had gestaan, - met dezelfde gestrengheid, als weleer kettersche vrouwen levend in den grond bedolven werden, zag ik ze door mijnen tuinbaas, in tegenwoordigheid mijner vrouw, (verbeeldt u dit schrikbarend tooneel!) in den grond begraven. Met een hangend hoofd stond ik bij de uitvoering van dit vonnis, en alleen de hoop, dat het mede weggelegde zaad in het volgende jaar tot ruimeren oogst zoude ontkiemen, deed mij stil en gelaten in mijn lot berusten; want - ik moet zeggen het is waar - verkoelende vruchten kunnen schadelijk worden.
Zoo heb ik ook gedacht, toen de salade op de keukenceel werd doorgeschrapt. Ik had gehoopt, haar, even als zekere posten op het budget, als bij de haren er door te slepen, en ik had het behoud door bijgemengde mosterd en soya zoeken voor te bereiden; maar zij viel, als eens het gemaal, waardoor wij eenige weken het brood een halve cent goedkooper aten en sedert niet meer, in spijt van den overvloedigsten oogst. In den grond had mijne Lieve wederom gelijk. Konden wij zelve ook de matigheid betrachten, wie stond ons borg voor de dienstboden? Nog menschen uit den ouden tijd, rekenen wij ons verpligt, ook voor dezen te zorgen, als voor leden van ons huisgezin.
Ik achtte mij nog altijd gelukkig bij mijnen buurman, den echtgenoot van Mevrouw ***, geboren snib, die den eenen dag op wortelen en den anderen op rijst wordt vergast, gesaust door de gemelijkheid van Mevrouw, welke, zeer bang voor den dood, uit angst voor dien dorren beeneman sans façon, al grommende en brommende met denzelven op die wijze zoekt te transigeren, en het intusschen haren echt-
{==700==} {>>pagina-aanduiding<<}
genoot laat ontgelden, dat zij, uit pure angstvalligheid, zichzelve, als 't ware, tot een bestendig vasten veroordeeld ziet. Gelukkiger zijn wij. Moge soms iets ook te verre getrokken worden, ik ben het toch in zoo verre met mijne hilletje eens, dat de voorzigtigheid hier best is, en dat wij nu in allen gevalle ons niets te verwijten hebben. Wij werken tot ons behoud door geoorloofde middelen, en wachten, wat er verder over ons beschikt is. Ook bij onthouding van veel, blijft ons nog ruim zoo veel om te genieten over; en wat onthouden wij ons eigenlijk? - hetgeen zoo menigeen, door zijn sober bestaan, nimmer nuttigen kan.
Mijne lijdzaamheid in den tuin heeft mij bij mijne vrouw, die met mijn driftig gestel wel eens wat te schaffen heeft, in gunst doen rijzen, welke ik echter om het hoekje der kinderkamer bijna weder verloren had. Stelt u eens voor, dat ik mij daar eensklaps als onder de wilden verplaatst zag! Elk had een' gordel aan gekregen, die veel had van de gedaante, zoo als men de wilden soms uitgebeeld ziet. En nu dacht ik: indien eens al de gordeldragers zich zoo op straat vertoonden! Ik meende het uit te schateren; maar - één blik, en ik herinnerde mij, niet in Nieuw Kanada te zijn, waar men zegt, dat het nog mode is, dat de vrouw den man het visch- en jagttuig natorscht, en hem bedient, wanneer hij middagmaalt!
De kindermeld kreeg last, van nu af en zonder verzuim, de beide jongste kinderen de dikste feitels voor te spelden. Mijne twee jongens kregen elk een' nieuwen kiel van zulke digte stof, als er te vinden was, en daarbij een' lederen gordel van de vereischte breedte, die hun volstrekt niet geviel. Sedert zij het echter gemakkelijk vonden, er een lang vouwbeen met eene groote klakkebus in te steken, en de boerenjongens, om deze onderscheiding, hen tot brigantenäanvoerders gekozen hebben, zijn zij weder met moeder verzoend. Hare provisiekamer en mijn boomgaard varen echter slecht bij dit spel. Den tuinbaas, in hun oog de grootste legitimist, spelen zij allerlei potsen, en alle vogelverschrikkers liggen omver. Vrijheid in alles en voor allen, zeggen zij; spreeuwen en kraaijen moeten ook hun deel hebben. Het ergste van dit alles is, dat onze Schout mij met een scheel oog aanziet, en telkens het rijmpje neuriet: zoo de ouden - piepen de jongen. Ik kan echter zijn Ed. Achtb. verzekeren, zoo iemand, dan ben ik voor le juste

{==701==} {>>pagina-aanduiding<<}
milieu. - Allen moesten wij IJslandsche kousen dragen. Mijne oudste dochter en hare moeder gaan nooit zonder mantel des avonds uit; en ik vooral mag niet meer naar mijnen overbuur, den wijzen Schoolmeester bartel blazius baltus wippen, zonder kraag of jas aan te schieten. Daarin komen, zoo 't schijnt, alle geleerden, bij derzelver anders uiteenloopende gevoelens, nog al overeen, dat den buik en de voeten warm te houden een goed voorbehoedmiddel is, en het laat zich hooren.
Ik berustte in deze gordels te gereeder, daar ik gevreesd had, of ik niet naar Amsterdam zoude hebben moeten reizen, om de onfeilbare gordels te halen bij den edelmoedigen godefroy. De kwaadsprekers zeggen, dat zijne aankondiging wél berekend is; want allen, aan welke hij zijne gordels verkoopt, zullen toch de Cholera niet krijgen; aan de enkelen, die, in spijt van zijne gordels, er door aangetast mogten worden, kan hij nog altijd met winst het dubbele geld teruggeven. Ook zoude, voegen zij er bij, hij hiervoor weinig gevaar loopen, dewijl niet ligt, volgens het zeggen van onzen Meester, iemand bij de uitkomst voor zoo dwaas zoude willen doorgaan, dat hij aan de ceintures van den Heer godefroy had geloof geslagen, en dus openlijk zoude belijden bijgeloovig geweest te zijn; iets, hetwelk zelfs geen ultra, in dezen tijd van verlichting, zich zoude willen laten aanleunen. Ik voor mij, indien zulks het geloof kan sterken, wensch den Heere godefroy een ruim vertier en - niet een' enkelen gordel terug.
Blijde ben ik, dat ik van deze reis zoo goedkoop ben afgekomen, hetwelk ik hoofdzakelijk aan de liefde mijner vrouw te danken heb, die, dit merkte ik wel in stilte, in deze oogenblikken gaarne had, dat wij bijeen bleven en te zamen zouden verbeiden, wat ons als anderen kon treffen. Het had mij anders eene dure reis kunnen worden; want of mijne vrouw er zich iets van had laten ontvallen, anders kan ik het mij niet verklaren, op zekeren avond, dat ik een bezoek bij den Heer van ons dorp aflegde, die veel van champagne houdt en patrijzen noch zwijnskoppen ongemoeid kan laten, al kwelt hem ook het voeteuvel op den duur, zeide hij tot mij: ‘Apropos, vriend, indien gij bij geval eens naar Amsterdam gaat, denk dan om mij en om den Rob van Doctor girandeau de st. ger vais. Niet dat ik hem behoef; maar in de advertentie staat, dat hij

{==702==} {>>pagina-aanduiding<<}
ook dient ter vernieuwing van het bloed; zulks zoude mij lijken, want een vernieuwd bloed zoude bij eenen aanval der Cholera toch niet zoo ligt schiften, scheiden of stollen, als het oude. Ik zal u het adres medegeven.’ Daar ik wel eens meer zulke ledige adressen medekreeg, begon ik reeds angstig te worden, te meer, wijl ik thans dubbel zuinig moet wezen, van wege de steeds klimmende opcenten en het laatste regt op het zegel. Men wil het in ons dorp daarheen hebben, dat wij voor onze brieven voortaan geen ander dan gezegeld papier bij de boekverkoopers zullen kunnen krijgen, en de waschlijsten door den bleeker niet dan op gezegeld papier zullen mogen aangenomen worden.
Maar, wat nog erger zoude geweest zijn, mijne oude nicht rachel sybrand, eene erfnicht, die, zoo lang ik haar ken, doof als een kwartel is, zoude mede begeerd hebben, dat ik haar het middel tegen de doofheid van Doctor méné maurice, bij massignac te verkrijgen, zoude medebrengen. Negen-en-zeventig jaren en ruim elf maanden oud, is zij toch van gevoelen, dat het haar ook wel zal helpen, dewijl het den tachtigjarigen Pastoor gut, te Binan in Zwitserland, genezen heeft. Daar zij zoo doof is, kon ik haar niet aan het verstand brengen, dat berigten uit de verte altijd zeer gunstig luiden. Ook zeide zij: ‘Hielp het mij niet, het zou toch een preservatief zijn, dat ik niet nog doover wierd.’
Bij het woord preservatief kon ik een' kleinen glimlach niet terughouden, die door een' zachten lach teruggekaatst werd. Ik had gemerkt, dat mijne vrouw, onder hare voorzorgen, waarvan ik reeds gewaagd heb, ook over preservativen moet doende geweest zijn. Tusschen de buikschilden, waterflesschen, kruiken, zand. en rijstbalen, wollen lappen, spiritus-lampen, kamillen- en kruizemuntzakken, welke in de provisiekamer als in slagorde gerangschikt staan, of liever daar zijn nedergelegd, gelijk een voorzigtig Vernufteling uit hooft's tijden (thans zeggen wij, en wel zoo goed, Ingenieur) zijne schanskorven en wat dies meer zij verzamelt, - tusschen dit alles meende ik een doosje met het veelgezochte Cholera-poeder en het veel geëischt wordende Levens-elixir van den Heer Apotheker harinxma, en een dito met het voorbehoedmiddel tegen de Cholera van den Heer Apotheker overduin, te ontwaren. Of het nu ook met ons dus gelegen was, dat fraaije geesten el-
{==703==} {>>pagina-aanduiding<<}
kander soms ontmoeten, en spreken, al zwijgen zij, durf ik niet beslissen; maar ik gis het, want de gerenommeerde preservativen zijn niet voor den dag gekomen. Ons lagchen smolt dan ineen. Alsof dit mij dartel maakte, gelijk de opgaande zon het ontwakend vogelenkoor, ik wreef mijne handen, en riep als in vervoering uit: ‘Laat die Cholera maar eens weg zijn!’ En ziet! weg was het lachje; een ernstige blik, met de vraag: ‘En wat dan?’ deed mij als besterven. Een tik op het juist voor haar liggende Receptenboek, met de veelzeggende woorden: ‘Ook dan zal de voorzigtigheid in acht moeten genomen worden,’ bragt mij tot stil nadenken; de veelbeduidende wenk op het boek deed mij vermoeden, dat deswege ook reeds het een en ander zoude geboekt zijn. Wie weet, indien mij het geluk diene, wat ik er nog uit mededeel;
echter alleen onder de stellige belofte, dat niemand mij verraden zal.

Opmerkelijke vruchtbaarheid en treffende gelijkheid bij ééne familie.

(Medegedeeld door j.l. wolters, in de Nieuwe Pekela.)

Op den 27 September 1832 overleed te Niekerk, in het Westerkwartier der provincie Groningen, de Weduwe van klaas gerrits reitsema, in den ouderdom van 84 jaren en 4 maanden; terwijl haar man, welgezeten landbouwer aldaar, in 1814, in den ouderdom van 78 jaren, overleden is. Acht kinderen waren de vrucht van hunnen echt, waarvan eene dochter vroeg is overleden. Zeven kinderen bleven hun alzoo overig, die allen gehuwd zijn, en waaruit voortsproten 84 kindskinderen, waarvan 27 zijn overleden; terwijl er reeds 24 achterkindskinderen aanwezig zijn.
De beide jongsten der zeven kinderen, thans 45 jaren oud, zijn tweelingzusters, welke op hetzelfde uur ter wereld kwamen, en op éénen dag gedoopt, op éénen dag gespeend werden. Zij waren in het opwassen zoo gelijk aan elkander, dat de ouders de namen aanduidden door een lintje, om den arm der eene gebonden; vreemden konden ze volstrekt niet onderscheiden; zij waren steeds even groot, even zwaar, en hadden, tot aan haar huwelijk, steeds op éénen tijd dezelfde zlekten, als pokken, mazelen, koorts, ja zelfs een' zeeren vin-
{==704==} {>>pagina-aanduiding<<}
ger. Om de gelijkheid te voltooijen, zijn zij in haar een-entwintigste jaar beide op éénen dag gehuwd, terwijl hare echtgenooten (zeker eene bloote toevalligheid) beide den voornaam jan droegen; zij zijn vervolgens op éénen dag bevallen, beide van eene dochter, welke weder op denzelfden dag, in dezelfde kerk en door denzelfden leeraar zijn gedoopt. De gelijkheid van gedaante heeft zich tot nog toe zeer wel staande gehouden, schoon de eene zuster door de natuurlijke pokken een weinig veranderd is.






De schim van Willem den Eersten aan Nederland.


Laat, laat door onbesmette handen 
Het reukwerk in uw koren branden! 
Dat zich uw heilge kreits in breede reijen schaar': 
Want Neêrlands halve God, de slaker onzer banden, 
De groote Willem, is reeds daar! 
 
helmers. 


‘Ik daal, o Nederland! tot u uit 's hemels kringen. 
'k Zie d'aanslag tegen 't regt van Vorst en onderzaat; 
Maar, hoe de noodstorm gier', wat nacht u moge omringen, 
Vrees niets; vertrouw op God! Hoor toe, en volg mijn' raad!’ 
 
Gansch Nederland staat opgetogen. 
Die taal klinkt elk in 't oor, met onweêrstaanbre klem. 
Het vest met diepen eerbied de oogen 
Op 't stroomend licht uit 's hemels bogen, 
En luistert naar die stem. 
 
Een diepe stilte heerscht. Van uit der Geesten woning 
Schouwt Willem's schim, verrukt, op 't volk en op den Koning, 
Dien nazaat uit het grootsch en wijdberoemd geslacht, 
Dat Nederland steeds heil en roem en vrijheid bragt. 

{==705==} {>>pagina-aanduiding<<}

Hij weet, hoe 't volk, aan hem gesnoerd door teedre banden, 
Steeds de eer en 't regt bedoelt der vrijgekochte landen, 
En vangt, omringd door 't licht van 's hemels zonnebaan, 
Zijn hooge orakeltaal dus aan: 
 
‘Bewaart uwe Unie wél! (zoo sprak ik tot uw vadren) 
Wanneer ge uw vrijheid eert en mint; 
Blijft onverdeeld, blijft eensgezind; 
Scheurt nooit u van elkaar, wat onheil u moog' nadren. 
Dat was de onwankelbare grond 
Van 't opgerigte volksverbond, 
Dat als 't onwinbaar bolwerk stond, 
Waartegen 't snood geweld zoo vaak den kop moest stooten, 
Dat schrik bragt onder tal van legers en van vloten, 
En 's vijands magt verdreef, waar ze opdaagde in het rond. 
o Ja! 't heeft Neêrland kracht en grootheid staag geschonken. 
Gelijk in 't wapenschild uw Tuinleeuw fier en vast 
Den pijlenbundel houdt in ijzren klaauw geklonken, 
Zoo moet, wanneer de springvloed wast, 
Dat heilig zinnebeeld u zaam tot eendragt sporen; 
Wanneer ze uw zijde ontvlugt, gaat uw geluk verloren, 
(Zoo sprak ik;) 't is de ziel, de zenuw van den Staat. 
Wee 't land, waar zij het volk verlaat! 
Wee 't volk, dat ooit dien band zou breken! 
De vrijheid, duur gekocht door uwer vadren bloed, 
Is nooit uw' dierbren grond ontweken, 
Zoo lang zich eendragt paarde aan trouw, aan deugd en moed. 
 
'k Zag uit dit zalig oord, omstuwd van de eedle helden, 
Wier roem uwe eeuwrol nog aan 't nageslacht blijft melden, 
Dien zelfden moed, weleer zoo glorierijk betoond. 
Ik zag mijn' Naneef met den krijgslaurier gekroond, 
Toen hij op Waterloo, aan 't hoofd der legerscharen, 
Der Gallen trots weêrstond; 
Toen dáár de man des bloeds het graf der heerschzucht vond; 
Toen voor Euroop de nacht van jamren op mogt klaren. 
'k Zag Ruiter's schim en Claessens' geest 
Met hemelwellust op 's volks eedle fierheid staren, 
Toen uw van Speyk, wiens naam, geëerbiedigd en gevreesd, 
's Lands heilge vlag voor smet en oneer mogt bewaren; 
Toen hij, aan eed en pligt verpand, 
Den brand stak in het kruid en stierf voor 't vaderland. 

{==706==} {>>pagina-aanduiding<<}

o Ja! 'k zag Maurits opgetogen, 
Toen uw roemruchte Vorst d' onwelkbren eerpalm won, 
Daar hij, ten heilgen strijd gevlogen, 
Voor 't oog van heel Euroop uw' krijgsmoed staven kon. 
'k Zag Maurits toen verrukt met hemelpalmen wuiven, 
Toen voor Prins Willem's heldenheir 
Der Belgen muitrenhoop, als 't herfstblad, weg moest stuiven, 
En Neêrland werd hersteld in zijn geschonden eer. 
 
Ja! 'k juich met d' Englenstoet, die in 't geluk der volken 
Zich hier met ons verheugt, dat u nog de eendragtsband 
Vereend houdt, hoe 't geweld, met uitgetogen dolken, 
Ook loer' op d' ondergang van volk en vaderland; 
'k Roep u, bij 't lofgegalm, dat dreunt door 's hemels zalen, 
Mijn dierbaar nageslacht, nog eens met geestdrift toe: 
Bewaart uwe Unie wél! dan zult gij zegepralen, 
En siddren voor geen wraak of dreigende oorlogsroè. 
Volhardt! houdt moed! de dag zal dagen, 
Hoe donker ook de toekomst schijn', 
Dat de aard', van pool tot pool, zal van uw' roem gewagen, 
En gij de parel van geheel Euroop zult zijn. 
Schaart digter u om hem, mijn' naamgenoot, uw' Koning, 
Die rust en leven wijdt aan 's lands behoudenis, 
Wiens moed en eedle pligtbetooning 
Der volken eeroied en bewondring waardig is! 
 
Ja, Naneef! achtbre Telg van uw doorluchte Vadren! 
Een hooger zaligheid smaak ik in 's hemels spheer, 
Daar 'k u, zoo trouw als fier, met de eigen dengd in de adren, 
Zie waken voor uw volk en voor 's lands regt en eer. 
Door u zal Neêrlands luister klimmen. 
Uwe oogen zullen 't licht zien glimmen, 
Dat voor den Staat en 't volk eens heerlijk op zal gaan. 
Steun op der vadren God; roep Hem om bijstand aan. 
Denk aan mijn zinspreuk; houd haar heilig: 
Nooit zal, door eendragt sterk en in Gods hoede veilig, 
's Lands heilzon ondergaan.’ 
 
Naauw had die hemeltaal geklonken, 
Of 't volk hief naar d' ontsloten boog, 
Met hooge geestvervoering, 't oog, 
Daar eerbied en ontzag elks boezem kwam ontvonken. 
Een nieuwe moed ontvlamde in ieders vrije borst. 

{==707==} {>>pagina-aanduiding<<}

Nu staarde 't wachtend volk eerbiedig op den Vorst; 
En Neêrlands Koning knielde, en zwoer met zielsverrukken: 
‘Wij zullen, achtbre Schim! der vadren voetspoor drukken, 
En nimmer voor geweld of sluwe staatslist bukken, 
Maar eer de sluizen openrukken, 
En zinken, zoo het wezen moet, 
Met have en erfgrond in den vloed! 
Zoo moge Euroop, als 't land dan onder 't woên der golven 
Met al zijn' rijkdom ligt bedolven, 
Nog tuigen, dat wij, wars van snoode dwinglandij, 
Te midden van d' orkaan en 't barnen der gevaren, 
Het dapperst volk der aarde waren, 
Welks leus steeds was en bleef: Verwinnen! dood of vrij!’ - 
‘Dat zweren wij! dat zweren wij!’ 
Zoo klonk de stem van 't volk, zich scharende om zijn' Koning. 
Zij rolde rond door 's hemels woning; 
Een hooger vreugde heerschte in heel der Geesten rij. 
Een nevel kwam allengs den hellen straalglans dooven. 
Nog eenmaal drong 's volks blik door 't sluitend wolkfloers heen. 
Bewaart uwe Unie wél! zoo klonk 't nog eens van boven, 
En Willem's schim verdween. 

Rotterdam,
12 November 1832.
J. van harderwijk, rzn.




Aan eene vaderlandsche juffer, op hare vraag: welke is dan de Hollandsche kleeding?


Gij vraagt: ‘welk is dan 't Hollandsch kleed?’ 
Mejuffer! 't antwoord is gereed: 
Een zedig, nederig gewaad, 
Dat nooit aan iemand kwalijk staat; 
Een kleed naar rang en staat en stand, 
Naar 't luchtgestel van 't vaderland; 
Dat luchtig zwiert, maar eerbaar dekt, 
En geen verboden lusten wekt; 
Dat deftig en bevallig tooit, 
En niet wanstaltig is geplooid; 
Een kleed, dat rijken statig dost, 
Dat burgers niet onmatig kost, 
Van koopman, boer en handwerksliên 

{==708==} {>>pagina-aanduiding<<}

Het onderscheid van stand doet zien; 
Voorts algemeen een kleederdragt, 
Door eigen goeden smaak bedacht, 
Door vaderlandsche keus bepaald, 
Nooit uit een vreemde kast gehaald; 
En dau, bij voorkeur, een kleedij 
Van eigen inlandsch makelij. 

P. hanou van arum.




Pourparler in een koffijhuis, in den geest gehoord.


A. 
Wie leert ons toch 't karakter kennen 
Van L-, der B- Vorst? 
B. 
'k Gis, dat hij meer van paardenmennen, 
Dan weet, hoe men een' schepter torscht. 
C. 
Ik houd hem voor een' sluwen vogel. 
D. 
Ik, voor een' Duitschen ijzegrim. 
E. 
Ik', voor een' snaphaan...zonder kogel! 
F. 
Ik, voor eene Engelsch-Fransche sim. 
G. 
Ik, wat ook and'ren mogen praten, 
Ik houd hem voor een' ouden vos. 
H. 
Die 't niet gelooven wil, mag 't laten; 
Ik, voor nog dommer dan een os. 
I. 
Ei, gunt mij eens het woord, Mijnheeren! 
Eer dit gesprek in twist ontaard': 
Dat zou den man te zeer vereeren; 
De kool is immers 't sop niet waard! 
Mag ik mij de uitspraak hier vermeten, 
Dan geldt uw oordeel even veel: 
Want L-, naar 't geen wij weten, 
Heeft geen karakter in 't geheel! 
 
j.w. ijntema. 



{==709==} {>>pagina-aanduiding<<}

Mengelwerk.

Iets, over het gevoel van eer.

Een ieder, die, in den stand, waarin hem de Voorzienigheid plaatste, datgeen is, wat hij zijn kan en zijn moet, en de bijzondere talenten en bekwaamheden, hem verleend, aan de beschaving, de verlichting, de verbetering en het geluk van zichzelven en van anderen toewijdt, heeft eene regtmatige aanspraak op de achting en vereering zijner medemenschen. Het is zoo, in alle zijne verrigtingen en daden geeft hij slechts blijken van zijne gereedheid, om zijne verpligting te vervullen, en in die vervulling zelve smaakt hij een rein genoegen en een' inwendigen wellust der ziele, die geen wereld in staat is hem te geven; dan, alhoewel hij hierbij de hoogste zelfvoldoening smaakt, wordt zijn genot niet weinig verhoogd door de bewustheid, dat hij in de schatting van anderen hoog staat aangeschreven, en hiervan, in elk blijk van achting en eere, de onloochenbaarste bewijzen ondervindt.
Hij, die zich alzoo loffelijk onderscheidt, en deswege door zijne medemenschen vereerd wordt, bezit ook tevens een levendig gevoel van Eer; het streelt hem, dat anderen, inzonderheid edelen en braven, hem hoogachten; derzelver goedkeuring staat bij hem op prijs, en hij beijvert zich, dezelve niet slechts te behouden, maar ook meerder en meerder te worden waardig gevonden. Hoe algemeener alle braven en goeden hem vereeren, des te dierbaarder wordt hem ieder blijk van opregte hoogachting zijner verdiensten; het zoet gevoel hiervan woont bestendig in zijne borst; het vereenigt zich met alle zijne zedelijke aandoeningen en gewaarwordingen steeds naauwer en inniger, en wordt hem even dierbaar als het leven zelve.
Dit hoogstbetamelijk gevoel van Eer kan, bij den

{==710==} {>>pagina-aanduiding<<}
regtschapen man, nimmer in eenen laakbaren Hoogmoed ontaarden; eensdeels, omdat hetzelve op wezenlijke verdienstelijkheid gegrond is; anderdeels, omdat de man van Eer, in alwat hij heeft, bezit en geniet, den weldadigen Gever erkent, welke hem, boven anderen, beweldadigde; eindelijk, omdat de vereerende goedkeuring zijner medemenschen hem eene krachtige aansporing is, om op het eenmaal ingeslagen goede spoor bestendig voort te gaan. De Hoogmoedige, integendeel, wordt door geheel andere en onzuivere beginselen gedreven. In louter toevallige omstandigheden, als daar zijn geboorte, rang, fortuin, of middelmatige bekwaamheid, zoekt hij zijne verdienstelijkheid te vestigen. Hij beschouwt dit alles als zijn werk, en verheft zichzelven alzoo tot schepper van alwat hij is, bezit en mag genieten. En offert de vleizucht hem den wierook der valsche Eer, hij ontvangt denzelven als eene hem duur verpligte schatting. Nuttig te zijn, en het goede te bevorderen, ligt buiten den kring van zijnen, alleen tot zichzelven bepaalden, gezigteinder; en waar hij al eenig nut of goeds moge stichten, daar wordt hij alleen gedreven door den dorst naar roem, dien hij als hoofddoel zijner daden beschouwt.
De oppervlakkige beschouwing van dit een en ander maakt het reeds duidelijk, dat er tusschen den Hoogmoedigen en hem, die een betamelijk gevoel van Eer bezit, in velerlei opzigten, een wijd uiteenloopend verschil bestaat. De laatste bemint het ware, goede en schoone, omdat hij hierdoor zijne bestemming nader treedt; de eerste neemt den schijn aan, het ware, goede en schoone lief te hebben, om den roem, dien dit aanbrengt. De laatste treedt op de baan der ware eere voorwaarts ten nutte en heil van anderen; de eerste ziet en zoekt alleen zichzelven. De laatste jaagt nooit naar lof en eere; maar, waar deze hem te beurt vallen, zijn en worden zij, meer en meer, de middelen te zijner hoogere vorming en veredeling; de eerste handelt geheel omgekeerd, door het middel als doel te beschouwen,

{==711==} {>>pagina-aanduiding<<}
en bestendig naar lof en eere te haken, onverschillig op welk eene wijze hem dezelve gewordt. Eindelijk, de laatste vindt in de goedkeuring van waarlijk goeden en braven zijne rijkste en hoogste belooning; de eerste telt alleen het aantal zijner vleijers, en berekent hiernaar de maat der ingebeelde hoogte, waartoe hij is opgestegen.
De Hoogmoedige is nimmer voldaan, hoedanig men ook zijnen lof verheffe, en welken trap en mate van eere hem te beurt valle. Het gaat hem als de gierigaard, wien het bezit zijner schatten tot het vermeerderen van dezelve gedurig aanspoort. Geenszins tevreden met de loftuiting der menigte, drijft zijne eergierigheid hem gedurig aan, overal en altoos te schitteren; hoe meer men hem roeme en prijze, des te meer streelt hem de wierook des lofs, des te onverzadelijker jaagt hij naar dezelve; en wee hem, die niet nedervalt, en den afgod aanbidt, dien hij zichzelven heeft opgerigt! De man van verdiensten, integendeel, heeft niets van dit dwaze en kinderachtige. Het streelt hem, voorzeker, dat zoo vele goeden en braven hem vereeren; maar hij verheft er zich niet op. In de eere, welke hij van vereerenswaardigen ontvangt, ontwaart hij een zeker blijk, dat hij den echten weg der ware verdienste bewandelt; en de zekere overtuiging, dat hij hierdoor het ware geluk van zichzelven bevordert, geeft hem de noodige sterkte van ziel, om noch ter regter- noch ter linkerzijde van het eens gekozen goede pad af te wijken. De gedurige overweging, dat hem nog oneindig veel ontbreekt; dat zijne kennis bepaald, zijn vermogen beperkt, zijne kracht gering en zijne deugd onvolkomen is, maakt hem ootmoedig van geest en nederig van hart. Ziet de groote hoop zijne verdiensten geheel voorbij, dit baart hem geene smart; immers voelde hij toch door de loftuiting der menigte zich nimmer gestreeld, en indien men zelfs hem mogt miskennen, dan heeft hij genoeg aan het gevoel zijner eigene waarde, de goedkeuring van weinige edelen en goeden, en, bovenal, aan het welgevallen,

{==712==} {>>pagina-aanduiding<<}
waarmede Gods oog hem, op den weg van deugd en pligt, gadeslaat.
Uit dit een en ander vloeit dan ook natuurlijk voort, dat de man van Eer verheven is boven alles, wat den Hoogmoedigen kan beleedigen, krenken en verbitteren. Dan, hier hoor ik mij toeroepen: ‘Waar staat het geschreven, dat de man van Eer ongevoelig kan en behoort te zijn voor verongelijking, terugzetting, krenking, hoon en smaad?’ Maar gij, die mij dit toeroept, ik vrage u, op mijne beurt, of ik dan beweerde, dat de man van Eer voor verongelijking, terugzetting, en wat niet al, ongevoelig moest en konde zijn? Dit toch ware wel eene onbillijke vordering. Ik beweerde alleen maar, dat de man van Eer zich hier boven kan verheffen; en dit zal, bij eenige nadere uiteenzetting, niet zoo geheel wonderspreukig zijn.
Er is geen gestel zoo gezond, hetwelk niet blootstaat voor ziekelijke toevallen en gewaarwordingen; en gelijk het, in dezen, met het ligchaam gesteld is, even zoo gaat het dikwerf met de ziel. Er is geene goede hoedanigheid, geene deugd in ons, die niet, door overdrijving, nadeelig kan worden. Ook het gevoel van Eer, die ware zegen voor hem, die hetzelve bezit, kan, zonder nog in Hoogmoed te ontaarden, te verre gedreven worden, en onszelven, op deze wijze, veel smarten en onaangenaamheden veroorzaken. Het navolgende zal dit meer overtuigend kunnen doen zien.
A. bezit wezenlijke verdiensten, en hij heeft zich, door dezelve, bij een aantal goeden en braven, eere verworven; hij gevoelt dit, en het streelt hem op de meest betamende wijze: maar nu wenschte hij, dat die erkentenis zijner verdiensten meer algemeen zijn mogt, opdat hij des te algemeener nuttig mogt kunnen werken; deze wensch echter wordt niet vervuld, en hij meent redenen te hebben, zich over miskenning te beklagen. Waarlijk, onze vriend A. overdrijft het gevoel van Eer; immers, indien de achting van een twintigtal achtingwaardigen hem te gering is, wat zal het zijn,

{==713==} {>>pagina-aanduiding<<}
indien hem de eere van honderden gewordt, terwijl duizenden onbekend blijven met zijne wezenlijke verdiensten?
B. staat met A. op eene gelijke hoogte; zijne ware vrienden en echte vereerders verwonderen zich zelfs, met hem, dat het getal zijner hoogschatters zoo gering mag genoemd worden. B. hoort het, dat zijne vrienden zich hierover verwonderen; en gereed is de gedachte, dat men hem verongelijkt, door zijne talenten en begaafdheden minder regt dan die van anderen te laten wedervaren. Maar ook onze vriend B. overdrijft de zaak. Loutere toevalligheden deden zijne eerwaardige zijde minder algemeen bekend worden; maar geen sterveling dacht er aan, den achtingwaardigen B. te verongelijken.
Met C. is dit echter werkelijk het geval. Nu en dan, en hier en daar, meende hij zich over terugzetting te moeten beklagen. Maar, bestond die terugzetting niet dikwerf, zoo niet altijd, in een' zamenloop van geheel toevallige omstandigheden, geheel afgescheiden van zijne persoonlijke verdiensten en welverdiende eere? En is dit zoo, dan overdrijft ook hij zijn gevoel van Eer, door hetgeen niet bestond als werkelijk aanwezig te beschouwen.
‘Neen,’ zegt D., ‘meer dan eens ondervond ik, in mijn betamelijk Eergevoel, de grievendste krenking; meer dan eens ben ik, met voordacht, verongelijkt en teruggezet.’ Het smart mij, lieve D.! en wie veroorzaakte u dit alles. ‘Och! mijne vijanden vereenigden zich tegen mij, om mij te grieven en te beleedigen.’ Maar kan dan de bitterheid uwer vijanden u uwe eer en het gevoel voor dezelve ontnemen? Ook gij overdrijft de zaak in waarheid. Ik ken uwe vijanden en blijf u vereeren; maar ik zou u minder hoogschatten, indien deze uwe vijanden uwe vrienden konden zijn. Inderdaad, hun lof zou u bij mij minder vereerenswaardig maken.
‘Dat zij zoo,’ hervat E.; ‘maar waarmede ver-
{==714==} {>>pagina-aanduiding<<}
diende ik die krenking, en met dezelve dien hoon en smaad? Ik kan er mij niet boven verheffen; en zie ik op mijne betrekkingen, op ouders, gade en kroost, dan krimpt mij het hart!’ Hoe, mijn vriend! gij zijt dus overtuigd, onverdiend, geheel onverdiend, den hoon en de versmading van anderen te lijden? Ik prijze u deswege gelukkig. Ongelukkig zoude ik u noemen, indien gij uzelven bewust waart dezelve verdiend te hebben; thans echter behoort het levendig bewustzijn uwer onschuld u genoeg te zijn. En hoe! waant gij, dat uwe betrekkingen, in het oog van den edelen en braven, minder hoog zullen geschat worden, omdat boosaardige benijders uwe verdiensten miskennen en uw' persoon met hoon en smaad bejegenen? dan drijft gij ook hier de zaak te verre: want het geheel onverdiende lijden, hetwelk zij hierom mogten ondergaan, zal rijkelijk vergoed worden door de voorkomende hoogachting van hen, die der miskende deugd zoo gaarne hunne offers toebrengen.
Maar deze hartelijke toespraak kan mijnen ongelukkigen vriend F. geenszins vertroosten. Hij bezit een hart vol goedwilligheid en menschenliefde; gaarne huldigt hij verdiensten; gaarne geeft hij lof en eere, wien hij beiden schuldig is: maar dat anderen minder goed, braaf en edel kunnen handelen, dit doorgrieft hem de ziel; dat anderen hem kunnen terugstooten, beleedigen en smaden, is hem eene duldelooze gedachte, die hem gedurig foltert, en ligchaam en geest beide onafgebroken lijden doet. Ik beken het, mijn vriend! uw roestand is hoogstbeklagelijk; maar zij wordt dit te meer, daar gij alwat u zou kunnen opbeuren, moedeloos, voorbijziet. Gij vermoeit u, al de wezenlijke, of ook welligt ingebeelde, krenkingen van uwe eere en goeden naam in de schaal van uw lijden opeen te hoopen; eilieve! leg eens het gewigt der hoogachting, welke zoo vele edelen, verstandigen en goeden u toedragen, aan de andere zijde, en de evenaar zal te uwer eere overhellen. Waant gij dan, dat het lot u van een' vrijbrief had behooren te voorzien tegen de miskenning, den haat en de vijand-
{==715==} {>>pagina-aanduiding<<}
schap uwer tijdgenooten? Een de wit, een de groot, een barneveld, een socrates dachten hierover anders, en zij verhieven zich verre boven laster, hoon en vervolging. Volg gij het voorbeeld dier edele en vereerenswaardige, doch snood en ondankbaar miskende, mannen na!
De onderscheidene wijzen van beschouwing, welke wij tot hiertoe hebben overwogen, hebben ons doen zien, dat het gevoel van Eer vatbaar is voor overdrijving, en, waar dit het geval is, een' zekeren trap en maat van lijden en smart veroorzaken moet. Dit lijden, uit een te verre gedreven Eergevoel gesproten, maakt de toestand van den lijder hoogstbeklagelijk. Elke miskenning en terugzetting grieft hem diep, en hetgeen als zoodanig en met der daad niet bestaat, beschouwt hij als werkelijk aanwezig; een gering verzuim van anderen, zij het ook nog zoo toevallig en onschuldig, wekt het vermoeden van geringschatting; een enkel minoverdacht woord, zelfs eene geheel onwillekeurige ligchaamsbeweging, houdt hij voor een teeken van onvoldaanheid en afkeuring; loutere toevalligheden, welke met zijn' persoon en verdiensten in geen verband staan, maakt hij tot zichzelven betrekkelijk, en klaagt over terugzetting en krenking; overal ziet hij zamenspanning en verbindtenissen tegen hem gesloten, ook daar, waar niets van dit alles bestaat, en jammert over verachting en aangedanen hoon. Hij, die den goeden, braven, maar ongelukkigen man niet kent, houdt hem voor eenen Hoogmoedigen, en echter is hij het niet; hij lijdt slechts aan eene ziekte der ziele, en deze ziekte heet overdrijving van het Eergevoel.
Deze ziekte ontstaat niet zelden uit het physiek gestel; men vindt haar bij menschen, die, bij een doorgaand zittend leven, tot zwaarmoedigheid overhellen, en alwat hen voorkomt zwaar wegen en zwaar tillen. Anderdeels ontstaat zij veelal bij zeer gevoelige gestellen, wien het aan de noodige geestkracht ontbreekt. Somtijds ook, en dan klimt de ziekte al hooger en hooger, ligt de oor-
{==716==} {>>pagina-aanduiding<<}
zaak in den geest en in het physiek gestel beide. Hoe meer dan de lijder zich zijner onschuld en verdienste bewust is, des te ondragelijker wordt hem elke miskenning, het zij wezenlijke of ingebeelde; hij zondert zich, waar hij kan, af van de menschen, die hij waant dat hem terugzetten en grieven willen, en hij zou een kluizenaar kunnen worden, indien geene sterke banden hem aan de Maatschappij als geketend hielden.
Wij hebben de kwaal leeren kennen, en vragen nu: Zal het geneesmiddel even gemakkelijk aan te wijzen zijn? Wij willen het beproeven.
Voor het physiek gestel, hetwelk in de meeste gevallen eene groote hoofdrol speelt, is eene bestendige en regelmatige beweging het beste geneesmiddel, eene wandeling in de vrije, schoone natuur hoogstweldadig, en eenige ligchaamsarbeid, bepale hij zich ook maar tot kleinigheden, allernuttigst. Een en ander verdunt de verdikte sappen, bevordert derzelver omloop, verhindert derzelver opeenhooping, versterkt de spieren en zenuwen, en zet aan het ligchaam eene verhoogde veerkracht bij.
En nu de geest? - Eerstelijk leere men zichzelven naauwkeurig kennen, en hierdoor in het ware licht beschouwen. Alles toch, wat wij zijn, bezitten en genieten, is eene gifte Gods; elke aanleg, iedere vatbaarheid schonk Hij ons; wij mogen en behooren dezelve te ontwikkelen: dan, hoe beter wij hierin slagen, des te meer ondervinden wij, hoe oneindig veel ons nog ontbreekt; de gedurige en steeds levendige voorstelling hiervan maakt ons, bij al onze talenten en bekwaamheden, klein in ons eigen oog, en het beleedigt ons Eergevoel geenszins, indien anderen over ons denken en spreken gelijk wij onszelven, onpartijdig, geoordeeld hebben.
Ten tweede legge men zich toe op menschen- en wereldkennis. Weinigen, zeer weinigen zijn in staat, ware verdiensten regt te beoordeelen; de groote hoop oordeelt en ziet verkeerd. Dat men ons alzoo miskent, ligt niet

{==717==} {>>pagina-aanduiding<<}
in onszelven, maar in hen, die ons verkeerd beoordeelen. Eere te hebben bij, en de achting te genieten van edelen, goeden en braven, behoort ons genoeg te zijn; het genoegen, dat wij daarbij ondervinden, kan ons de menigte niet geven. Maar daarenboven, de gesteldheid der dingen op deze wereld maakt het onvermijdelijk, dat wij met menschen in aanraking komen, die ons, om bijkomende redenen, vijandig zijn; en wat wonder, dat deze ons miskennen, terugzetten, ja zelfs beleedigen! Maar, hebben wij daarom onze Eer verloren? Eere te hebben bij allen, is onmogelijk; en indien het mogelijk ware, dan zou hier de waarheid van het zeggen des Heilands gelden: Wee u, wanneer alle menschen goed van u spreken!
Hebben wij inderdaad vijanden, dan volgt hieruit nog geenszins, dat alle menschen ons vijandig zijn; dat allen ons, met opzet, zouden willen grieven en krenken. Vaak bedriegt ons de schijn; en even gelijk de vreesachtige overal spoken waant te zien, even zoo ziet de overgevoelige overal benijders en vijanden. Dit is wel zich de menschheid van de zwartste zijde voor te stellen; en wij miskennen en beleedigen, met deze voorstelling, onze medemenschen op onze beurt.
Ten derde beschouwe men al het onaangename, dat ons op aarde bejegent, ook miskenning, terugzetting en onverdienden hoon en smaad, als een lijden, hetwelk de Hemelsche Vader, naar zijne ondoorgrondelijke wijsheid en liefde, ons toezendt, ten einde ons in onderwerping, geduld, lijdzaamheid, nederigheid en ootmoed te oefenen en te volmaken. Het vast en onwrikbaar geloof aan Gods Voorzienigheid doet den Christen althans hieraan nooit twijfelen. Het lijden moge hem bedroeven en nederdrukken; hij blijft echter in den donkersten nacht gelooven, dat het eenmaal morgen worden zal.
‘Dat alles luidt heerlijk!’ hoor ik zeggen; ‘maar moet dan de man van Eer de handen in den schoot leggen, ook daar, waar de boosheid op hem woedt?

{==718==} {>>pagina-aanduiding<<}
behoort hij niet veeleer alles te werk te stellen, om zijne eere te handhaven?’ Wij antwoorden, dat het moeijelijk is, hier te beslissen, indien wij met de bijzondere omstandigheden van den lijder onbekend zijn. In het algemeen houden wij het daarvoor, dat een ieder tot verdediging zijner eere geregtigd is, even gelijk hij het regt heeft, zijn' persoon en bezittingen tegen elken aanval te verdedigen. De verdediging onzer eere zij echter altoos gematigd, bescheiden en met waardigheid. Maar, even gelijk de eenzame reiziger, die, door eene geheele rooversbende aangevallen wordende, het vruchtelooze, ja hoogstgevaarlijke, ook van de moedigste zelfverwering, zal beseffen, even zoo bewaart de man van Eer een verheven stilzwijgen, waar de boosheid zijner vijanden slechts voor meerdere verbittering en geenszins voor betere overtuiging vatbaar is. Hij behoudt dan altoos nog genoeg overig, om zich te bemoedigen en op te beuren; de bewustheid van een goed geweten - de achting van edelen en braven - en de goedkeuring van God. Om dit alles echter levendig te gevoelen, behoort men de noodige geestkracht te bezitten, welke, ongelukkiglijk, den meesten lijders in dezen ontbreekt. Zij staren alzoo meer op alles, wat bezwaart en nederdrukt, en zien het opbeurende en moedgevende doorgaans voorbij.
En van waar deze sterkte van ziel ontleend? Het Christendom doet ons dezelve verkrijgen. Hetzelve stelt ons, in jezus christus, het beminnelijkste voorbeeld ter navolging voor oogen. Hij zocht zijne eigene eere niet, maar die zijns Hemelschen Vaders, en in dezelve stelde hij zijn grootste roem. Hij verdedigde de zaak van waarheid, licht en deugd kloekmoedig, met het oog op het kruis, dat de boosheid der menschen Hem bereidde. Hij aarzelde niet, in het gezigt van den dood, voor de zaak van waarheid, licht en deugd, zichzelven grootmoedig op te offeren. Maar ook, Hij werd gescholden, en schold niet weder; Hij leed, en dreigde niet. o Gij allen, die over miskenning, terug-
{==719==} {>>pagina-aanduiding<<}
zetting, krenking, en wat niet al, jammert en klaagt; wat is uw lijden, bij het zijne vergeleken? Poog Hem gelijk te worden; een iegelijk, die Hem liefheeft, volge Hem na, ook in het kruisdragen, wetende dat er geschreven staat: ‘Indien wij met Hem verdragen, wij zullen ook met Hem heerschen.’ Zulke heerlijke uitzigten opent de openbaring van het Christendom. Menschelijke wijsheid houdt dezelve voor onze weenende blikken verborgen; en, arm aan waren troost, smachten wij naar de groeve, waarin ons lijden met ons eenmaal zal nederzinken. Driewerf zalig en heerlijk is het, ook daarom, Christen te zijn.




Grafwandeling op het Parijzer kerkhof van Père la Chaise.

Tegen het einde van den laatstverloopen zomer had ik eenen aanval van diepe zwaarmoedigheid. Ik gevoelde zekeren afkeer van menschen. Het verledene zweefde mij verward voor den geest, en veroorzaakte smartelijke herinneringen. De aangelegenheden van het oogenblik verwekten in mij geene belangstelling. Ik was, als 't ware, mijzelven moede. In zoodanige stemming zich bevindende, ontwijkt men gaarne den beperkten kring der stad, de al te bepaalde vormen van het gezellige leven daarlatende, en zich verwijderende van datgene, wat schijn, wat gekunsteld en niet in overeenstemming met de natuur is - kortom, men vliedt zijns gelijken. En wanneer gij nu nog in deze sombere gemoedsgesteldheid, doch reeds minder treurig, eenen heuvel beklimt, van wiens hoogte gij de groote, volkrijke stad, het wijduitgestrekte Parijs, overziet, zoo neemt uwe mijmering ligt eene wijsgeerige rigting, en gij begint te peinzen over de lotgevallen der volken - over de opkomst en den ondergang van rijken en staten. Gij bewondert de magt van den tijd, van de kunstvlijt, van de burgerlijke beschaving te midden van deze verbazende menigte huizen, die u het uitzigt op de vlakte, op de oevers en op talrijke heuvels ontnemen. Zestienhonderd jaren stonden hier zoodanige gebouwen. Met deze gevaarten, Gothische torens, tempels en kerken, paleizen en hospitalen verbindt gij herinneringen uit vroegere tijden. Alles geeft u

{==720==} {>>pagina-aanduiding<<}
stoffe tot gepeins - zoo wel de onbewegelijkheid der gebouwen, die sterk afsteekt bij de rustelooze beweging der menschen, welke, gelijk een mierenhoop, door elkander wemelen, als het eenzelvig geraas, voortgebragt door zoo velerlei geschreeuw, en gelijkende aan het gegons van een' zeer grooten bijenstal, dat men hoort, zonder deszelfs inwoners te zien. Er hangt over het midden der stad een dikke nevel, die nooit geheel optrekt. Tot bespiegelingen geeft hier alles aanleiding - zelfs de rook, welke hier in dikke, zwarte wolken naar boven stijgt en daar in ligte golvingen wegvliegt, zijne beweging op het azuur des hemels afbeeldende en eindelijk in doorzigtige dampen verdwijnende. Van daar ging ik naar den Montmartre, alwaar en vreemdeling en Parijzenaar de schilderij der hoofdstad voor hunne voeten zich zien ontrollen. Doch ik herinnerde mij, dat ik op eenen oostelijken heuvel hetzelfde gezigt, maar nog veel schilderachtiger, zoude hebben. Ik rigtte dus terstond mijne schreden naar het kerkhof van Père la chaise.
In diep gepeins als verzonken, wandelde ik voort, en had den weg bijkans reeds afgelegd, eer ik het bemerkte. Ik moest nog slechts door eene lange allee van den boulevard gaan. Eene vrouw en een knaap ijlden mij te gemoet, en boden mij kransen aan, welke zij in groote menigte op stokken droegen. Daar waren zuiver witte, gele, groene, als ook veelkleurige - allen van papierbloemen gevlochten. Het zien van deze kransen wekte bij mij bekoorlijke herinneringen uit de oudheid op. Hoe veel moesten er destijds aan de ingangen der tempels verkocht worden, daar men zoo vele Godinnen te vereeren had! Doch een geheel zwarte krans deed weder andere gedachten in mij opkomen. Weldra bemerkte ik, dat het getal van deze meisjes met bloemkransen spoedig toenam. De omtrek van Père la chaise is bevolkt door deze bloemverkoopsters, door kroeghouders en werklieden, welke gedenkteekenen voor de graven vervaardigen. Eene geheele straat, welke tot aan de barrière van Aulnay loopt, is aan beide zijden bezet door zoodanige winkels. Grafsteenen, graframen, hekwerk, kruisen van allerlei vorm en prijs zijn met even veel orde en pracht daar ten toon gesteld, als de kostbare stukken huisraad in de winkels der voorstad Saint-Antoine. Urnen, groot en klein en middelsoort, staan er in menigte op straat, en van kleine afbeeldsels van praalgraven zijn er geheele verzamelingen, in keu-
{==721==} {>>pagina-aanduiding<<}
rige orde opgehangen, even als de zakuurwerken in den winkel van eenen handelaar in kostbaarheden. Niets wordt verzuimd, om aan de aankondigingen van graf en begrafenis iets bekoorlijks te geven. Zelfs op de uithangborden is dit te bemerken. Hier wendt men zich naar het graf van lafontaine, daar naar het graf van heloïse en abeilard, verder naar dat van den
Generaal foy. De ondernemers hebben gehoopt, dat de zoon, die met nedergeslagene oogen achter het beweende lijk gaat, dezelve ten minste eenmaal zal opheffen, en iets tot eene gedachtenis medenemen. Zelfs heeft de Regering een verbod moeten geven, om de lieden, welke in deze soort van kunstvlijt hun bestaan zoeken, te beletten, dat zij onder de lijkstaatsie zich dringen, en binnen de begraafplaats hunne koopwaar aanbieden. Men ziet hen, bij hoopen, bestendig ter plaatse, waar de doodsberigten aangeplakt worden.
De hoeveelheid der sterfgevallen beantwoordt niet altijd aan de verwachting van deze menschen. Ik beschouwde eens met zekere nieuwsgierigheid eene hunner werkplaatsen. Daar hoorde ik een' hunner klagen over datgene, wat hij het doode jaargetijde noemde; maar gelukkig, voegde hij er bij, zullen de bladeren weldra vallen; de herfst is daar, en dan zullen ons eerlang wel een paar ferme lijken ten deel vallen.
Het betreden van dezen toegang tot de begraafplaats van Père la chaise zoude op de ziel een' treurigen indruk maken, die bij het naderen tot zulk een verblijf zoo natuurlijk is, al ware men ook niet vroeger reeds op den weg door eenige eenzame straten daartoe voorbereid geworden, en al kromp niet het hart ineen, op het zien van eene groote, geheel nieuwe, nog niet gansch voltooide gevangenis, met derzelver hooge muren, talrijke vensters en ijzeren traliën, dikke torens en vreeselijk voorkomen van de Bastille. Eene gevangenis op den weg naar eene begraafplaats, - welk eene onvoorzigtigheid! Zal men dan deze inrigtingen nooit uit het oogpunt der zedelijkheid beschouwen? Eene andere gevangenis verhest zich in de nabijheid van het plein, alwaar de feesten en spelen van nieuw Tivoli gehouden worden, - welk eene tegenstrijdigheid!
De poorten der beide steden, namelijk van het doode Parijs en van het levende Parijs, zijn zeer nabij elkander. De wachters van beiden kunnen elkander gemakkelijk hooren, en eene zamenspraak en gemeenschap houden. Alleen door de breedte

{==722==} {>>pagina-aanduiding<<}
van den straatweg en de zijpaden van den boulevard is de barrière van Aulnay gescheiden van den ingang tot het kerkhof. Voor de poort van dezen ingang, die halvemaanswijze binnenwaarts loopt, grootsch als die naar het park van Versailles, hielden fiacres (huurkoetsen), karren en ook prachtige rijtuigen stil. Elk oogenblik naderen er anderen. Zoo komt dan ieder eenmaal hier, om niet weder te keeren: wat doet het af, in welk voertuig dit geschiede? Aan de andere zijde van den drempel begint de gelijkheid; daar kwam niemand, dan te voet. De voorname bezoekers schenen mij toe, de geringste voetgangers met minde hoogmoed aan te zien; want hier dringt het gevoel van de gruwzaamste werkelijkheid zich aan de ziel op, en maakt derzelver trotschheid gedwee. Zekerlijk zal er op den noodlottigen dag nog onderscheid in bekleeding zijn - pijnboomen - en wilgenhout zullen op zaklinnen en grof laken volgen - eene dubbele kist van cederhout en lood zal de plaats van de fijnste zijde en kazimir vervangen - maar wien zal men dus in gemeen of kostbaar hout nederleggen?....De grafwormen, voor welke men binnen deze beperking marmer en brons sticht, zijn de eigenlijke bewoners van deze doodenpaleizen.
Ik bemerkte, dat iedereen, even als ik, die plotselinge gewaarwording had, ten gevolge van welke men zacht en ernstig begint te spreken; terwijl de uitdrukking iets geheimzinnigs en zekere terughouding schijnt aan te duiden, zoodra men slechts in dezen wijden omtrek binnentreedt, even alsof men in de kamer van eenen zieke komt, wiens slaap men niet gaarne zou willen storen. Men gevoelt eene onwillekeurige huivering, en keert in tot zichzelven. Het is ons, als luisterden er onder den grond ooren, die ons hooren konden. Ach! onder zoo vele woorden, die van menschenlippen vloeijen, hoe weinige zoude men laten ontslippen, zoo men met zekerheid wist of behoorlijk bedacht, dat een onzigtbare getuige die hoorde! De mensch spreekt te veel van eenen God, en gelooft niet genoeg aan alomtegenwoordigheid. Menigeen, helaas! noemt God overal, en denkt eigenlijk nergens aan God! (*)
Ik hield verscheidene kransen in de hand. Aan welk graf zoude ik dezelve wijden? Acht jaren zijn verloopen, sedert ik de huwelijksverbindtenis van een' mijner vrienden bijwoon-
{==723==} {>>pagina-aanduiding<<}
de, eene vereeniging op het sterf bed - den laatsten troost van eene verscheidende!.....Er is eene kwaal, die men de gruwelijkste van allen mag noemen; want zij woedt met de grootste hevigheid tegen de jeugd, en verteert de werktuigen der ademhaling. Bemerkt de arts dezelve, zoo wendt hij zich met treurigheid af, zonder hulpmiddel tegen het geweld der ziekte. Nu, in den boezem der nieuw verbondene lag reeds de verderfelijke kiem, en was van zoodanigen aard, dat de ontwikkeling niet meer voorgekomen kon worden. De jongeling, dien zij beminde, en die haar gelijke liefde toedroeg, bedoelde te weinig zichzelven, om zich aan dit ijdel schijnbeeld eener huwelijksverbindtenis te onttrekken. Doch, hoe veel moest hij daarbij lijden! De bruid wilde geenszins, dat men een der gewone gebruiken achterliet of verkortte, al mogt dan ook door eene plegtigheid in eene zeer koude kerk de voortgang der ziekte bespoedigd worden. Het was, gelijk ik zeide, de laatste troost eener stervende. Wij bragten haar in het huis van haren echtgenoot. Ik nam de jeugdige kranke onder den arm - ik hielp haar den trap op. Dit geschiedde met veel moeite. Ach! welk eene gedachte hield mij daarbij bezig! de gedachte, dat de ongelukkige dien trap nooit weder zoude afgaan. Als zij nu in het bruiloftsvertrek binnentrad, verspreidde zich een straal van genoegen over hare bleeke wangen en glansde daarop, als de hoop der genezing; maar een oogenblik later was er geen spoor meer van deze helderheid. Zij legde zich neder, liet haren bloemruiker ophangen, hare bruidskleederen aan hare voeten uitspreiden. Twintig dagen aanschouwde zij die met een' glimlach op het gelaat - den eenëntwintigsten dag hield zij op, dezelve te aanschouwen....Ik had haar vergezeld naar het altaar; ik moest haar ook naar hare laatste
rustplaats geleiden. Men begroef haar op de hoogte, tegenover de oude groote poort van den ingang. Bij het scheiden rolde een traan uit mijne oogen; ik wendde mij nog eens om, ten einde de plaats, waar de jonkvrouwelijke gade rustte, wél in mijn geheugen te prenten, en zeide haar een laatst vaarwel!
Sedert was ik zoo gelukkig, dat ik niemand der mij dierbaren naar deze rustplaats behoefde te geleiden. En zoo ben ik dan op mijnen levensweg steeds voortgewandeld, zonder aan dat alles te denken, wat de sikkel des doods intusschen afmaaide. Kwam de gedachte aan Père la chaise mij soms vlugtig voor den geest, dan stelde ik mij deze begraafplaats steeds zoodanig voor, als ik dezelve destijds had gezien -
{==724==} {>>pagina-aanduiding<<}
met reeds talrijke, maar evenwel nog verstrooide graven, en daartusschen eene menigte onbezette plaatsen.
Zoo wendde ik dan ook thans bij het binnentreden mijne blikken naar de zijde, waar ik mijnen krans wilde nederleggen. Maar hoe verbaasd stond ik, en hoe groot was mijne verbijstering! Zoodanig moet vóór vijftien jaren de verwondering van hem, die dertig jaren van zijn vaderland verwijderd leefde, geweest zijn, als hij in Parijs bij zijne terugkeering de uitgestrekte tuinen, de onbebouwde streken, de groenachtige moerassen zocht, die hij bij zijne verwijdering had achtergelaten, en daar thans eene menigte van hooge gebouwen, prachtige wijken der stad aanschouwde, welke met den glans en het behagelijk voorkomen van hedendaagsche beschaving prijken. Mijne verbazing was niet minder bij het gezigt van dit bosch van taxisboomen en grafgedenkteekenen, welke sedert eenige jaren op het kerkhof van Père La chaise in eene groote hoeveelheid gekomen zijn. Welk eene menigte van boomen en struiken! Welke werken van brons, marmer, graniet en allerlei steen! Wat al zuilen, piramiden, standbeelden enz.! Welke opschriften, namen, titels en wapens! Hoeveel kruisen, kransen en zinnebeelden! Hoeveel mannen, vrouwen en kinderen, allen levenloos, allen eenmaal in het leven! Welke veroveringen, welke rijkdommen, welk een Keizerschap des Doods! Neen, riep ik uit, dat is niet meer de eenvoudige rustplaats der dooden - het is de prachtige stad eener bevolking van lijken!
Maar hoe! ontnemen de levenden hier aan de dooden de ruimte, en kampen zij met hen om hunne laatste schuilplaats? Vrome reizigers! ik zie u nederknielen voor deze grafteekenen, waarop de zinnebeelden des stervens zijn uitgehouwen, - waar uwe ligtgeloovigheid sterfelijke overblijfselen wil vereeren, - waar een naam boven de poort geschreven staat. Rigt u op en ziet naauwkeuriger - het is een ledig praalgraf! De eigenaar van hetzelve, nog in den bloei zijner jaren, baadt zich in vermaken en genietingen. Weet gij dan niet, dat het mede tot den rijkdom der hoofdstad behoort, zijn hôtel in Parijs, zijn landhuis te Saint-Cloud, eene loge in het théâtre Italien, en een graf bij Père la chaise te hebben? Deze zijn de gewelven voor eene woning, die de eigenaar betrekken zal, wanneer de tijd daartoe gekomen is. Voorloopig kiest hij, bij de stralen der zon, welke zijn stof niet meer verwarmen zal, zoodanige ligging, als hem het

{==725==} {>>pagina-aanduiding<<}
best bevalt, tegen eene hoogte, of beneden, in eene nabuurschap naar zijnen smaak - de eenzaamheid of de groote wereld en de voornaamste wijk; want Père la chaise heeft ook zijne grafsteen-aristocratie en zijne voorsteden. Benijdt echter den rijke niet, van wien ik zoo even sprak. Toen hij met zoo veel pracht bouwde, was hij verre van te vermoeden, dat in het jaar 1830 eene omwenteling zijn hoofd, benevens dat van zoo vele anderen, zou buigen. Sedert heb ik zijn hôtel bezocht - in het voorhof vond ik niet meer zijne livereibedienden; zijne buitenplaats - in het park speelden zijne kinderen niet meer; zijne loge - zijne gemalin zat niet meer op de eerste bank. Overal een nieuwe heer! Zijn graf slechts blijft hem over; dit zal hem niet ontgaan.
Men schrijft de groote namen der vorige Regering niet meer op den voorgevel der hôtels, zoo als larochefoucault, crillon, talleyrand, choiseul, die men nog ziet. Neen; voor alle klassen, die zich nog in gunstige omstandigheden bevinden, heeft de Mode dit gebruik op de begraafplaats van Père la chaise overgedragen. Overal zijn familiegraven. Reeds bij voorraad stellen eenigen daar hunne betwijfelde afkomst, anderen hunne trotschheid, allen hunne nietigheid ten toon. Daar zijn echter ook gedenkteekenen, welke door de innigste liefde of vriendschap geheiligd werden. Zoo duidt men de hoop op hereeniging na den dood aan. Het is zoo zoet, te bedenken, dat men elkander weder zal vinden.....Maakt men zich gemeenzaam met de rustplaats, dit schijnt den overgang van het leven tot den dood te verzachten. Het verlies van een geliefd voorwerp valt dan minder smartelijk, en het gemis doet zich niet meer zoo pijnlijk gevoelen.
Met elken dag wordt dus deze nieuwe stad, deze verzameling van asch en gebeente, vergroot. Weldra zal men de graven door nommers moeten aanduiden, aan de straten benamingen geven, en die op derzelver hoeken kenbaar maken. Welligt zal men ook daar, even als in onze levende stad, om den rijkdom en de weelde het vernust en den goeden naam achteraan plaatsen!
Maar, wat talmt men nog? Het is naauwelijks vijsentwintig jaren geleden, dat men tot den Dood zeide: Wij willen uwen voortgang verzekeren; bouw uwe stad, gelijk de onze, dan zullen wij vergelijken. Nu, deze nieuwe stad

{==726==} {>>pagina-aanduiding<<}
heeft tegen de 30,000 huizen van het oude Lutetia (Parijs) reeds 31,000 grafteekenen te vertoonen! (*)
Zoo is dan ook eene naauwkeurige waakzaamheid der Politie op de begraafplaats noodig geworden. Men ziet daar alle kunstvlijt uitoefenen. De groote toegangen wemelen van bouwmeesters, timmerlieden, metselaars en eene menigte andere arbeiders. Het is inderdaad eene afzonderlijk gebouwde stad. Het denkbeeld van begraafplaats verdwijnt bijna, op het gezigt van zoo vele werktuigen en gereedschappen. De graven, die eerst nederig en van beperkten omvang waren, worden op een' breederen voet aangelegd, nemen toe in hoogte, en hebben buiten twijfel het hoogste punt nog niet bereikt. Hier en daar verheffen zich piramiden verre boven de andere graven. Het scheelde weinig, of een obelisk van Cararisch marmer had, door eene hoogte van veertig voeten, de ijdelheid van een' Koninklijk' kamerbehanger aangeduid! Een opschrift zou dan te kennen gegeven hebben, dat de Heer isoulard zelf naar Genua reisde, om daartoe het fijnste marmer uit te zoeken. Men had den grond reeds veertig voeten diep uitgegraven, en, volgens den wensch des verstorvenen zouden er 400,000 franken aan dit gedenkteeken besteed worden. Zijne erfgenamen, echter, waren van oordeel, dat zijn sterfelijk hulsel nergens beter kon rusten, dan in de kapel van het hospitaal van Saint-Mande, hetwelk voor een millioen, door hem tot dit menschlievend doel bestemd, opgebouwd was geworden.
De plaats is echter niet ledig gebleven. Nabij het einde van den grooten noordelijken toegang verheft zich thans eene grafpiramide voor eene rijke Portugesche familie, met name dios santos. Tot het grondstuk gaat men op langs twee zijtrappen van vijftien treden, en een derde in het midden leidt naar het gewelf, waarop de piramide staat. Hoe nietig, in vergelijking van zoo kostbare gebouwen, vertoonen zich de eenvoudige, met eene bronzen deur geslotene gewelven, die evenwel nog altijd de vroegere graven verre achter zich laten! Heden ten dage bouwt men kapellen, en de meeste der tegen de heuvels staande gedenkteekenen hebben niet minder dan twee verdiepingen, een benedenvertrek gelijkvloers en een bovenvertrek. Een kind, dat zeker door den omvang van

{==727==} {>>pagina-aanduiding<<}
dit gebouw misleid werd, bleef voor hetzelve staan, en vroeg in zijne onnoozelheid: Wie woont hier? - De praalzucht in het doen vervaardigen van kostbare graven is reeds zoo groot, dat ondernemingen van dezen aard thans een' voordeeligen tak van bestaan uitmaken.
Vraagt men, welke graven het meest van blijvende liefde getuigen, het zijn die, waarin kinderen sluimeren. Ligt bemerkt men, waar eene treurende moeder verwijlde. Door de moederlijke liefde vooral roert ons de stomme taal van de grafzerk. Die de opschriften van moederlijke smart niet gelezen heeft, weet nog geenszins, hoe veel welsprekends en verhevens het hart in weinige woorden vermag uit te drukken.
Ik beschouwde met opmerkzaamheid de bewegingen eener jonge vrouw tusschen het geboomte, waarheen die genen zich begeven, welke het gewoel in de hoofdlanen ontwijken. Zij had een jong kind verloren. Met welke zorgvuldigheid zag ik haar de schielijk verwelkende bloemen doen vervangen, den voet zachtkens op den grafheuvel zetten, alsof zij denzelven te diep vreesde in te drukken, uit eene kleine, achter eenen taxis geplaatste, kruik water sprengen, en glimlagchen bij het eerste uitspruiten van jong groen - o neen! veeleer glimlagchen bij den aanblik van haren zoon, die steeds haar aanlachte! Drie voeten aarde schijnen hem geenszins aan haar oog te ontrukken; zij is niet meer bij zijn graf, maar nevens zijne wieg - hij slaapt.....ach! de minnende moeder! zij lacht hem toe, maar vreest hem in zijne sluimering te storen! Voor alles vreemd, wat niet tot deze hare zoete bezigheid behoorde, werd zij door het gedrang rondom haar, hetwelk eene zoo even aankomende rijke lijk staatsie veroorzaakte, geenszins van dezelve afgetrokken.
Ieder ijlde naar dezen optogt toe; ieder klauterde, ten einde eene menigte van omwegen te vermijden, over de grafheuvels, en bemorste, met onreine voeten, de grafsteenen. De zwarte traliewerken, deze zwakke beschutsels van de woningen der dooden, bleven niet ongemoeid. Zelfs personen, die een oogenblik te voren met vrome zorgvuldigheid de laatste verblijfplaats van een' nabestaande of vriend versierd hadden, vertraden de nieuw opgehoopte aarde, welke kinderlijke liefde den moed nog niet had gehad met een afschutsel te omgeven, of zij scheurden in het voorbijgaan eenige witte bloemkransen af, de geringste gave voor de afgestorvenen. Zoo volkomen waar is het, dat zelfs de ci-
{==728==} {>>pagina-aanduiding<<}
pres van het graf alleen voor hem een heiligdom is, welke dien geplant heeft! Deze onbezonnen ontwijding wordt telkens herhaald, zoo dikwijls er eene lijkstaatsie komt.
Voorts behoeft men slechts een' enkelen dag, van den opgang tot den ondergang der zon, hier te vertoeven, om de strijdigste uitersten op te merken, welke de hoofdstad gedurig oplevert. Gelijk in een woud op eenen herfstdag ieder oogenblik bladeren van alle boomen afvallen, zoo rooft de Dood dagelijks zijnen buit uit alle standen der maatschappij. Eene bevolking van een millioen zielen werpt eene menigte van brooze voorwerpen uit haar midden weg. Onophoudelijk worden er lijken vervoerd naar de drie tot derzelver vertering bestemde plaatsen - zuidwaarts naar den Mont - Parnasse, noordwaarts naar den voormaligen Mars-heuvel, en oostwaarts naar de helling van den Menil-Montant. De Tijd doet den slinger van zijn uurwerk geene beweging maken, welke niet een gedeelte der bevolking in gemelde drie rigtingen voortstoot. En, terwijl nu deze wegen tot zoodanig doeleinde leiden, hoort men van den morgen tot den avond het vreugdegejuich des volks, het geluid van eene steeds levendige straatmuzijk, de gezangen en bruilostsliederen der voorstad! De lijkwagen en de huwelijkskoets rijden dezelfde barrières uit, komen elkander meermalen tegen, en niet zelden geraakt beider gevolg onder elkander vermengd. Zonderlinge nadering der beide tegenovergestelde zijden van het aanzijn!
Nog peinsde ik over deze zoo strijdige verschijnselen, als ik mij reeds midden op de voornaamste afdeeling van de begraafplaats bevond, waar de vermaarde grooten van het voormalig Keizerschap zich vereenigd hebben - in het zoogenaamde kwartier der Maarschalken. Plotseling trof de doffe trommelslag, het teeken der begraving van eenen krijgsman, mijn oor. Een salvo uit het klein geweer werd door eene lange echo verdubbeld. Ik begaf mij derwaarts, en zag eenige manschap van de Nationale Garde, die aan eenen Serjant van de Compagnie de laatste eer bewezen had. Nooit werd het geluid van schietgeweer op de oostelijke begraafplaats zoo dikwerf gehoord. Daar verloopt geen dag bijna, dat men niet met zoodanig gedruisch den eenen of anderen vreedzamen burger begraaft.
Twee andere lijkstaatsiën waren te gelijker tijd de poort binnengekomen, en daar volgden nog verscheidene meer.
Ofschoon de poorten der begraafplaats van Père la chai-
{==729==} {>>pagina-aanduiding<<}
se alle uren van den dag openstaan, zoo begraaft men toch meest des morgens. In den nacht, op een steeds noodlottig uur, dat aanvangt wanneer de sterren haar hoogste punt aan den hemel bereikt hebben en naar het westen beginnen te dalen, heeft de Dood zijne ronde gedaan, en plant hier en daar zijne zwarte vaan op onderscheidene woningen. Dan, wanneer Parijs uit den slaap ontwaakt is, en logge karren door de straten rijden, om ze van de opgehoopte vuiligheden te ontlasten, trekken ook de lijkwagens langs dezelfde wegen, om de twaalf wijken insgelijks van de op de drempels der huizen geplaatste lijken te ontdoen (*). Het grootste gedeelte derzelven wendt zich naar de oostelijke begraafplaats.
Ieder oogenblik ziet men den voerman van den lijkwagen de poort doorrijden. Nooit aangedaan, steeds met dezelfde gelaatstrekken, wanneer hij komt of terugkeert, houdt hij de teugels werktuigelijk in de handen, en zijn gezigt, dat slechts de kenteekenen der gewoonte draagt, is zoo onbeduidend, dat men niet eens verveling daarop kan bemerken. Van zijn voorspan zou men hetzelfde kunnen zeggen. Van de gasten, die hij aanvoert, volgt den eenen een lange trein, die uit welvoegelijkheid hem voor de laatste maal eene geveinsde hulde toebrengt; een ander komt onverzeld - de levenden hebben hem verlaten, zoodra het leven hem verliet. Vergeefs zoek ik achter dit lijk zijnen eenigen vriend; de oppasser bij den ingang heeft den hond het binnenkomen belet en dien weggejaagd; het arme dier geeft zijne smart door gehuil te kennen; het keert terug, blijft staan, komt weder, loopt rondom de muren, dwaalt in het veld, en, eenen wees gelijk, die geenen vriend en geene toevlugt op aarde meer heest, weet het niet, waarheen het zich wenden en aan wien het zich aansluiten zal. Intusschen heeft zijn meester, nedergelaten in eene groeve, waarin men met eenige trappen afdaalt, plaats genomen naast den genen, die hem onmiddellijk voorging. Daar worden de lijken, zonder onderscheid van kunne of ouderdom, bij rijen nedergezet, zoodat ze naauwelijks een' voet van elkander verwijderd zijn. Deze algemeene grafkuil, welken de Dood slechts in vrij langen tijd zal kunnen vullen, staat steeds open. Niet zonder huivering kan men denzelven aanschouwen. Vurig biddende knielt aan den rand

{==730==} {>>pagina-aanduiding<<}
een jong meisje, in zwart wollen gewaad, met gebogen hoofd en gevouwen handen. Het arme kind heeft nachten doorgewaakt en alles, wat zij verdiende, opgeofferd, eer zij kon besluiten, voor hare moeder toevlugt tot eene plaats der liefdadigheid te nemen. Zij bidt, en schijnt, in treurige radeloosheid, zichzelve te vragen, waarheen zij nu hare blikken met eenig vertrouwen zal kunnen wenden. Na haar - want ik hield mijne opmerkzaamheid op haar gevestigd, tot op het oogenblik, dat zij zich verwijderde - zag ik eenen man met vasten tred, maar met zigtbare aandoening, herwaarts komen. Hij was krijgsman. Gedurende zijne afwezigheid stierf zijne jeugdige gade onder het dak des vromen medelijdens. De ongelukkige man had het voorkomen, alsof hij haar zocht - alsof hij haar kwam zien. Hij gevoelde behoefte, om tranen te vergieten, en wist niet, welke plaats hij daarmede moest besproeijen. Onder deze menigte van lijken is ook dat zijner geliefde echtvriendin! Geen zucht had zich laten hooren, toen de schop van den doodgraver haar onzigtbaar maakte, en geene stem had het koude lijk gezegend. - Bij de begrafenissen der armen is geen priester tegenwoordig!
Nog eenige uren dwaalde ik op deze verblijfplaats der dooden om. Meermalen bemerkte ik, dat, zoo de bezoekenden naar groote lijkstaatsiën toedrongen, zij echter, bij gebreke van dezen, ook even zeer naar eene eenvoudige begrafenis zich spoedden. Zij schijnen vooral met levendige belangstelling de doodkist in de enge ruimte te zien nederdalen, en verwijderen zich dan eerst, wanneer de weder effen gemaakte grond het aanvertrouwde zaad geheel voor het oog verbergt. Zoo begeerig zijn wij, te vernemen, hoe de aarde haren buit bemagtigt....En ik, dacht ik bij mijzelven, ook ik zal eveneens uit het gezigt der levenden verdwijnen, en insgelijks alles, wat rondom mij leeft; ook deze priester, die, aan den rand des grafs, met zoo veel vertrouwen, naar 't schijnt, woorden van voorspraak rigt tot eenen God, welke aan zijne gedachten, in dit oogenblik, vreemd is; ook deze doodgraver, wien het lange afscheidnemen ongeduldig maakt; ook deze beide geleiders, wier voorregt bij den ingang aangeplakt te lezen staat, om de tuiniers te beletten, dat deze derzelver belangen benadeelen; ook deze wachter, die alleen, midden in den nacht, in de stilte en donkerheid, de vele wegen van dit treurige doolhof in verschillende rigtingen doorkruist; ook deze

{==731==} {>>pagina-aanduiding<<}
oppasser, die den hond des armen teruggewezen heeft, en ook deszelfs dochter, rijzig, als de jongste der cipressen, die te midden der graven zich verheffen.....In dit oogenblik ging ik de trappen eener kapel op, die men onlangs op de verhevenste hoogte gesticht had. Tegen de deur derzelve leunende, zag ik gansch Parijs voor mij liggen, en het Pantheon tegenover mij. En gij ook, riep ik uit, trotsche stad! gij ligt aan den voet van dezen heuvel, om van tijd tot tijd herwaarts op te stijgen. Gij zult eenmaal dezen omtrek helpen vergrooten - al uw gewoel zal ophouden.....
Ik verliet de begraafplaats van Père la chaise in diep gepeins over de verschijnselen der zinnenwereld en over de eeuwigheid. Doch, toen ik het verblijf der levenden naderde, daalde ik met mijne gedachten weder af tot de nietige bemoeijingen der menschen. In de snelste opvolging stelde ik mij alles voor, wat in ons maatschappelijk leven dikwijls vereenigd voorkomt - het geroep der vreugde en der vertwijfeling, het razen der woede, het geschreeuw van laster en wraakzucht, de juichtoonen der eerzucht, het gezang van de zegepraal der ondeugd, en het zoo veelvuldig lagchen der dwaasheid.....Ellendig menschengeslacht! herinner u toch dikwerf, dat gij steeds op weg naar het graf zijt!




Het gevoelen van een' Engelschman over oorspronkelijkheid.

Sir joshua reynolds was gewoon te zeggen, dat geen sterveling meer dan zes oorspronkelijke dingen voortbragt. Mijn gevoelen is, dat het verkeerd zij, zulks op zes te bepalen - vijf van de zes zullen, bij nader toezigt, blijken, slechts herhalingen van het eerste te zijn. Een mensch kan even zoo weinig zes oorspronkelijke werken voortbrengen, als hij gelijktijdig zes bijzondere personen zijn kan. Welke ook de eigenlijke en overheerschende strekking van zijn genie zijn moge, hij zal daarvan den stempel drukken op eenig meesterstuk; en hetgeen hij verder doet, is niet dan hetzelfde, bij herhaling gedaan, een weinig beter of een weinig slechter; of, zoo hij van zijnen weg afgaat, door het streven naar verscheidenheid, en dus zichzelven poogt te ontwijken, zal hij slechts een naäper van anderen of een afschrijver van gemeenplaatsen worden.


{==732==} {>>pagina-aanduiding<<}

Staatkundige opmerking.

Gelijk de afzonderlijke mensch dikwijls in zijn hartstogtelijk uitvaren tegen eenigen misslag eenen anderen begaat, zoo zijn de volken steeds geneigd, werkelijke misdaden tegen wet en orde te begaan, terwijl zij hunne woede tegen vermeende betoonen.




Iets over de vondelingen in Frankrijk.

Het verlaten van pasgeborene kinderen is eene der zwaarste wonden, welke Frankrijk doen bloeden. De fondsen der meeste Departementen zijn door de uitgaven ten behoeve der Vondelingen uitgeput; en hoe grooter opofferingen men doet, om het kwaad te lenigen, des te meer breidt het zich uit.
Er zijn Departementen, in welke het getal der verlatene kinderen sinds 10 of 12 jaren zich verdubbeld heeft. Te Parijs gaat derzelver aantal het vierdedeel van de gezamenlijke geboorte te boven, en bedroeg in 1830 7749 kinderen. Om zich een begrip te vormen van den staat der zaken in dit opzigt, wete men, dat de Vondelingen, na de fondsen der Hospitalen te hebben uitgeput, nog daarenboven in de Departementen 4 millioen franken jaarlijks vorderen; eene som, die thans niet meer toereikende is.




Gasverlichting te Parijs.

Vóór ongeveer tien jaren is de Gasverlichting te Parijs eerst algemeen ingevoerd geworden. De daartoe bestemde Gasbereidingsinrigtingen leveren elken avond 300,000 kubiek voet gas in doorsnede voor 13,000 openingen of snavels, gelijk de Franschen dezelve noemen, welke even veel lichts geven als 31,000 lampen of 117,000 kaarsen. Van deze 13,000 snavels zijn slechts 200 voor de openbare straatverlichting bestemd, terwijl de overigen voor bijzonder gebruik dienen. De belasting op den invoer der daartoe benoodigde steenkolen bedraagt te Parijs jaarlijks omtrent 100,000 franken, en die som vergroot nog jaarlijks. - Parijs is tot dusverre de eenige stad in Frankrijk, welke door gas verlicht wordt; terwijl hetzelve in Engeland reeds in 86 steden is ingevoerd. - De Pacha van Egypte heeft het plan gevormd, zulks voor Cairo te bewerkstelligen.


{==733==} {>>pagina-aanduiding<<}

Gemoedelijke bezorgdheid in een' Iersch' soldaat en edel gevoel in een' neger.

Ten tijde, dat Kapitein st. met zijne troepen op Jamaica lag, verviel op de plantaadje van den Heer t. een Neger-slaaf, ten gevolge van wreede mishandelingen, welke zijn meester zonder reden hem aangedaan had, in eene uitterende ziekte. Een Iersch soldaat, die zich onder het krijgsvolk bevond, had medelijden met den armen man. Hij had namelijk omgang met hem gehad, en hem bij vele gelegenheden als een braaf mensch leeren kennnen. Daar nu op aarde geene hulp meer voor den ongelukkigen was te hopen, bekommerde zich de Ier gedurig bij de gedachte, dat eene zoo goede ziel in de andere wereld eeuwig verloren zijn zoude. Door deze bezorgdheid verontrust, trof hij toevallig en ter goeder ure eenen Kapucijner aan, die met een Spaansch schip gekomen was, droeg aan dezen de belangrijke zaak voor, en smeekte hem dringend, om den stervenden te hulp te komen met de genademiddelen der Heilige Kerk.
‘Is het een Neger’? vroeg de Monnik.
Ier. Zijne ziel is blanker, dan een geschilde aardappel.
Kapucijner. Gelooft hij ook alle de leerstukken van onze Heilige Kerk? Is hij een Christen?
Ier. Ik mag verd....zijn, indien hij niet een zoo degelijke Christen is, als gij of iemand wenschen kan. Hoor maar eens, wat ik zelf mede heb aanschouwd. Verscheidene soldaten baadden zich; daar krijgt een hunner kramp in de kuiten, roept om hulp, en plomp! zinkt hij als een steen. De overigen, die nabij hem waren, Christenen en anderen, zwommen weg, zoo schielijk zij maar konden; want zij vreesden, dat hij hen zou pakken en mede naar beneden trekken. Doch de Neger, die van het strand dit had gezien, sprong oogenblikkelijk in het water, dook ter plaatse, waar de soldaat gezonken was, onder, greep hem bij de haren, en sleepte hem aan wal, waar de drenkeling, na een weinigje wrijven en rollen, weder zoo frisch en levend werd, als ik thans ben. Nu, Eerwaardig Heer! zeg gij zelf nu, was dat niet alles, wat een goed Christen doen konde?
Kapucijner. Ja, dat is zeker iets; doch, wat het voornaamste is, heeft hij onderwijs in het Roomschkatholieke geloof ontvangen?

{==734==} {>>pagina-aanduiding<<}

Ier. Daarvoor, Eerwaardig Heer! kan ik u instaan. Ik zelf, ik heb hem gisteren onderwezen; en daar mijn biechtvader mij altijd gezegd heeft, dat het geloof de hoofdzaak is, zoo heb ik hem dit regt op het gemoed gedrukt. Ik heb tot hem gezegd: ‘Mijn beste! het is niet genoeg, een droevig gezigt te zetten; gij moet gelooven. Gelooven, man! dat is de hoofdzaak. En gij hebt niet veel tijd meer over. Rep u dus.’ Zoo heb ik tot hem gesproken, en nog al meer; doch de arme schelm bad mij, dat ik het daar nu bij laten zoude; hij wilde gelooven, wat mij beliefde.
De Kapucijner had nu geene bedenkingen meer, en vergezelde den soldaat in de hut des Negers. ‘Thans, mijn jongen!’ sprak de soldaat, ‘breng ik tot u een heilig man, die u de absolutie geven en den weg naar den hemel wijzen zal. Maar, drink eerst nog een snaps; want het is een verd....lange weg.’
De Monnik begon thans zijn werk. De Neger hoorde zwijgend.
‘Uwe Eerwaardigheid ziet,’ sprak de soldaat, ‘dat hij alles gelooft, wat gij hem zegt. Gij kunt hem nu, zonder meer, de absolutie geven, en wat hij anders nog noodig heeft, om zacht en warm in het paradijs te rusten.’
‘Gij zijt dus,’ voer de Kapucijner tot den stervenden voort, ‘volkomen overtuigd, dat door een vast geloof aan de leerstukken der Heilige Kerk.....’
‘Hoogeerwaardig Heer!’ viel de soldaat op een' smeekenden toon den Monnik in de rede, ‘geef hem toch om 's Hemels wil allereerst de absolutie, en onderwijs hem naderhand; want, bij mijne arme ziel! zoo gij hem langer plaagt, zal zijne ziel u tusschen de vingers doorglippen.’
De Monnik, een goedhartig man, gaf aan deze bede gehoor, en verrigtte, wat verder noodig werd geoordeeld.
‘Nu, mijn beste!’ sprak thans de soldaat, zich in de handen wrijvende, tot den stervenden, ‘nu hebt gij den hemel zoo zeker, als uw Heer de hel, waar hij in alle eeuwigheid zal branden.’
‘Ik hoop, dat het niet zóó lang zal duren,’ zeide de Neger, met eene zwakke stem; en deze waren de eerste woorden, die hij sedert het binnentreden van den Monnik uitte.
‘Bedenk, wat gij zegt, vriend!’ sprak de Monnik; ‘gij moogt niet twijfelen aan de eeuwigheid van de straffen der hel. Vaart uw Heer eenmaal daarheen, zoo is het voor eeuwig.’

{==735==} {>>pagina-aanduiding<<}

‘Hij vaart zeker daarheen,’ zeide de soldaat; ‘daar verzet ik mijn' kop onder.’
‘Maar ik hoop van God, dat hij toch niet altijd daar zal moeten blijven,’ hernam de Neger en stierf.
‘Dat was niet regtzinnig gesproken,’ zeide de Monnik. ‘Had ik het geweten, dat hij in een zoo voornaam punt niet vast en geloovig was, ik zou hem de absolutie niet gegeven hebben.’
‘Ei! ei! dan mag de arme bloed,’ sprak de soldaat, ‘wel van geluk spreken, dat zijne ziel naar den hemel gegaan is, eer gij de zaak bemerkt hebt.’

De vrouw met den baard.

Te Florence leefde eene oude vrouw, anna gaetano, welke eene herberg hield. In dit huis kwamen geleerden, kunstenaars enz., niet alleen om den goeden wijn, maar ook om de goede vrouw; want hare luim en geestigheid waren onuitputtelijk. Onder de menigerlei gasten bevond zich dikwerf ook de Schilder salvator rosa. Door zijnen zoo vertrouwelijken en gemeenzamen omgang aangemoedigd, waagde de oude anna het, hem te verzoeken, dat hij door zijn meesterlijk penseel haar bij de nakomelingschap in aandenken mogt willen doen blijven.
Salvator, juist tot scherts zich opgewekt gevoelende, zond op staanden voet naar zijne woning om gereedschap, en begon te schilderen in het algemeene vertrek, na bedongen te hebben, dat anna niet zou opstaan, vóór dat het stuk voltooid ware.
Spoedig was haar portret daarheengetooverd, en inderdaad een meesterstuk. Eindelijk werd nu aan de eenigzins ijdele en ongeduldige waardin toegestaan, hare afbeelding te aanschouwen; doch, hoe zeer dezelve overigens geleek, zij vond, dat de meester een' langen baard aan het portret had toegevoegd; en zoo had zij geheel het voorkomen van een' ouden pelgrim!
Hare gekrenkte ijdelheid deed haar luide klagten aanheffen over den onwellevenden Schilder, die anders aan haar geslacht juist geene redenen tot bezwaar gaf. Salvator beriep zich op de overige gasten, begeerende, dat deze den twist zouden beslissen en de waarde van het schilderstuk bepalen. Deze werd, bijzonder door eenige Nederlandsche Schil-
{==736==} {>>pagina-aanduiding<<}
ders, die er tegenwoordig waren, zoo hoog gesteld, dat anna gaetano, wie het geld niet onverschillig was, zich geheel met hare afbeelding verzoende; en nog heden is voorhanden: De Vrouw met den baard, van salvator rosa.

De kale jonkers.

Zekere Keurvorst van Keulen onderhield zich gaarne met lieden uit geringere standen. Hij ondervroeg op eene wandeling eens zekeren landman, dien hij op het veld aantrof, over de uitzigten op den nabijzijnden oogst. De boer antwoordde: Het koren staat goed, Genadige Heer! als er maar zoo veel kale Jonkers niet onder waren. Dit zeggen was onverstaanbaar voor den Keurvorst. Hij vroeg dus opheldering, en vernam, dat de landlieden aldaar de hoog opgeschotene aren, welke niet geladen zijn, in tegenstelling van de welgevulde, die nederig het hoofd buigen, kale Jonkers plegen te noemen. De Keurvorst ging nu stilletjes verder, maar vermaakte zich dikwijls, met zijne adellijke dischgenooten op deze vertelling te onthalen, aan hunzelven de toepassing overlatende.





De leeuw ontwaakt!


't Was slechts een schijnb're rust, na 't heerlijk zegevieren; 
Het onregt grijpt op nieuw naar gif en dolk en koord; 
Maar nog prijkt geurig groen van dierbare eerlaurieren 
Om menig heldenhoofd, getrouw aan Nassau's woord, 
Getrouw aan God en pligt. Komt, vlecht er frissche blad'ren, 
Onsterflijk eerloof, vlecht er nieuwe lauw'ren in! 
Dat heldenvuur vlamm' weêr door de eenmaal gloeijende ad'ren; 
Weêr 't wapen in de vuist, mijn broeder; ga, verwin! 
Het oogenblik des strijds, o Neêrlands kroost! genaakt: 
De Leeuw, de Leeuw ontwaakt! 
 
Ziet gij die hooge kiel aan de ongeschonden kusten, 
Ziet gij die legerschaar, in 't land der vreemden, niet? 
Zal nu de fiere Maagd op vroeger lauw'ren rusten, 
Wanneer zij 't helsch verbond, ontsluijerd, dreigend, ziet? 
Dat duldt geen Hollandsch hart - de maat is volgemeten - 
Nog rookt het breede zwaard van 't schuldig muit'renbloed; 
Nog is de gloriedag, hoe kort ook, niet vergeten; 
Nog is de heil'ge strijd den wakk'ren strijder zoet; 
Nog kent Euroop het volk, dat eeuwig 't onregt wraakt: 
De Leeuw, de Leeuw ontwaakt! 

{==737==} {>>pagina-aanduiding<<}

Godtergend dringen ze aan, en toonen ijz'ren boeijen, 
Of wachten 't smeekgebed van d' ongeschokten Vorst. 
‘De schoone waterbloem moet niet zoo heerlijk bloeijen; 
Zij zinke in 't slijk terug, dat ze aan haar' wortel torscht! 
Komt, rukt den stengel neêr, en scheurt de blad'ren open; 
Haar geur was al te sterk, haar luister al te schoon!’ 
Veerkrachtig buigt de bloem, wanneer de stormen sloopen, 
Maar spreidt haar' blad'rendos dan prachtiger ten toon. 
Vreest niet! - de storm steekt op; de schorre donder kraakt: 
De Leeuw, de Leeuw ontwaakt! 
 
Vreest niet! Waar kracht en moed in duizend zielen leven, 
Daar wordt de nood gering; 't gevaar is reeds voorbij. 
Waar 't Godgeheiligd regt vertrapt wordt en verdreven, 
Daar rijst een kop'ren muur in heldenrij aan rij; 
Daar rijst op Neêrlands grond eene eerzuil voor de volken: 
Zij zien den grooten strijd, en zien dien blozend aan. 
Bruis, Noorder pekelzout! bruis vrolijk uit uw kolken; 
Ge omspoelt een heldenland, dat niet te grond zal gaan! 
't Beslissend uur breekt aan; de dag der glorie naakt: 
De Leeuw, de Leeuw ontwaakt! 

R. November 1832.
lublink weddik.

Aan den Redacteur der Vaderlandsche Letteroefeningen.

De nevensgaande Ode is door mannen van veel smaak en kunde niet allen lof onwaardig, noch ontbloot van verdiensten verklaard. Uit het oogpunt der kunst schijnt haar dus door de Redactie der Letteroefeningen de plaatsing niet te zullen worden ontzegd. Maar de maker, wien die plaatsing, om redenen in de eerste strophen van het stuk vermeld, vrij onverschillig is, wil de proef nemen, of men onpartijdigheid genoeg bezit, om een vers, tot grooten lof van onzen vereeuwigden Hoofddichter strekkende, op te nemen, en verzoekt, in dat geval, de onveranderde overname.

ODE

aan

BILDERDIJK.

Odi profanum vulgus et arceo.
hor.

Afkeerig van den hoop van nijdige onverstanden, 
Brengt rustig dees mijn hand geheiligde offeranden 

{==738==} {>>pagina-aanduiding<<}

Aan Godsvrucht, Waarheid, Regt. 
Staat af, onwaardigen, die jaagt naar loverpalmen 
Door de algemeene stem laaghartig na te galmen, 
En slaafsche kransen vlecht! 
 
Het voegt geen vrij gemoed voor menschenwaan te knielen. 
De zucht naar lofgejuich is 't merk van lage zielen, 
En mist haar heilloos doel. 
De Dichter in wiens hart zich 't licht der heemlen spiegelt, 
Wordt door den golfslag niet of op- of neergewiegeld 
Van 't rustloos volksgewoel, 
 
Zijn vonkenstralend oog, bij de engste zielsbeklemming, 
Ziet hopend uit naar 't wit van hooger lotbestemming, 
En tuigt zijns boezems vuur. 
Hij volgt getrouw de stem, hem ruischende in zijn ooren, 
Bewust van 't dagend licht dat hem in 't oog zal gloren 
In 't scheemrend morgenuur. 
 
Zoo zwierf van kust tot kust door felverbolgen winden 
Gezweept, Anchises zoon, om 't Vaderland te vinden 
Hem voorbestemd van 't Lot. 
Geen teedre vrouwenlonk uit tranenpaarlende oogen, 
Geen dreigende oorlogskreet had op zijn hart vermogen: 
Hij volgde een' roepend' God! 
 
Zoo waart Ge, o bilderdijk! door stormen en bezwaren 
Bekneld, gedrukt, gejaagd, van d' eersten bloei der jaren 
Tot aan den rand van 't graf: 
Geen smaad, geen lijfsgevaar in dreigende oogenblikken 
Kon uw standvaste ziel door vrees of angst verschrikken; 
't Stuitte alles op U af! 
 
Wie volgt den arend na die nevels klieft en wolken, 
En boven drijvende aard en blaauwe waterkolken 
De zon in 't aanschijn boort? 
Gij Ziender! waart uw eeuw te groot, - te hoog verheven 
Voor 't luttel oogbereik haar bij 't gestarnt gegeven, 
Dat aan haar' hemel gloort. 
 
Wie kende uw grootheid regt, uw roeping, en uw waarde? 
Wie 't vuur van uw gemoed, voor meer bestemd dan de aarde, 
En vlammend naar omhoog? 
Wie kon, ook in den nacht des weedoms, in uw wezen 
De vonk van 't heilgeloof des echten Christens lezen 
Die zich verschool voor 't oog? 

{==739==} {>>pagina-aanduiding<<}

Ach! raadsel bleef uw geest! Maar, hoe ook misbegrepen, 
Uw reden miste nooit de zielen weg te slepen. 
't Was vlammende outergloed, 
Al wat het aardrijk biedt tot lof van God verslindend, 
En, door uw zang, aan 't stof de Geestenwereld bindend; 
Die sfeer van uw gemoed! 
 
Hoe krachtig wist uw taal het Ongeloof te teugelen! 
Hoe stout ontsnelde uw ziel op meer dan arendsvleugelen 
Dit neevlig stofgebied! - 
Een schaar van nijdigen kroop zwijgende aan uw voeten, 
Als slaven die met schrik hun strengen Heer begroeten, 
Die toornig op hen ziet! 
 
Zoo huldde 't schepslenheir den Koning eens van Eden, 
Nog door geen schuld besmet van 't zinloos overtreden, 
Als Meester van 't heelal; 
Zoo drong het woudgediert zich zelf in Orfeus kluisteren 
Wanneer hij naar zijn lied en lucht en aard deed luisteren, 
Door reinen hemelval. 
 
De rijkdom, 't vuur, de kracht, der taal door U geschonken, 
Voert in het hart gebied waar in uw galmen klonken, 
Met altijd vaster' klem! 
Die spraak en taal beheerscht voert ook den staf der zielen. 
De spraak is heel de mensch. Geslachten zullen knielen 
Voor 't adem zijner stem. 
 
De Zanger is geweest. Zijn geest, omhoog gevaren, 
Is boven leed en strijd. Hem drukt de last der jaren 
En zorgen thans niet meer. 
Maar, blijft in 't Neerlandsch hart zijn kracht- en vuurspraak leven, 
Dan zal geen vreemde meer aan Neerland wetten geven 
Tot schending van haar eer. 

1832.




In vreemde taal niets nationaal.

(Eene ware Anekdote.)

Voor zeker Hoeden - magazijn 
(Ik zou het liever winkel heeten, 
Maar 't woord is oud en afgesleten) 

{==740==} {>>pagina-aanduiding<<}

Was keur van hoeden ligt en fijn, 
Met briefjes, om de vaste prijzen 
En soorten ieder aan te wijzen. 
Daar stond er onder allen een, 
Die, met zijn' spitsen bol en slappe breede zoomen, 
Heel ongemeen, 
Doch, naar het scheen, 
Uit de oude doos gekomen, 
En echter, naar zijn' nieuwen gloed, 
Een vaderlandsche ronde hoed; 
Een manshoed, namelijk; en 't opschrift, lieve lezer, 
Was: mode national. Gij voelt nu wel, dit wees er 
Den smaak en soort terstond van aan. 
Een spotter, dien ik daar vond staan, 
Den winkel deftig ingetreden, 
Vraagt stemmig: ‘Ben ik hier teregt 
In 't magazijn van nieuwigheden, 
Alwaar, gelijk mij is gezegd, 
De hoed verkocht wordt, die mij vader landsch zal kleeden?’ - 
‘O ja, Mijnheer! (zegt fluks een vaardige gezel) 
Hier heeft Uw Edele 't model.’ - 
‘Maar, jongenlief, versta mij wel! 
Mijn hoed moet vader landsch, dat is, goed Hollandsch wezen, 
En kwalijk kan ik 't opschrift lezen!’ 
 
Oud-Nederlanders! weest toch waarlijk nationaal, 
(Naauw gun ik zelfs dit woord bij ons een goed onthaal) 
En houdt u bij uw moedertaal. 

Amsterdam, 1832.
p. hanou van arum.

Aan den stoom.


o Stoom! die thans alom uw wondermagt verbreidt, 
En langs het ijz'ren spoor den zwaarsten last verspreidt, 
Met zulk een' spoed, dat zelfs een togt van twalef uren 
Nu slechts één uur behoeft te duren: 
Indien uw snelheid zich, dus voortgaand, staag vermeêrt, 
Wordt zelfs de Tijd in 't eind ligt te eenemaal ontbeerd; 
Daar elke wagen, dien men door u voort ziet stoomen, 
Nog eer hij afrijdt aan zal komen! 

L.
Meng. bl. 614. reg. 9. staat aantreffen, lees aanheffen.


(*) Geschied. der Nederl. Herv. Kerk, door a. ypeij en i.j. dermout, D. I. bl. 5.

(*) De lichtstraal, sinds het schrijven dezer Recensie opgegaan, zou Recensent gewis deze zinsnede thans eenigzins doen wijzigen. Redact.

(*) Chelsea heet het groote Invalidenhuis in de nabijheid van Londen.

(*) Zie onze Letteroef. voor 1830. bl. 151.

(*) Alieen in het Iste Deel, of Boek II, vinden wij Hoofdst. 2 en 3 anders afgedeeld; en, volgens de Voorrede, is er bij het laatste of VIIIste Boek een geheel nieuw of 5de Hoofdstuk te wachten.

(*) Deze wensch komt, helaas! reeds te spade. Sinds het inkomen van dit verslag overleed ook deze waardige Leeraar, min vermaard, het zij zoo, bij den buitenlander, maar daarom niet minder verdienstelijk in zijnen kring, niet minder betreurd door Kerk en Vaderland. Redact.

(*) Men herinnere zich hier de barante's Histoire des Ducs de Bourgogne, waarvan het motto is: Scribitur ad narrandum, non ad probandum; of washington irving's Verovering van Grenada! Is dit niet reeds een fraal begin?

(*) Zie Vad. Letteroef. 1830. bl. 628 en verv.

(†) - 1831. bl. 593 en verv.

(*) Hogendorp, (ancien Résident de Batavia et de Buitenzorg) Coup d'oeil sur l'Ile de Java, p. 348, 349.

(*) Zie onze Lett. voor 1831. bl. 173 en 203 env.

(*) De huwelijksliefde heeft uit Vulcanus eenen Apelles gemaakt.

(*) Zie, omtrent I en II. Letteroef, voor Mei 1826.

(*) Één couplet, bij den greep, (men kan hier niet mistasten) ter proeve:

Men weet, wat in 't Zuiden, dat broeinest van kwaad, 
Studenten voor wetenschap leeren: 
Zij smaden den Vorst en beroeren den Staat, 
Gehoorzamen niet - maar regeren. 
Wij, wars van verraad en oproerig geweld, 
Bestrijden die leer in de school en in 't veld. 


(*) Met verlof van den geëerden Schrijver, komt ons dit voor, een bloot woordenspel te zijn, nagenoeg gelijkstaande met eene erkentenis van ongelijk. De Lezer oordeele! - Redact.

(*) Hand. XVI: 12. Conf. a. gellius, N.A. XVI: 13, Qui, ‘Non veniunt, inquit (coloniae), extrinsecus in civitatem, nec suis radicibus nituntur; sed ex civitate quasi propogatae sunt, et jura institutaque omnia populi Romani, non sui arbitrii, habent.’ Deze volkplantelingen konden dus, als Romeinen in den vollen zin van het woord, ook elders voor paulus en zijn ambt werken.

(*) Zie Do. g.b. bosch, het Staten-eiland in de baai van New-York. Vaderl. Lett. No. VI. 1828. bl. 290.

(†) Gij, bijen! hebt wel honig, maar voor een' ander gegaard.

(*) De kindermeid.

(*) Jantje, die nu toont heel wel te weten, waar vader van daan kwam, deed hem dus vroeger eene strikvraag!...Was jantje ook echt Gereformeerd?

(†) Sientje was eene echt Gereformeerde.

(*) Thans, helaas! overleden, nu hij op het punt was, ons die bron te ontsluiten.

(*) Primos rerum omnium ortus, primos in AEgypto homines provenisse, AEgyptii memorant. -
Diod. L. I. C. X.

(*) Justin. L. II. C. I.

(†) Savary, Brieven over Egypte, Hde D. bl. 129.

(§) Doch men zal zeggen: hoe kwamen die aloude, nog onbeschaafde menschenstammen aan schepen? Eene wedervraag zij mijn antwoord. Noach's achterkleinzonen zullen toch wel zoo beschaafd geweest zijn als de Zuidzee eilanders; en hoe kwamen die te scheep uit de Vrienden. naar de Gezellige-eilanden, waarvan de afftand met dien tusschen Arabië en Egypte toch niet te vergelijken is?

(*) Heeren, bl. 64.

(†) Pharao, van Phrè, de Zon. Het is zeer merk waardig, dat de Inca's van Peru, die ook hunne beschaving van een' onbekenden weldoener en deszelfs Gade (manco capac en mama ozello) ontvingen, zich Zonen der Zonne noemden. Ook hunne regering was eene Theokratie; ook zij hadden eene Priesterkaste, die sterrekunde, sterrewigchelarij, geneeskunde, landmeetkunst en rekenkunde beoesende. Garcilasso de la vega, Histoire des Incas, trad. de l'Espagnol, T. II. p. 33-53. Mexico had ook piramiden en hiëroglyphen. Zonderlinge overeenkomsten in landen, door den halven omtrek der Aarde van elkander verwijderd!

(*) Op Genes. XI: 19.

(†) Op den grond, die thans door bijna tien millioenen menschen van Europesche afkomst bewoond wordt, leefden vóór derdehalve Eeuw nog geen blanken. Het geheele land was bosch, waarin de roode stam rondzwierf.

(*) Op 20 pCt. van het inkomen, in eens, zonder opcenten. Verscheidene Bijbelverachters hebben deze handelwijze van jozef
(Gen. XLVII: 20-26) als eene geweldige volksverdrukking uitgekreten. In Holland betaalt men, alles bijeengerekend, vrij wat meer, schoon het land vrij wat minder vruchtbaar is.

(†) Vs. 26.

(*) Van der palm op Gen. XLVII: 22. Heeren, bl. 127, 128.

(*) Sommigen verstaan Gen. XV: 23 op de meest gedwongene wijze, alsof Israëls Egyptische dienstbaarheid van het oogenblik der voorzegging af zou begonnen zijn, toen de mannen, die naar Egypte togen, nog geen van allen geboren waren!

(†) De vroegste der Dynastiën van manetho zullen wel, gelijk alle die Regentenlijsten van Oostersche volken, uit mythische personen, Goden of Godenzonen, bestaan hebben.

(*) Joodsche Oudheden, B. II. H. V.

(*) Hier prijken zijne daden, of althans die van Egyptische veroveraars, zelfs op de muren der tempels (in Egypte duldden de priesters zulks alleen op 's Konings paleizen). Heeren, bl. 275, noot 316. Misschien werden toen ook de piramiden van Meröe gesticht, die, blijkens derzelver voorportalen en sieraden, jonger moeten zijn dan de Egyptische.

(*) Hier schijnt witteveen met de lezing κυρίου nog al op te hebben. Vrij consequent!

(*) Het nuttig gebruik, wanneer ik een' wissel discompteer, is mij niet bekend, evenmin of de nemer met dat geld voordeel of schade zal behalen: eerlijkheid vooronderstel ik; anders zoude ik vreezen voor vervalsching in handteekeningen.

(*) Het is een troostrijk vooruitzigt, voor een land met schulden bezwaard, dat alleen door den loop der dingen (forçe des choses) eene schuld altijd door haarzelve afneemt, mits men ze maar niet vermeerdert! Wie zou ooit aan die gulden toekomst gedacht hebben?

(*) Een groot voorstander van Bankinrigtingen, zoo als de Schrijver die wil, zegt nogtans: ‘C'est ici le lieu de rectifier une erreur grossière, que le raisonnement et l'experience auroient du détruire depuis longtems, et qui cependant est presque généralement accréditée comme une verité incontestable. On regarde comme un principe reconnu, que tout accroissement de la masse du signe représentatif des valeurs, que ce soit en papier ou en espèce, doit toujours renchérir les denrées à proportion. Si cela étoit vrai, ancune augmentation de fonds ne pourroit rendre un peuple plus riche.’ Wij brengen dit alleen bij tot bewijs van hetgeen wij vroeger zeiden wegens de oneenstemmigheid, die ook hier nog bestaat; doch, daar onze Schrijver en de aangehaalde beiden tot de school van a. smith behooren, is dit nog opmerkelijker.

(†) Men zie maar eens de jaren van rust na, als 1827, 1828, 1829, toen het Discompto 1½ à 2 ½, de Beleeningen 2½ à 3½ p.c. en alle goederen tevens tot eene ongehoorde laagte waren gedaald.

(*) Althans wij ondernemen het niet, den Recensent in ons Maandwerk, door den Eerw. te gempt op bl. 26 wedersproken, betrekkelijk de gevoelens van reland en van der palm, tegen hem te verdedigen. Erkentenis van eenen beganen misslag zijn wij aan de waarheid verschuldigd. Met dit al, indien het gedeelte van Bethsaida, aan de oostzijde der Jordaan gelegen, volgens het gevoelen van zijn Eerw., Julias genaamd wierd, en wel, gelijk men meent, ten tijde van christus, blijft het toch onopgelost, waarom, zoo daar in het N.V. van Julias sprake is, die nieuwe benaming evenwel nergens in de Evangeliën voorkome; daar men integendeel drie malen bij joannes van het meer Tiberias, ééns slechts bij lucas van het meer Gennesareth, deszelfs vroegere benaming, gewaagd vindt.

(*) Over de waarde der Kleinigheden in de Zedekunde, Afd. II. § 26. bl. 84.

(†) Wij hebben hier het oog op de verklaringen, die, nog in het begin dezer eenwe, bij de tweede uitgave van het N. Testament, door wijlen van hamelsveld gegeven zijn. Trouwens in den Bijbel van van der palm, op marc. VII: 33, vinden wij reeds door den Hoogleeraar de betere uitlegging gevolgd, hier in het breede, en met toepassing op elk dezer wonderen, door te gempt aangewezen.

(*) Bij de aanhaling te dezer plaatse (bl. 127) en het beroep op den eersten van petrus is, vermeenen wij, eene drukfout ingeslopen: of moet niet aldaar, voor H. III: 1, H. I: 1 gelezen worden.

(*) Wel te verstaan de Belgische Leden derzelve.

(*) Kan de dageraad eigenlijk wel gezegd worden, gelijk het zaad eener plant te kiemen? - Rec.

(*) Zie Letteroef. voor 1821. bl. 395.

(†) Ja, er kan in een Treurspel te veel geschiedkundige waarheid zijn. Het is hier de plaats niet, dit uiteen te zetten. Men leze, wat onze klijn zelf zegt in de Voorrede voor zijn' filips van egmond, kl. uitg. bl. V. - Rec.

(*) Lettre sur l'Homme et ses rapports. Oeuvr. compl. T. 1. p. 248. (Ed. de Paris, 1809.)

(*) Daartoe moet cok gebragt worden het woord aesthetisch voor ascetisch in de Voorrede, waarop de Godg. Bijdragen aanmerking hebben gemaakt. In het ons toegezonden exemplaar vonden wij het met de pen verbeterd.

(*) Zoo kon b.v. de beschrijving van het vinden van van speyk 's overschot, en de verdediging van deszelfs echtheid, (Leven, bl. 99-121. Aanteek. bl. 108-123) zoo niet geheel weggelaten, althans zeer aanmerkelijk bekort zijn geworden. Wij vereeren immers geene geknotte Reliquien, maar den geest. Ditzelfde mogen wij aanmerken omtrent de omslagtige XXIIIste aanteekening (Aant. bl. 87-102) nopens iets, waaraan geen mensch meer twijfelt; dat, namelijk, de Belgen de in hunne handen gevallene schepelingen tot het doen van valsche verklaringen hebben gedwongen.

(*) Wanneer iemand als van speyk dus spreekt, mogen de vrienden van den oorlog zich nog wel eens bedenken, eer zij - onder eene lange pijp - zoo vurig hun verlangen naar eenen algemeenen Europeschen krijg te kennen geven.

(*) ‘Eene aankondiging in den vorm eens briefs aan een' Vriend!’ - Ja, Lezers! zóó gewierd zij ons; en wij zien geene reden, om in dien vorm iets te veranderen, Redact.

(*) Zie niebuhr, Rom. Gesch. I Th. 2 Aufl. S. 446, 447, 508, 509.

(*) Zie Mr. s. de wind, Verhandeling ter beantwoording der vraag: Welken dienst en ondienst heeft de Dichtkunde, van de oudste tijden af tot op onzen tijd, aan de Geschiedkunde gedaan; bepaaldelijk met opzigt tot de Grieksche, Romeinsche en Nederlandsche Geschiedenis? met goud bekroond bij de Maatschappij der Ned. Letterkunde te Leiden, bl. 102-113.

(*) Leland tegen de Deïsten, D. I. Br. 4. en D. II. Br. 14, benevens de Schrijvers, aldaar en elders over dit onderwerp aangehaald; waarbij men voegen mag de Verhandeling over de waarheid van de Christelijke Godsdienst, uitgegeven te Harlingen, 1831, bepaaldelijk § 2 env.

(*) Aldus schrijst laan den naam. Ofschoon Rec. zich aan de gewone speliing houdt, meende hij hier zijnen Schrijver te moeten volgen.

(*) Waar de Lezer, bij vergelijking van deze met vorige en volgende Recensiën over dit onderwerp, eenig verschil in wijze van zien en beoordeelen mogt opmerken, zij hem kennelijk, dat dezelve van verschillende hand afkomstig zijn. - Redact.

(*) In dit zelfde tooneel vertelt romero den Prins, ‘dat deszelfs ondernemingen in Gelderland’ (waarin hij zelf nooit eene onderneming deed, of durand moest Roermond in het Overkwartier bedoelen; doch zoo geleerd zal hij wel niet zijn) ‘en die zijns broeders in Vriesland niets voor zijne wapenen hebben uitgewerkt.’ De laatste onderneming had zes jaren te voren, onder geheel andere omstandigheden, plaats gehad.

(*) Godgel. Bijdr. voor dit jaar, Vden D. 3de St.

(*) Maria magdalena immers liep vooruit, en bemerkte, dat de ingang van het graf geheel geopend was. De steen, dien zij zelve er voor had zien plaatsen, (mark. XV: 47, vgl. met XVI: 3) zag zij niet meer. Waaraan nu schrijft zij dit toe? Aan eene hevige beweging van den grond, welke zij en hare togtgenooten, ingevalle van eene wezenlijke, en nog wel van eene groote of zware aardbeving, onder weg gevoeld moesten hebben? Neen! zij denkt alleenlijk aan gepleegd geweld, en in dat zelfde denkbeeld blijft zij nog veel later, tot dat de heer zich levend aan haar vertoond had.

Wat petrus en johannes, van het graf naar de stad terugkeerende, aangaande de oorzaak dezer opening gedacht hebben, is mij niet klaar. De reden dier onzekerheid zal ik bij eene nadere gelegenheid aan het oordeel van meerkundigen voorstellen.

(*) Ik ben wel verre af van den zulken aan te hangen, die helaas! allerlei pogingen aanwenden, om de wonderwerken uit den Bijbel weg te redeneren; maar ik ben evenzeer afkeerig van de wonderwerken noodeloos te vermenigvuldigen.

(*) Het heeft mij in der tijd zeer verwonderd, bij den Heer van der palm, in zijne Vertaling van mattheus, niets te dezer zake op dit ons 2de vers aangeteekend te vinden; nog meer, dat de aanteekening op het 4de vers geenen twijfel schijnt over te laten, of deze onze groote Geleerde beschouwt het gebeurde als eene ware aardbeving. Dit, ik erken het, vergroot niet weinig mijne beschroomdheid, om met mijn geschrijf te voorschijn te komen. - Ook de Heer egeling schijnt van dit gevoelen te zijn, Weg der Zaligheid, Iste D. bl. 540.

(*) Het woord שׁעַרַ is ongetwijfeld voor eigenlijke aardbeving genomen, en zoo wordt het, 1 Kon. XIX: 11, door alle Vertalers opgevat; maar met bescheidenheid vraag ik, of dit noodzakelijk, ja of het niet veel natuurlijker zij, deze beving zich te doen bepalen bij den berg, op welken elia zich bevond, even zoo als voormaals plaats had met den berg Sinaï?

(†) Het is mij voorgekomen, dat dit werk op verre na niet algemeen onder ons bekend is. Het heet:
חַישִׁטָחַׁ חדַוׁהּ (Doctrina Messiae), of Euangelium secundum mattheum in linguâ hebraïcâ, cum versione latinâ atque succinctis annotationibus sebastiani munsteri. Basil. apud henricum petrum Ao. MDXXXVII. Het werk is opgedragen aan hendrik den VIII, Koning van Engeland.

(*) Erklärung der Begräbniss und Auferstehungsgeschichte, bl. 114, 115.

(†) In de beteekenis van opschudding, vindt men σείω wel
matth. XXI: 10: ἐσείσθη πᾶσα ἡ πόλις; doch dit kan niets afdoen ten voordeele der gemelde opvatting.

(*) Mark. XVI: 4.

(†) Eene vermenging, namelijk, van Syrisch of Chaldeenwsch en Hebreenwsch, nu en dan ook Grieksch.

(*) In de Libri Historici N.T. ed. b. walaeo staat van deze plaats van mattheus aangeteekend: Non est tantum in hoc loco, quantum nonnulli existimarunt, difficultatis. Quanquam circumspectione et eruditione opus sit. Neque enim cuiquam autor sim, ut non consultâ antiquitate prius, sententiam de ipso ferat. - Ik waag dierhalve hier weder veel, doch hoop, dat men ook deze mijne zwakke poging met een inschikkelijk oog beschouwen zal.

Homerus gebruikt ook πέτρα voor steenrotsen, steen klippen; onder anderen Od. M. 255, 260.

(*) Novum Testamentum Syriacc c. vers. Lat. auct. martino trostio Cothen. Anhaltin. 1621. - Welligt komt van Kipha het Latijnsche Cippus af.

(*) Waartoe, mag welligt menigeen denken, hier al die omslag over dat ééne woord? Ik heb daartoe aanleiding gemeend te vinden in de Aanteekening van den Heer van der palm op deze plaats van mattheus. De letters toch, die het stamwoord van den naam petrus in het Hebreeuwsch konden uitmaken, zoo als דמפ (Pator) of דתפ (Pathor), hebben in geenerhande vorm of punctuatie eenige beteekenis, die met steen overeenstemt, en evenmin de naam simon, afstammende van 'Samo'a (עםש). Ik weet dierhalve niets anders te veronderstellen, dan dat de Hoogleeraar mede het oog hebbe op het Syrische kepha. Maar welke zou dan, in 's Heilands woordspeling, de tweederlei beteekenis zijn, welke dat woord, tweezins gebezigd, volgends zijn Hooggeleerde, hebben kan? Deze onzekerheid, welke ik geheel aan mijne eng beperkte kunde in de Oostersche talen toeschrijve, is alleen bij mij de drijfveêr geweest van het uitstallen van zoo veel etymologie, welke
hier anderzins niet gevorderd werd.

(*) De Heer van der palm vertaalt vs. 16: דדַחֱיָוַ םעָהָ־לבָ door: al het volk beefde; en wijders vs 18: דדַחֱיָוַ דהָהָ־לבָ (wajécherad kol hahār en wajécherad kol haām) door: de gansche berg beefde zeer. De Heer mulder zegt in zijne vertaling, op beide plaatsen, sidderde, hetgeen op hetzelfde neêrkomt. Maar (meen ik met bescheidenheid te mogen vragen) waarom niet, vs. 16, schrikte (was verschrikt, van grooten schrik bevangen) en, vs. 18, beefde zeer (trilde geweldig)? De wortel דרח heeft immers die beide beteekenissen. Daar ook bovendien het eene van levende en redelijke wezens, het andere van een levenloos voorwerp gezegd wordt, zou ik, al ware het daarom alleen, de onderscheiding wenschen van schrikken en van beven of sidderen, zoo als dezelve ook in onzen Staten-Bijbel is in acht genomen. Zelfs taalkundig pleit voor deze onderscheiding ons Nederlandsch; want of beven, in de spraak der Dichteren, al schrikken soms te kennen geve, ik twijfel, of het woord ook in proza die ruime
beteekenis hebbe. - Luther heeft ook vs. 16: das ganze Volk aber erschrak, en vs. 18: dass der ganze Berg sehr bebete. - Bij de LXX leest men vs. 16: κὰι ἐπτοήθη πᾶς ὁ λαὸς, en vs. 18: καὶ ἐξέστη πᾶς ὁ λαὸς σφόδρα - ὁ λαὸς voor τὸ ὅρος. - Men víndt bij de LXX meer dergelijke afwijkingen, waarvan sommige reeds zijn opgemerkt door de Talmudisten. Er worden ook redenen voor bijgebragt, te breed om hier te melden. In de kanonieke lezing staat daarom berg. Onkelos, de Chaldeenwsche Vertaler, heeft ook berg.

(*) Luther heeft de Engel.

(†) Toeschietende op de spelonk, rukt hij (de Engel) met Goddelijke kracht en gezag den daarvoor gewentelden steen weg, en zet zich daarop neder. - Zoo stelt de Eerw. egeling de zaak voor, Weg der Zaligheid, Iste D. bl. 540.

(*) Boven is gezegd, dat de thee voor armen ligt te bekomen is. Dit schijnt kwalijk overeen te brengen. Vert.

(*) De. Manchenillier is een boom, die op de meeste Antilles aan den zeekant groeit. De Indianen doopen de pijlen, die zij willen vergiftigen, in het melkachtige vocht, dat bij het snijden in den stam uit denzelvenloopt. Wie het waagt, onder zijne schaduw te rusten, wordt weldra gewaar, dat zijne oogen ontsteken, zijn ligchaam opzwelt, en de dood hem genaakt.

(†) Madanima is de naam, door de bewoners van Martinique aan hun eiland gegeven.

(*) Voorgelezen in het Zeeuwsch Genootschap der Wetenschappen te Middelburg.

(*) Aan de bescherming van maria en jozef heeft fredericus chiricho dit huis en al het zijne toevertrouwd, in het jaar des Heeren 1708.

(*) Zoo heeft men de Grieken genoemd, die, aan de overheersching der Turken zich niet willende onderwerpen, op bijkans ontoegankelijke bergen de wijk namen, van daar bestendig krijg voerden tegen de onderdrukkers, doch soms door den nood gedrongen werden, in de vlakten te komen rooven. Het woord beteekent dieven.

(*) Een enkel voorbeeld omtrent het door mij bedoelde vinde hier eene korte vermelding. - Eene der rondventsters van de voortbrengsels der Belgische nijverheid vervoegde zich, onlangs, bij eene echt Hollandsche vrouw, in Manufacturen enz. handel drijvende, en aan deze hare koopwaren, gelijk bevorens, aanbiedende. In stede van iets te verkoopen, werd der Brabandsche gevraagd: hoe zij nog in Holland durfde verschijnen? Zij antwoordde, met hare gewone, echt Belgische vrijpostigheid: ‘Wel, ik dacht, dadde ge wat van mij zoudt koopen.’ Waarop onze vaderlandsche vrouw haar, verontwaardigd, toevoegde: ‘En ik dacht, dadde ge, te Antwerpen of te Brussel, met eene hooivork op schouder rondliept, om de Hollanders te vermoorden!’ Haar voorts, met haren uitgekraamden voorraad, afschepende. - Werden deze en dergelijke voorbeelden meer nagevolgd, en de benoodigde arbeid aan Landgenooten in handen gegeven, dan zou Holland eenmaal ophouden, een rijk wingewest voor elken vreemdeling te zijn.

(*) Zie The New Zealanders, London 1830, met houtsneden; een welbewerkt geschrift, uitgegeven door het Genootschap ter verbreiding van nuttige kennis.

(*) Enkele plaatsen mogen hier eene gelukkige uitzondering maken; maar over het algemeen bevinden zich de bewoners der grensdorpen, in de nabijheid van het Eldorado der Libertait, door gebrek aan verstandelijke beschaving en godsdienstige veredeling, in zulk een' ongehavenden toestand, dat het aldaar gebruikelijk voedsel, en vooral deszelfs wijze van toebereiding, den beschaafden en welopgevoeden Noord-Nederlander niet zelden afkeer, somtijds walging verwekken moet.

(†) Dit is niet te sterk gesproken. Immers, één krachtig besluit der zoogenaamde Groote Mogendheden had de geschonden regten van onzen Vorst en de heilige zaak van Oud-Nederland kunnen handhaven. De Belgen vloden wel voor onze Schutters; hoe zouden zij voor het magtig Albion gesidderd hebben! Maar...dan ook ware het hoofddoel - Oud-Nederland, indien mogelijk, ten verderve te brengen - niet bereikt!!

(‡) Deze waarheid moge de magtelooze woede van eenen grey, talleyrand en hunne medestandets tot wanhoop brengen, ons strekt zij tot groote bemoediging en overvloedige vertroosting in den druk des tijds. Beklagenswaardig zij, die aan die waarheid mogten twijfelen, en wien de nood des Vaderlands meer tot sidderen voor menschen, dan tot vertrouwen op den Almagtige aanspoort!

(*) Naamspeling, van het dorp Houthalen ontleend, en zeer bekend bij de Schutters en Officieren, die dáár, of in den omtrek, hebben gevochten; waarom elke verklaring als noodeloos mag geacht worden.

(*) Uitgesproken in de Maatschappij Tot Nut van 't Algemeen, in den jare 1830.

(*) Wie deze vaderlandlievende daad, op Christelijke gronden, meent te moeten veroordeelen, verklaart tevens de vaderlandsliefde strijdig met het Christendom. - Redact.

(*) Milo.

(*) Sylla.

(†) Karel de V.

(*) Bajazet deed timour, of tamerlan, in eene lijzeren kooi opsluiten.

(†) Prometheus.

(*) Alzoo kort na onze zegevierende terugkomst uit de gevechten te Hechtel, Helchteren en Houthalen, bij Hasselt. - Deze Toast wordt door den maker aan het Publiek medegedeeld, alleen omdat dezelve op eene allezins gebrekkige wijze voorkomt in een onlangs uitgekomen werkje, getiteld: Verhaal der belangrijkste Ontmoetingen en Krijgsbedrijven van de Mobile Amsterdamsche Schutterij.

(*) Voorgelezen in het Departement Enkhuizen der Maatschappij Tot Nut van 't Algemeen, den 21 Maart 1831.

(*) De Abt jeruzalem, uit wiens Verhandeling over de voornaamste waarheden van de Christelijke Godsdienst wij in dit tweede punt het een en ander hebben overgenomen.

(*) De redactie der Javasche Courant heeft dit verhaal getrokken uit een werkje, getiteld: Relation du naufrage du navire Français l'Eole sur la cóte de la Caffrerie en Avril 1829, enz. door eenige ontkomene schepelingen van hetzelve geschreven, en aan de Kaap de Goede Hoop in het licht gegeven.

(*) Overgenomen uit de Allgemeine Kirchen-Zeitung, Nos. 23, 24. Febr. 1831. Niet onbelangrijk ook voor ons Publiek, bij de verschillende oordeelvellingen over de leer der St. Simonisten; waarbij men echter niet aan het gespuis behoeft te denken, hetwelk thans, onder derzelver dekmantel, het ligtzinnig Parijs tracht te beroeren. - Vert.

(*) Zur Idee der Einheit und Allheit Gottes.

(*) Deze uitdrukking behouden wij, ook in het vervolg. Er schijnt bedoeld te worden, dat God alleen alles is. Het is een heilig duister. Wij laten het dus voor hetgeen het is. - Vert.

(*) Het is de Duitscher, die dit zegt. Hierop zal ook bij dat volk gewis het een en ander zijn af te dingen. Het schijnt eenigzins de taal van gevoeligheid te zijn. - Vert.

(*) Het tooneel is Duitschland.

(*) Uitgesproken in het Departement Tot Nut van 't Algemeen te Purmerende, den 18 Nov. 1831.

(*) Hoofdstad des Graasschaps van dien naam in Ierland, aan de boorden van de Shannon.

(*) Wij laten deze gunstige meening voor rekening des welmeenenden Schrijvers. - Vert.

(*) Wij herinneren hier wederom, dat dit stuk uit het Hoogduitsch vertaald is. - Vert.

(*) Eene Verhandeling, uitgesproken den 16 Jan. 1832 in de vergadering van het Enkhuizer Dept. tot nut van 't algemeen.

(*) Brand, Historie van Enkhuizen, bl.
294.

(*) Woerdens ramp in 1813 heeft de Fransche Tirannij in 1672 weder voor den geest gebragt en bevestigd.

(*) Met welke, helaas! (mogen wij vragen) daar wij door allen verlaten schijnen, valt thans verbond te sluiten? - Redact.

(†) Opkomst en Bloei der Nederlanden.

(*) 2 Chron. XXX: 12.

(*) Hist. van Enkhuizen, bl. 288.

(*) De reden, waarom zij dit doen, schijnt mij door de volgende les aan jonge Doctoren, welke ik eens ergens gelezen heb, te worden opgelost: ‘Gij moet u,’ stond er, ‘als gij u gevestigd hebt, aardig en netjes bij de Dames gedragen; want van haar oordeel hangt alles voor u af. Zeggen zij: de Doctor is een lief man, dan zijt gij geborgen. Ergo: maak u de vrouwen tot vriendinnen, en gij hebt veel gewonnen.’ - Evenwel ontken ik niet, dat op het stuk van vrouwen in de wetgeving iets te verbeteren valt; ofschoon derzelver behandeling, althans in ons vaderland, geenszins naar de wet zij ingerigt.

(*) Batav. Ill. bl. 153.

(*) Meerman, in zijne Geschiedenis van willem II, IIde D. bl. 117, spreekt mede van de Handvest van 1253. Hij schijnt daar te onderstellen, dat er reeds werkelijk vóór dien tijd sluizen tusschen het Spaarne en het IJ bestonden, welke zoo smal waren, dat slechts de kleinste en ligtst geladene schepen daardoor een' doortogt hadden; waarom men van alle zijden voorstellen deed, om eene breede spuisluis door den dijk aan het IJ te vervaardigen. De Koning besloot dan ook, bij de bekende Handvest van 9 April 1253, na hierover den raad te hebben ingenomen van alie zijne Edelen, groote en kleine Leenmannen, om eene spoije of sluis van 24 voet wijd aldaar te maken. Het schijnt echter, dat hij verzuimd heeft de Heemraden van het Landschap daarover te raadplegen (zie bl. 254), die in 1255 staande hielden, dat eene onderneming van dezen aard zonder hunne toestemming niet mogt worden begonnen.

Koning willem, hunne vorderingen gegrond vindende, heeft den 11 October 1255 zijne vorige verordening ingetrokken, en besloot bij Spaarndam geene spuisluis te laten leggen. - Meerman zegt verder: het leggen van de sluis schijnt ook geen voortgang te hebben gehad, en floris V deed in 1285 den dam in het Spaarne in een' dijk veranderen.

Ik meen in mijne genoemde Bijdrage op aannemelijke gronden te hebben aangetoond, dat het zeer twijfelachtig is, of er vóór of omtrent 1285 wel eene sluis te Spaarndam bestaan en er dan ook geen dam in het Spaarne gelegen heeft, alzoo er volgens de Handvest van 1285 nog de wilde zee invloeide, ten zij de vloed van 1277, volgens mijne aangevoerde gissing, alles vernield hebbe.

Hoewel ik derhalve nog niet volkomen kan toestemmen, dat er vóór 1253 sluizen te Spaarndam bestonden, zoo laat zich uit het hier aangevoerde gereedelijk de oorzaak der aangehaalde verordeningen afleiden, en wordt mijn gevoelen door de laatste gezegden van meerman volkomen gestaafd; terwijl men eindelijk hieruit kan zien, welk eene magt de Heemraden toen reeds uitoefenden.

(*) De naam van Heemraden komt hier te lande reeds zeer vroeg, en wel in echte stukken van den jare 1155, voor. Zie meerman's Geschiedenis, Iste D. bl. 8.

(†) Volgens het Oktrooi van 8 Dec. 1655 geschiedde de vervulling der Hoogheemraadsplaatsen door Hoogheemraden zelven (namelijk in Stadhouderlooze tijden) Zij gaven dan daarvan kennis aan de Staten van Holland, die alsdan de Commissie verleenden; de eed van zuivering werd gedaan bij de Staten, en de eed als Hoogheemraad bij Hoogheemraden. - In tijden, dat er een Stadhouder was, stelde eene Commissie uit Hoogheemraden, in eene daarvoor gevraagde audientie, drie personen voor, waaruit door den Stadhouder eene keuze gedaan werd. De kennisgeving dezer keuze werd als aanstelling tot Hoogheemraad aangemerkt; hij deed dan zoo wel den eed van zuivering, als dien van Hoogheemraad, bij het Collegie.

(*) De Hoogbaljuw van het Hoogbaljuwschap van Rhijnland, waarvan de vierschaar te Leiden gespannen werd met welgeboren. Mannen, was van oudsher een der voornaamsten van Staat en Adel. De naam van welgeboren Mannen werd aan die genen gegeven, die Edelen of Vrijen en aan niemand onderworpen waren; geene anderen werden hierbij toegelaten, omdat ze niet alleen over onvrijen of dienstbaren, maar ook over vrijen regt moesten spreken.

De Dijkgraaf was ook later meest altijd te gelijk Hoogbaljuw van Rhijnland. Hij werd in Stadhouderlooze tijden benoemd door de Staten van Holland, zonder eene voorafgegane verkiezing. Wanneer er een Stadhouder was, geschiedde de benoeming mede door de Staten, echter na voorafgegane nominatie op verkiezing van den Stadhouder. De Dijkgraaf deed echter altijd den eed van zuivering in de vergadering der Staten, den eed op de Commissie bij Gecommitteerde Raden, en den eed als Dijkgraaf in het Collegie van Hoogheemraden.

(*) Zie onder anderen de Tegenwoordige staat van Holland, en l'epie, Onderzoek over de oude en tegenwoordige natuurlijke gesteldheid van Holland; alsmede lulofs, Aanmerkingen over het rijzen der zee en het zinken der landen aan de Nederlandsche kusten, in het Iste D. der Verhandelingen van de Holl. Maatsch. te Haarlem; alsook de Verhandeling over het Haarlemmer Meer van den Heere Baron van lijnden van hemmen, bl. 23 enz., die het gevoelen van de zakking der landen niet aankleeft, 't welk door cruquius waarschijnlijk door eene misvatting, waartoe simon van leeuwen aanleiding gegeven had, was aangenomen. Cruquius heeft deze stelling, behalve in zijn stuk over de Merwede, ook nog in zijn' Waterstaat van Rhijnland, een in Mei 1739 aan Dijkgraaf en Hoogheemraden ingediend stuk, in het breede ontwikkeld.

(*) De Heer Baron van lijnden van hemmen, in zijne Verhandeling over het Haarlemmer Meer, bl. 29, leidt zulks as uit de rekening van zekeren philip van dorp, anno 1408. Volgens andere Schrijvers, aldaar genoemd, zouden de eerste windwatermolens anno 1450 bij Schoonhoven, en twee jaren later bij Enkhuizen gesticht zijn; meenende echter, dat dezelve in 1430 en 1440, toen het Limmer Meer en Nesch Meer drooggemaakt zijn, reeds tot eene zekere volkomenheid waren gebragt. L'epie (Onderzoek, bl. 70) verzekert, dat anno 1452 de twee eerste watermolens in Dregterland bij Enkhuizen werden gezet, omtrent zeven jaren na derzelver uitvinding, welke hij dus stelt in het jaar 1445. Leegwater verzekert, dat het omtrent 175 jaren geleden was, dus (naar den eersten druk van 1640) in 1465, dat er nog niet één watermolen in Zuid noch Noord-Holland was. (Zie het Haarl. Meer-boek, uitgave van 1669, bl. 38.) De eerste molen werd gesticht in den Opdammer en Huisbroeker polder. (Chronycke van de Rijp, bl. 6.) Velsen, in zijne Aanmerkingen op het Haarlemmer Meer, (2de druk, bl. 11) zegt, dat de
windwatermolens anno 1470 in gebruik zijngekomen. In het jaar 1469 werd bij Rhijnland consent verleend, om met molens het water uit het land te malen in den Rhijn, de Zijl, of elk in zijne watering. In 1570 waren de groote windwatermolens nog zoo weinig in gebruik, dat men (volgens het Verbaal van du quesnoy van 1570) de landen met oesvaten en cleyne windmolekens, ook met paarden en handmolekens, droogmaakte. Ook omstreeks-1600 waren nog vele landen van Rhijnland onbepolderd. Dat in den jare 1573, volgens lulofs, (Verh. der Holl. Maatsch. IIde D. bl. 526) een Vlaming aan de Hollanders zou geleerd hebben eene beweegbare kap aan de molens te maken, wordt door velen voor onwaarschijnlijk gehouden. Zie ook van lijnden, bl. 30.

Alle deze verschillende berigten zijn misschien bij eenig nadenken zeer wel overeen te brengen, wanneer men de uitvinding van de werkelijke daarstelling goed onderscheidt. Zeker schijnt het, dat men de uitvinding der windwatermolens in Holland en wel in Noord-Holland moet zoeken, en zulks heeft ook zijne natuurlijke oorzaak, daar de verhooging der oppervlakte van de Zuiderzee aldaar al zeer spoedig de inwoners genoodzaakt heeft, naar goede hulpmiddelen ter ontlasting der wateren om te zien. Vandaar dus de uitvinding der watermolens, die later, bij de droogmaking der verschillende Meren, vele verbeteringen zullen hebben verkregen.

(*) S. van leeuwen, Bat. Ill. fol. 113-192 enz.

(†) Republyke der zeven vrije Vereenigde Nederlanden, enz. anno 1652, bl. 82.

(*) Wij laten deze toespeling voor rekening van den Franschman.

(*) Reeds ten tijde van napoleon zeide de Concierge van het Pantheon: ‘In afwachting van groote mannen, ontvang ik hier Raadsheeren!’

(*) Wij vertrouwen, om des onderwerps wille, bij onze, het Hoogduitsch magtige. Lezers (onder welke wij het meerendeel derzelven meenen te mogen rangschikken) dank te zullen behalen, door het opnemen van dit eenvoudigschoone dichtstukje. Het doet het vaderlandsch harte wél, ouzen doorluchtigen Landgenoot ook door vreemden te zien huldigen. De Dichter schijnt niet te weten, dat van speyk een Weeskind was. - Redact.

(*) Die Legende macht die heil. Barbara zur Patroninn der Geschützmänner, und auf den Schiffen heisst die Pulverkammer Barbara's Gemach.

(†) Nach einer wohlverbürgten Anekdote.

(*) Dit stukje, het zij dan waar of verdicht. sta hier tot blijk, hoe het Jakobinismus het er op toelegt, om alle Godsdienst, zoo mogelijk, met wortel en tak uit te roeijen. De ongehoorde schennis, door een Roomschkatholijk Rijk omtrent deszelfs geestelijk Opperhoofd gepleegd, verstrekt daar van, te dezen opzigte, ten voldingenden bewijze.

(*) Wie zich aan het min gelukkige of min voegzame van het beeld eens kikvorschs voor onze Natie mogt stooten, die hebbe de goedheid in aanmerking te nemen, dat dit beeld hier niet gekozen, maar gegeven is, en dat de vervaardiger van dit stukje van dat beeld zoo veel partij poogde te trekken, als hetzelve hem, voor eene luimige speling, aan de hand gaf.

(†) Figaro, 22 Dec. 1831.

(*) Van 9 Maart II.

(†) In de Hooge Raadsvergadering van Frankrijk, een dag later, kwamen, ter gelegenheid van eene beraadslaging over het Pantheon, in razernij het Dolhuis waardig, les garçons de la salle, zonder complimenten, de lampenuitdoen, en - de Edelmogende Heeren gingen naar huis! In België is zoo iets minder practicabel: daar heerscht duisternis, zelfs op lichtklaren dag.

(*) Histoire des Huns, T. IV. p. 224.

(†) Nicephorus gregoras, Historia Byzantina, T. II. p. 797 en 798 (in Corp. Hist. Byzant. edit. Bonn, 1830.)

(*) Hist. des Huns, l.c.

(*) Joann. cantacuzeni Historiar, Lib. IV. p. 49 sqq. (ed. Bonn, 1832.)

(*) Joann. vitoduranus in Chronico ap. eckhard, Corp. Historic. med. oevi, T. I. p. 1925.

(†) Joann. vitoduranus, l.c. p. 1927.

(‡) Uit het H.S. van een' tijdgenoot bij r. pirro, Notitia Eccles. Siciliens. T. I. p. 413.

(§) Herman. corneri Chronicon ap.
eckhard, T. II. p. 1074.

(**) Men vergelijke de Schrijvers, aangehaald bij sismonde de sismondi, Hist. des Republ. Ital. du moyen age, T. I. en aldaar de bekende beschrijving der pest te Florence door bocaccio.

(*) H. rebdorf, Annales ap. freher. Scriptor. rer. Germanic. T. I. p. 439.

(†) J. vitoduranus, l.c. p. 1075.

(‡) Vitoduranus, l.c.

(§) Continuator. Chronic. Gul. de Nangis ap. d'achery, Spicileg. T. III. p. 120.

(**) Ap. o. raynald. Annal. Ecclesiast. ad ann. 1348.

(*) Petrarcha, Epist. familiar. L. VIII. C. 7. aangehaald bij raynald. Ann. Eccl. l. l. no. 31.

(†) Achill. pirminii gassari Annales Augstburg. ap. eckhard, T. II. p. 1489.

(‡) Erphurdian. Antiquitat. variloq. ap. menckenium Script. rer. Germanic. T. II. pag. 506. coll. p. 565 et T. III. p. 340.

(§) Trithemius, Chronic. Hirsaug. p. 225 et 321.

(**) E. beningha, Hist. van Oostfriesl. bij matthaei Analect. T. IV. p. 145.

(*) Chronic. Episcop. Mind. ap. leienitz, Brunsvic. rer. Script. T. II. p. 191.

(†) Chronic. Citizense ap. pistorium Rer. Germ. Script. T. I. p. 1215.

(‡) Broder boissen, Chronic. Slesvicense ap. menckenium Script. Germ. et Saxon. T. III. p. 610.

(§) Mallet, Hist. de Danemarc, T. IV. p. 226.

(**) Hume, History of England, T. II. p. 309.

(††) A. snavel (uit de XIVde Eeuw) Chronicae ap. dumbar, Analecta, T. III. p. 634.

Ter C milleno junctis octo quadrageno 
Esse memor cures, destruxit mors cito plures! 


(*) H. brumanus, Rer. Transisalanae ap. dumbar, Analecta, T. II. p. 117.

(†) Magn. Chronic. Belgic. ap. pistorium Rer. Germ. Script. T. III. p. 328.

(‡) Ubboemmius, Rer. Frisic. Hist. L. XIV. p. 203.

(§) Nicephorus gregoras noemt ook de ziekte φθόη αὶματώδης, de roode loop?

(*) περὶ τὸ ἰνίον νεὺροι.

(†) Trithemius, in Chronico Hirsaug. p. 225, en nog uitvoeriger in Chronico Sponhemiens. p. 321. 322. (ed. Francof. 1601.)

(*) Arn. de bevergerne, Chron. Monast. ap. matthaei Analecta, T.V. p. 46.

(*) Chronic. engelhusii ap. leibnitz, Script. rer. Brunsvic. T. II. p. 1127.

(†) Men leze de Schrijvers, aangehaald bij basnage, Hist. des Juifs, T. XIV. p. 553, 592 en 678. De Joden hadden, meende men, door het koken van spinnen en ui en, de ziekte doen outstaan. Dit beleden eenige Joden op de pijnbank. Herm. gygas, Flores temporum, p. 138.

(‡) Erfurd. antiquit. variloq. ap. mencken. Script. rer. Germ. T. II. p. 506.

(§) Ook op andere plaatsen, zoo als te Constanz en te Eslingen, sloegen de Joden tot dezelfde wanhoop over. Felix faber, Ulmensis Hist. Suevorum in m. h. goldasti Rer. Suevicar. Scriptores, p. 51, 52.

(*) Ap. mencken. l.c. Omtrent op dezelsde wijze laat zich daarover uit het Chronic. Magn. Belg. ap. pistorium Rer. German. Script. T. III. p. 327.

(†) Basnage, l.c. T. XIV. p. 553.

(‡) Alb. snavel, bij van hattum, Gesch. van Zwol, 1ste D. bl. 164; vergelijk ook h. van wijn, Huiszittend Leven, 1ste D. bl. 571.

(*) De stoomwagen the Novelty liep bij de eerste proef, zonder last en op zichzelven, 28 Eng. mijlen in een uur, en met een' last, driemaal zwaarder dan de wagen zelf, 21 Eng. mijlen in een uur.

De stoomwagen the Rocket liep bij de eerste proef, verscheidene beladene vrachtwagens voorttrekkende, 11 à 12 Eng. mijlen in een uur; zonder eenigen last voort te trekken, liep the Rocket 30 Eng. mijlen in een uur. Naderhand is deze stoomwagen zoo veel verbeterd, dat dezelve, met een' last van 40 ton, ongeveer 14 mijlen in een uur heeft afgelegd; terwijl deze zelfde wagen, met een' wagen, beladen met 30 personen, 20 à 24 mijlen in een uur heeft afgelegd.

Den 25 Februarij 1831 vertrok de stoomwagen the Samson van Liverpool, voorttrekkende 30 geladene wagens, als:
23 met haver, zwaar 82 ton 10 centens.
7 - koopwaren - 24 - 15 -
waarbij 15 personen - 1 - : -
Het gewigt der wagens - 42 - 15 -

De gezamenlijke zwaarte 151 tonnen.


Met welken last 20 Eng. mijlen in het uur werden afgelegd.

(†) Iedere ton is 20 centenaars van 112 Eng. ponden.

(*) Er zijn twee kanalen voor de vaart tusschen Liverpool en Manchester. Het eene is geopend in 1733, het andere in 1760.

(*) Men vergelijke verder de Lett. 1831. No. XVI. - Redact.

(*) Rhijnland meende in 1571, dat de sluis, die in 1363 door Woerden gelegd was, niet geheel voldeed aan het deswege gesloten Contract; zoodat er toen aangedrongen werd, dat door Woerden nog eene sluis te Spaarndam of te Halfwegen zou worden gelegd. Hierop volgde een accoord, den 3 Augustus 1571 gesloten, waarbij Woerden ten eeuwigen dage van de verzochte tweede sluis op Spaarndam ontslagen werd, mits aan Rhijnland te betalen ƒ 7000 in vier termijnen. Het blijkt, dat in 1578 deze termijnen nog niet waren afbetaald. In 1579 beproefde Woerden het onderhoud dier sluis af te koopen, 't geen echter toen door Rhijnland werd afgeslagen.

(*) De eerste steen van de Middelsluis te Halfwegen werd gelegd door foey van brouchoven, den 23 Junij 1558.

(†) De eerste steen van deze sluis werd gelegd door dirck van brouchoven, den 1 Junij 1566.

(*) Lulofs, over het rijzen der zee, enz. Verhand, der Holl. Maatsch. Iste D. bl. 88.

(†) De Heeren jacob van der does, Hoogheemraad; Mr. paulus buys, Pensionaris van Leiden, en johan van boekhoven, Rentmeester van Rhijnland.

(*) Zie het uitgebreide gedrukte Verbaal, gehouden bij Mr. jacob du quesnoy, in den jare 1570.

(*) Alle de vroegere ontwerpen kunnen genoegzaam uit de verschillende zeer uitgebreide stukken van dien tijd, als het Verbaal van du quesnoy en bijlagen, de stukken van cruquius, klinkenberg, goudriaan, engelman, brunings, bolstra, hania, lulofs, van de wijnperse en anderen, naauwkeurig gekend worden. Voor de latere ontwerpen leze men de Bedenkingen en Aanmerkingen over den Waterstaat van Rhijnland, door twent van raaphorst, en het bekende Rapport van f.w. conrad, a. blanken, jz. en s. kros. - Is het wel noodig hierbij te voegen, dat de Memorie van den Baron van lijnden van hemmen over het Haarlemmer Meer, in later tijd, een' schat van belangrijke zaken bevat voor de beschouwing van Rhijnland en deszelfs middelen van uitwatering?

(†) Prijsverhandeling over c. brunings, door f.w. conrad, bl. 67.

(*) Deze bijzonderheden zijn vermeld in eenen brief van den Heer s. kros van 21 October 1807, aan mijnen Vader geschreven, welke door eene ongesteldheid belet werd bij die opening tegenwoordig te zijn.

(†) Deze fraai uitgevoerde Gedenkpenning is eerst eenige jaren later geslagen. Zij stelt op de eene zijde voor: de buitensluis van Katwijk, met dit bijschrift:
Opus.

IIII. Secul. Desider.

III. Annis. Perfectum.

Fav. Summ. Holl. Imper.

Impens. Agr. Rhenol. Poss.

MDCCCVII.

En op de andere zijde: neptunus, de wateren ontvangende van den Rhijn, met dit omschrift:
Instaurato. Prisco. Rheni. Ostio. Feliciter.

(*) Onvergetelijk zijn de woorden, hieromtrent door den Hoogleeraar van der palm uitgesproken op het Ridderfeest der Orde van de Unie, den 26 April 1808. Zie de Gedenkschriften der Orde, alsmede het Voorberigt van van der palm voor de Prijsverhandeling over c. brunings.

(*) Op den zoogenaamden Kijk-over, een der hoogste heuveltoppen van Middagten.

(†) Het gehucht de Steeg.

(*) Eer men er aan denkt, ziet men zich, op Rozendaal, eensklaps te midden van meer dan honderd fonteinen, die allen uit den grond ontspringen, en den vrolijken wandelaar op eene aangename wijze verrassen.

(†) Deze vijvers zijn zoo aangelegd, dat men dezelve steeds tusschen heuvels of in het geboomte uit het gezigt verliest, en dus nergens een einde kan opmerken.

(‡) Deze toren is op den top eens bergs gebouwd, en levert het schoonste uitzigt op, dat men zich kan voorstellen; teregt wordt hij dan ook Belvedére genoemd.

(*) Op Sonsbeek zijnde, borst, juist toen wij ons in deze grot bevonden, voor welker opening het water als een doorschijnend kleed nederstort, eene hevige donderbui boven ons los, en prachtig was het gezigt van den slikkerenden bliksem door het nedervallende water.

(†) Op den zoo even genoemden toren, van waar het gezigt op den, met veelvuldige kronkelingen voorbijvloeijenden, Rijn-stroom inzonderheid allerbekoorlijkst was.

(*) Overleden 22 Febr. 1832.

(*) Joan. X: 16. Zij, die westerbaen's uitmuntende leerrede over dezen tekst, bij de viering van zijne vijf- entwintigjarige predikdienst te Amsterdam, hebben gehoord, mogen over zijne echt Christelijke verdraagzaamheid oordeelen.

(*) Misgreep des Dichters. Vert.

(*) De Legende maakt de H. Barbara tot de Patrones der Kanonniers, en op de oorlogsschepen heet de kruidkamer Barbara's vertrek. - F.

(†) Volgens eene welgestaafde Anecdote. - F.

(*) Zitting van 11 Mei. (Algemeen Handelsblad van 15 Mei.) ‘Rodenbach. Het Belgisch bloed loopt ons nog door de aderen. Wij behoeven voor de Hollanders niet bang te zijn.’ (Bravo! bravo! bravo!) - Gendebien. ‘Men spreekt van Belgisch bloed, dat in onze aderen vliet; ja wel, maar dat Belgisch bloed moet opgewarmd worden, want sedert vijftien maanden is het tot ijs gestold.’ (Bravo's! ondersteund!) - Dumortier. ‘Wij zijn door de Diplomatie bedrogen geworden. De Diplomatie is een ledige dop, dien men moet wegwerpen. Wij moeten vechten, vechten en winnen!’ (Toejuichingen op de Tribunes.)

(*) Uitgesproken te Amsterdam, in de Maatschappij tot nut van 't algemeen, 7 Dec. 1831.

(*) Dit toepasselijk deel achtte de steller voor den druk, in een letterkundig Tijdschrift, minder geschikt.

(*) Zitting van 12 Mei. (Handelsblad van 17 Mei.)

De Heer dumortier. ‘Zie Holland aan! Holland is altijd krachtvol en moedig, en wij zijn altijd zwak en laf geweest. Alles loopt zamen, om Hollands sterkte en onze zwakheid te bewijzen. Ons ongeluk ligt in onze zwakheid. De zwakheid van het Ministerie is op het Leger overgegaan. Een Volk zonder Eer een Volk zonder Vaderland.’ - De Heer le clercq. ‘Zonder Volksgeest bestaat geen Volk; trouwens, bij ons kan die geest niet bestaan, wanneer - enz. Wij zullen, indien deze toestand nog blijft duren, tot eene zoodanige uitterende koorts vervallen, dat onze dood er noodzakelijk op zal volgen. België moet regt op Holland afgaan. - Wilt gij eene Natie zijn, dan moet gij als Natie handelen; dan moet gij u niet laten onteeren, niet met den voet u laten vertreden.’ (Lang gerekte bravo's.) - De Heer h. de brouckère. ‘Wij zijn in een poppenspel,’ enz.

Zitting van 14 Mei. (Bredasche Courant van 17 Mei.)

De Heer rodenbach. ‘Ik ben overtuigd, dat, wanneer het Gouvernement het Adres ten uitvoer legde, de Conferentie en Holland niet dagelijks meer den spot drijven zouden met onze weekheid en besluiteloosheid, die ten laatste door Europa als lafheid zouden aangemerkt worden. Wij zouden, in 't kort, niet veroordeeld zijn, tot zelfs den droesem uit den beker der laagheid en schande te ledigen.’

(†) De Heer rodenbach (zie ons Meng. van No. IV.) stelde zich vroeger in de bres tegen den Hennep-uitvoer.

(*) Eene Voorlezing, gehouden in het Dep. Haarlem der Maatschappij tot nut van 't algemeen, den 3 April 1832.

(*) Zie, behalve de Vaderlandsche Historieschrijvers, w. robertson, Geschiedenis van Amerika, D. IV. bl. 231-234.

(*) Prideaux, het O. en N.V. aaneengeschakeld, ed. in fol. bl. 661 en volgg.

(†) Prideaux, t.a.p. bl. 936-944.

(‡) A.h.l. heeren, Handb. der Gesch. der oude Staten, bl. 265.

(*) I Makk. Hoofdst. V. vergel. XII: 53.

(*) Zie over hetgeen van het begin dezer afdeeling af aan gesteld is, behalve andere Schrijvers over de Vaderlandsche Geschiedenis, ook breedvoerig den Roomschkatholijken Schrijver l.j.j. van der vynckt, Nederlandsche Beroerten, Boek II, Hoofdst. 1-5. En, om met weiniǵe woorden te zien, hoe sel de Nederlanders door Spaansche wreedheid getergd werden, eer zij de wapenen aangrepen, leze men s.b. ten cate, Oud-Nederland uit den grootsten nood gered, bl. 17-22.

(*) I Makk. I: 11 volg.

(†) II Makk. IV: 15. vert. van van der palm.

(*) Vergel. van der palm, Bijbel voor de Jeugd, XVIIde St. bl. 67.

(†) I
Makk. I: 21-64.

(*) I Makk. II.

(†) I Makk. III: 34-36.

(‡) I Makk. III: 39-41.

(*) I Makk. II: 44-48. III: 5-9.

(†) Hooft, N.H. D. I. bl. 396, 397. Voorts zie men over dien godsdienstigen geest onzer Vaderen s.b. ten cate, Oud-Nederland gered, inzonderheid bl. 25, 37, 38, 51, 113.

(*) Heeren, Handb. der Gesch. der oude Staten, bl. 346.

(†) Heeren, t.a.p. bl. 266.

(‡) I Makk. III: 17 volgg. en op vele andere plaatsen van dit Boek.

(§) I
Makk. III: 42-53.

(**) I Makk. IV: 24.

(*) Hooft, Ned. Hist. D. I. bl. 297.

(†) O.z. van haren, de Geusen, derde Zang, editie bij westerman, IV. bl. 76. Die twee zonen waren fokke abelz en jan abelz van Dokkum, ald. bl. 52.

(*) Zeventiende Zang, ed. bij westerman, D. V. bl. 42-45. De oude hedding wordt op de lijst der innemers van den Briel Oom hedding genoemd. Hij was van Zwol. Van haren's Werken, D. IV. bl. 52. Hooft, N.H. D. I. bl. 230.

(*) Hoofdst. VII.

(†) I Makk. II: 17 volgg.

(*) I Makk. II: 49 volgg. Josefus, Joodsche Oudh. XII. 8, 9.

(†) I Makk. III: 4.

(‡) Zie onder anderen vooral I Makk. IV.

(§) I
Makk. V.

(**) Volgens I Makk. IX: 5. Josefus zegt van maar 1000. Joodsche Oudh. B. XIII. Hoofdst. 18.

(*) I Makk. IX: 1-22.

(†) Namelijk eleazar. I Makk. VI: 43-46.

(*) S. stijl, Opkomst en Bloei der Vereenigde Nederlanden, derde druk, bl. 191.

(†) I Makk. IX: 20, 21.

(‡) Robertson, Gesch. van Amerika, D. IV. bl. 235.

(*) Zie, behalve het breedvoerig verhaal bij prideaux, t.a.p. bl. 983 volgg. Heeren, Handb. bl. 268-273.

(†) I Makk. XIII: 34-42.

(‡) Van der palm,
Bijbel v.d. Jeugd, XVIIde St. bl. 173.

(§) S.b. tencate, Oud-Ned. gered, bl. 34-40, 116, 117.

(*) Denkt, ten aanzien der Joden, niet alleen aan den onverwachten dood van antiochus, maar ook daarna van den boozen alkimus, een Hoogepriester niet min gevaarlijk voor de Joden, dan de magtige Vorst. I Makk. IX: 55.

(†) I Makk. XIII: 22 en 50, 51.

(‡) J. scheltema, Vergelijking der afschudding van het Spaansche juk in 1572 met die van de Fransche overheersching in 1813; in zijn Gesch. en Letterk. Mengelwerk, IIde St. bl. 16.

(*) Men vergete niet, dat het de Duitscher is, die hier spreekt van zijne Wirthshäuser en Gasthofen. Hier te lande toch zijn alle logementen rein en is geen kastelein een beurzensnijder!.....Vert.

(*) Zoodanige weg, of houten pad, werd hier te lande, vóór eenige jaren, in de Valter veenen gevonden, en gaf aanleiding tot velerlei gissingen. Vert.

(*) Van kampen, Afrika en hare Bewoners, IIde D. bl. 270.

(*) De oogen van deze boden der Godheid, zegt men, geven een' helderen glans van zich. De Muzelmannen vreezen zoo zeer dit verblindend schitteren van de oogen der maccurrus, dat zij, om bij die geduchte ondervraging niet te blijven steken, de gezegden, welke zij aan de Engelen te antwoorden hebben, opzeggen, zoo dikwijls men een licht in de kamer brengt. Daar dus de Muzelmannen bij het verschijnen van een licht altijd iets prevelen, heeft menigeen geloofd, dat zij het vuur aanbidden. Ik zelf meende dit langen tijd, tot dat mij de zaak nader werd verklaard.

(*) Kiblah is de plaats, naar welke de Muzelmannen gedurende het gebed hun aangezigt keeren, gelijk de Joden zich naar Jeruzalem wenden, Kiblah beteekent plaats der aanbidding.

(*) Een treurig gevolg van zinnelijke eerdienst!

(*) II Sam. XXIV: 14.

(*) Uitgesproken in eene vergadering van het Departement Hoogezand en Sappemeer der Maatschappij: tot Nut van 't Algemeen, den 21 Maart 1832.

(*) Bernardin de saint pierre, Tom. II. p. 120.

(*) Van hengel, Geschiedenis der zedelijke en godsdienstige beschaving van het hedendaagsch Europa, Iste D. bl. 265-267. Mogt dit aangelegen werk, boven mijnen lof verheven, spoedig vervolgd en algemeen gelezen worden! Wél verstaan, moet het ongetwijfeld ter bevordering van ware verlichting aanmerkelijk bijdragen, vermits het alles zoo klaar en in het regte licht voorstelt.

(†) Hij zegt eigenlijk, dat deze onderscheiding door den scherpzinnigen kant gemaakt werd.

(*) Bilderdijk, Mengelingen, IIIde D. bl. 129.

(†) Tzschirner, Brieven aan de Heeren chateaubriand, enz. bl. 64. Men weet, hoe verdienstelijk deze geleerde zich gemaakt heeft bij het Protestantisme. Ook zijne Brieven komen mij inzonderheid voor, der lezing en herlezing overwaardig te zijn.

(‡) De tijdruimte, aan eene voorlezing vergund,
gedoogde hier geene breedere uiteenzetting.

(*) Van hengel, t.a. pl. en wat verder.

(*) Taman beteekent, in het Maleisch, een tuin.

(*) Een picol is 125 pond.

(*) Minder wel onderrigt, noemde ik denzelven eenen Vries, in het Artikel aan het hoofd dezes vermeld. Aldaar moet ook, in plaats van 17 van Wintermaand, gelijk er ééns verkeerdelijk staat, 17 van Louwmaand gelezen worden.

(*) De Courant heeft NB. datum noch jaartal.

(*) Wij noodigen onze jonge Dichters uit, om, ten gevalle der Nederlandsche Jeugd, eens eene proeve te nemen ter zamenstelling van dusdanig onderhoudend spel. Redact.

(*) Deze nieuw ingevoegde woorden waren zoo menigvuldig, dat ik aan den Heer a.d. schinkel, drukker van dit Woordenboek, voor extra-correctie, ƒ 47 betaald heb.

(*) Hoogst merkwaardig is de eenvondige wijze, waarop de H. Geschiedschrijvers van den zelfmoord van judas gewagen. Mattheus zegt alleen: ‘en heengaande, verworgde zichzelven;’ en petrus getuigt: ‘en voorwaarts over gevallen zijnde, is midden opgeborsten, en alle zijne ingewanden zijn uitgestort.’ Maar nergens is eenig blijk, veel min bewijs, van eenige bijzondere tusschenkomst des Satans, die, ware zij eenigzins waarschijnlijk in het algemeen, hier wel inzonderheid zou gevoegd hebben.

(*) Deze man leeft nog. Hij is door Kardinaal bernetti aangesteld tot oppersten Inquisiteur der in den Kerkelijken Staat gevangen genomene Carbonari. Van de uitspraak zijner regtbank kan men zich niet beroepen.

(*) ‘Gedane zaken nemen geen' keer,’ zou men in onze taal zeggen.

(†) Deze beide, door wijsheid en gematigdheid bekende, Kerkvoogden werden door Paus pius VII tot dit hooge, schrikbarende ambt aangesteld, toen hij, na zijne terugkeering naar Rome, op het dringend aanhouden der Dominicanen, de door de Franschen afgeschafte Inquisitie weder herstelde. De benoeming van beide deze mannen mishaagde zeer aan alle de onverdraagzame leden van het Heilige Officie.

(*) Het is, omdat ik de Monniken haat.

(*) Ook te Parijs?...Vert.

(*) Gehouden den 11den Januarij 1832, in het Rotterdamsche Departement der Maatschappij: tot nut van 't algemeen.

(*) Beelaerts van blokland, zitting 31 Maart 1831.

(*) Luzac, zitting 9 April 1831.

(*) 3 Julij 1832. Dit stukje, in een' oceaan van papieren verzonken, kwam toevallig boven.

(*) Naar Fransche definitie! - Vert.

(†) Eene echt Fransche waarheid! - Vert.

(*) Den 25 Aug. 1832 in den Schouwburg te Middelburg gereciteerd, ter gelegenheid van 's Konings zestigsten Jaardag.

(†) Slaande op den titel van het vertoonde stukje.

(*) Dit stukje, de eersteling van eenen dus nog geheel onbekenden, waarschijnlijk jeugdigen Dichter, ofschoon dan ook slechts eene variatie op het bekende thema zijnde, vertoont, naar ons gevoel, een' zoo verdienstelijken aanleg, dat wij het, te zijner aanmoediginge, gaarne hier eene plaats verleenen. Redact.

(*) De Oostersche volken.

(*) De Vorsten en Tolken der Vorsten, waarvan hier en vervolgens sprake is, behoeven niet met den vinger te worden aangeduid. Geenszins allen zijn bedoeld.

(*) Uitgesproken te Harlingen, den 12 Aug. 1832.

(*) Christelijke Gezangen en Liederen, 68.

(*) In Febr. 1832 uitgesproken in het Departement Zaandam der Maatschappij: Tot Nut van 't Algemeen.

(*) Redacteur was, vóór ettelijke jaren, op een dorp in Vriesland, getuige van het aflezen, onmiddellijk na de preek, door den Leeraar zelven, van....eene Hengstenkeur!

(*) Die toornig wordt, wanneer men, zonder persoonlijk te beleedigen, tegen gebreken schrijft, klaagt zichzelven aan.

(*) Een gulden woord, dat ook bij ons, welligt, meerdere toepassing vindt, dan de oppervlakkige beschouwer zal toestemmen. - Vert.

(*) Van 1804 tot 1815 werden hier nog geen 2000 zerken gelegd; in 1830 telde men er reeds 31,000!

(*) Dit geldt zeker den tijd der Cholera-woede en de armste klassen? - Vert.

