
    
        
            
                Historie van Mejuffrouw Susanna Bronkhorst. Deel 6
                Adriaan Loosjes Pzn.
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 17
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Historie van Mejuffrouw Susanna Bronkhorst. Deel 6 van Adriaan Loosjes Pzn. uit 1807.
                
                REDACTIONELE INGREPEN
              Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en 414) zijn niet opgenomen in de lopende tekst.
                
                [pagina I]
                HISTORIE
                
                VAN
                
                SUSANNA BRONKHORST.
                
                [pagina III]
                HISTORIE
                VAN
                MEJUFFROUW
                SUSANNA BRONKHORST
                DOOR
                A. LOOSJES, Pz.
                MET PLATEN.
                ZESDE en LAATSTE DEEL.
                Te HAARLEM,
                Bij A. LOOSJES, Pz.
                MDCCCVII.
                 
            
            
                
                    2009 dbnl
                    
                
                loos005hist06_01
            
            ebook
                unicode
                scans
            
            
                Adriaan Loosjes Pzn., Historie van Mejuffrouw Susanna Bronkhorst. Deel 6. A. Loosjes Pz., Haarlem 1807
                
            
        
        
            DBNL-TEI 1
        
               
           
               Historie van Mejuffrouw Susanna Bronkhorst. Deel 6
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 6
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-10-05
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 6. A. Loosjes Pz., Haarlem 1807
 
Zie: https://www.dbnl.org/tekst/loos005hist06_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

Historie van Susanna Bronkhorst.

Twee honderd twee en twintigste brief.

Mejuffr. Wilhelmina Bronkhorst aan Mej. Charlotte Elzevier.

Parijs, 17 Junij.

Mejuffrouw en Vriendin!

Het is op het verzoek van den Heer Walraven, dat ik dezen aan u schrijve, daar, op het oogenblik, dat hij aan u eenen brief meende te beginnen, zijne tegenwoordigheid bij den Heer Kraaijestein met nog een ander mij onbekend Heer vereischt werd. De verergerende toestand van den Heer Kraaijestein doet niet alleen alle hoop op zijn herstel verdwijnen, maar zelfs een zeer spoedig einde van zijn leven te gemoet zien. De Heer Walraven zal echter zijn best doen, om, al was

{==2==} {>>pagina-aanduiding<<}
het ook maar eenige weinige regels, te schrijven, maar hij kan zoo uitvoerig niet zijn, als hij wenscht, dat gij onderrigt wordt over den staat van mijne dierbare zuster.
Toen hij zijnen laatsten aan u afzond, vertoonden zich niet dan ongunstige verschijnselen, die gevoegd bij het nadeelig berigt door den Doctor 's morgens gegeven, ons niet anders deden verwachten, dan dat het waarschijnlijk dien nacht met Suse zou zijn afgeloopen. Het duurde zelfs, nadat de Heer Walraven aan u den brief had afgezonden, nog een' geruimen tijd, eer de Doctor kwam, en de verschijnselen bleven dezelfde. Ik kan u niet beschrijven, Mejuffrouw! hoe ik onder anderen gesteld was, toen zij, na eene poos wezenloos in mijnen arm gelegen te hebben, waarin zij bezweken was, met eene flaauwe stem mij toevoerde: ‘Wimpje! Wimpje! ... gij ... zult ... nu welhaast ... geene zuster ... meer hebben.... Ik ga heen ... waar onze goede Mama is ... eens ... eens ... hoop ... ik u daar ... weêr te zien....’ Toen sloot zij hare oogen en, zoo ik vreesde, voor het laatst - ik smolt in tranen ... en zocht echter, om dat ik begreep, dat mijne droefheid misschien nog nadeelig voor Suse zou kunnen zijn, of haar te veel ontrusten, die zooveel mogelijk in te kroppen. Eindelijk verscheen de Doctor ... en, na zeer naauwkeurig de patiente gevisiteerd te hebben, en vernomen hebbende, wat 'er sedert 's mor-
{==3==} {>>pagina-aanduiding<<}
gens gebeurd was, verklaarde hij tot onze verwondering - en blijdschap, dat hij, ongeacht den hik, welke somtijds wel een zeer nadeelig verschijnsel, maar in het geval van Suse van geen wezenlijk belang was, dan alleen voor zooverre die haar eenigzins vermoeide, den pols minder ingetrokken vond, dan 's morgens; en dat 'er juist dat gebeurd scheen te zijn, waarop zijne eenige hoop gebouwd was, dat mogelijk de kracht van haar geheel onbedorven gestel zegepraalde boven de middelen der kunst, die ter harer redding niets meêr konden toebrengen.... Hij wilde, hij konde ons niet vleijen uit hoofde der ongemeene zwakheid, maar ons, ten ware hij zich grof
bedroog, wel geruststellen, dat 'er, dit oogenblik, geen dadelijk gevaar van sterven was ... maar hij moest de grootste stilte aanbevelen. Daarom verlangde hij, dat 'er dezen nacht niet meer, dan ééne persoon bij haar zou waken, het welk veel tot de stilte toe zou brengen. Hij had zelfs om alle overtollige gesprekken te vermijden liever, dat vrouw Duchene, die de oppassing zoo wel was toevertrouwd, dan iemand anders, bij haar bleef. Hij kon wel medicijnen geven, maar rust en stilte gingen alles, alles te boven. Evenwel hij zou iets voorschrijven, dat misschien den lastigen hik zou te keer gaan, die zich, terwijl hij aan het bed van Suse zat, even weder vertoonde. Suse werd door dien

{==4==} {>>pagina-aanduiding<<}
hik uit hare sluimering gewekt, en den Doctor ziende vroeg zij met eene flaauwe stem: ‘Zeg mij ... mijn Heer! ... hoe lang, hoe lang ... zal het nog met mij duren? ... Loopt het niet ... snel met mij naar het einde?’ Met een' vriendelijken en vrolijken glimlach zeide Doctor la Garde, dat hij verschijnsels, vooral in haren pols, had opgemerkt, die hem deden hopen, dat het tegendeel plaats had, ja die hem eenigzins de aangename hoop inboezemden, dat hij haar eerlang met hare herstelling zou mogen geluk wenschen. - ‘Hoe,’ zeide zij ...’ (en ik kon zien, dat een vrolijk trekje rondom haar' mond vertoonde ...) ‘Hoe zou dat mogelijk zijn ...’ (na eenige oogenblikken) ... ‘maar bij God zijn alle dingen mogelijk ... ik geef mij over aan zijnen wil.’ Nadat de Doctor vertrokken was en haar zelve ook de stilte bevolen had, wenschte ik haar eenen goeden nacht en vertrok naar het overig gezelschap, bestaande uit den Heer Walraven, mijn broeder en den Heer Verbergen. O ik wenschte, Mejuffrouw! dat gij bij ons tegenwoordig geweest waart. De vreugde was op ons aller aangezigten te lezen. De Heer Walraven scheen zelfs zijne deftige bedaardheid eenigermate af te leggen, en Koo wilde met geweld Suse nog een bezoek geven voor den nacht, waarin hem echter de Heer Walraven tegenhield. De Heer Verbergen, een jonge Hollandsche

{==5==} {>>pagina-aanduiding<<}
Schilder, die het reeds lang verveeld scheen te hebben, dat alles zoo een duister aanzien had, begon eene soort van redenering over de noodeloosheid van zich te zwaar over het toekomende te bekommeren ... ja hij raakte in eene vrolijke luim, en zeide, dat hij het volkomen met Yorrick eens was, dat Salomo wel degelijk mis gehad had met te stellen, dat het beter was te gaan in het klaaghuis, dan in het huis der maaltijden. Evenwel hierover berispte hem de Heer Walraven zeggende: ‘Ik geloof althans, dat het voor iemand van uw karakter veel beter is het eerste dan het laatste te bezoeken. Eilieve, Verbergen! ga eens naar den Heer Kraaijestein, opdat wij nog voor den nacht weten, hoe het met dien ongelukkigen man is.’ Toen de Heer Walraven dit zeide, verdween de vrolijkheid van zijn gelaat, hij ging stilzwijgende heen, want schoon ieder hem verzekert, dat de ongesteldheid van den Heer Kraaijestein geenszins een gevolg is van de wond, die hij hem in het tweegevecht heeft toegebragt, laat hij zich echter deswegens niet gemakkelijk overreden. Toen hij van den Heer Kraaijestein terug kwam, was hij zeer neerslagtig, daar deze hem gezegd had, dat hij zich zeer zwak en ongesteld gevoelde, en dat hij duchtte, dat 'er weder eene zeer hevige vlaag van bloedspuwing op handen was. De Heer Walraven vernieuwde zijne poging bij broêr Koo

{==6==} {>>pagina-aanduiding<<}
om hem te bewegen, om aan den Heer Kraaijestein nog voor den nacht een bezock te geven, maar vergeefs. ‘Foei,’ voegde hem de Heer Walraven toe: ‘foei! dat gij zoo hard tegen hem zijt. Weet gij wel, dat vergeeflijkheid een der wezenlijke karaktertrekken van een groot en zeker van een braaf man is.’ ‘Als Suse morgen wat beter is,’ zeî Koo, ‘dan zal ik hem misschien zien kunnen. Nu nog niet.’ - Nadat Mejuffrouw Duchene nog eens berigt gebragt had, dat Suse na het gebruik van het drankje haar door den Doctor voorgeschreven, geen' verderen aanval van den hik gehad had, maar zeer gerust in slaap geraakt was, vertrokken Koo en ik naar de kamers, die de Heer Walraven zeer digt in de buurt voor ons gehuurd had, en wij zijn zeer te vreden over het logement, dat hij ons bezorgd heeft. - O Mejuffrouw! hoe zal ik u de aandoening uitdrukken, die mij overmeesterde, toen ik mij geheel alleen bevond: ja waarom zou ik mij schamen voor u, die de beste vriendin van mijne zuster zijt, die beter dan iemand weet, welk een voortreffelijk meisje zij is: toen ik geheel alleen was, stortte ik werktuiglijk op den grond der kamer op mijne knieën neder voor een' stoel, en tranen rolden bij groote droppels uit mijne oogen. Ik vouwde mijne handen zamen. Ik wilde God danken, voor het waarschijnlijk behoud mijner zuster; maar, o! het ont-
{==7==} {>>pagina-aanduiding<<}
brak mij aan woorden. Na eenige oogenblikken in dien stand te hebben doorgebragt rees ik op en geloofde, dat God met dit blijk van mijne hartelijke dankbaarheid voldaan was.
Schoon ik door vermoeidheid zeer spoedig in slaap viel, was ik echter reeds vroegtijdig weder wakker, en hoezeer men mij gerust gesteld had, verlangde ik, met zekeren angst, naar het berigt, dat de Heer Walraven mij beloofd had, toen wij heengingen, dat hij ons vroegtijdig zenden zou: maar op mijn horologie ziende was het nog maar half vijf ure, dus had ik nog een' geruimen tijd voor de hand, eer ik aan mijn verlangen voldaan kon zien. Gij kunt u niet verbeelden, Mejuffrouw! welke bekommeringen ik mij zoo al in het hoofd haalde, eer het acht uren was. - Het minste geruisch, dat ik langs de straat hoorde, stelde ik mij voor als een bode, dien de Heer Walraven aan ons afzond, om ons te berigten, dat het met zuster Suse weder verslimmerd was. Het scheen, dat ik zulk eene vaste plooi gekregen had, om ongunstig over haar' toestand te denken, dat ik, niettegenstaande de hoop, door den Doctor gegeven, toch het ergste bleef vreezen. De tijding, die de Heer Walraven in een biljet aan broêr Koo zond, was ten uiterste voldoende. Bijna den geheelen nacht had zij geslapen, en was zeer verfrischt wakker geworden: en gevraagd zijnde

{==8==} {>>pagina-aanduiding<<}
door de Oppaster, hoe zij zich bevind, had zij half grimlagchende gezegd: ‘Ik ben zwak, zeer zwak, maar toch is het wel mogelijk, dat de Doctor gelijkheeft, en dat ik... beter ben.’ - Zij had dit, volgens getuigenis der waakster, met een veel sterker stem uitgesproken, dan zij in drie dagen iets gezegd had. Ik maakte heel kort mijn toilet en reeds voor negen ure waren wij weder aan het Hotel, waar de Heer Walraven gelogeerd is. Wij gingen al zeer spoedig naar het vertrek, waar Suse zich bevindt. Toen ik haar naar haar toestand vernomen had, en zij mij geantwoord, dat zij zelve kon bemerken dat het iets gunstiger was... voegde zij 'er op hare lieftalige wijze bij, nadat zij een oogenblikje gerust had. ‘Ik geloof waarlijk bijna, dat uwe komst voor mij eene soort van medicijn geweest is. De schok was in het eerst wat sterk, maar nu ...’ en hier drukte zij mij en Koo de handen. De Doctor bevestigde eenige uren later de beterschap en verklaarde, dat hij maar weinig overblijfsels der koorts kon bespeuren: die hij, schoon dezelve, naar den loop, dien de ziekte gehouden had, den afgeloopen nacht, de zwaarste had moeten zijn, geloofde, dat van weinig beteekenis geweest was. Zij klaagde echter, dat zij nog verscheide vreemde gezigten en droomen gehad had.... ‘'Er waren 'er toch,’ voegde zij 'er bij, ‘zeer aangename onder. Ik heb mijne lieve Mama gezien, hare handen

{==9==} {>>pagina-aanduiding<<}
naar mij uitstekende, en hare armen uitspreidende.’ - 's Middags heeft Suse zelf eenig ligt voedsel gebruikt: zoodat 'er, indien zich geene nieuwe toevallen vertoonen, hoop is op herstel. - Het doet mij alleen maar leed, dat ik, op raad van den Doctor, nog zoo weinig met haar spreken mag. Evenwel in den avond een oogenblikje alleen bij haar zijnde, zeide ik, dat ik wel om een lief ding wenschte, dat gij van hare beterschap, zoo als wij onderrigt waren, en ik vertelde haar, hoeveel moeite gij gedaan hadt, om met ons meê te gaan. ‘Lotje zou mij,’ zeide zij, ‘groot, zeer groot plaisier gedaan hebben, maar zij heeft nog beter gedaan, met zich aan den wil harer ouders te onderwerpen. Zij weet immers niet, dat ik zoo heel erg geweest ben.’ - Ik gaf te kennen, dat haar alles van tijd tot tijd geschreven was door den Heer Walraven. ‘Nu,’ ging zij met zekere gerustheid voort, ‘nu die zal haar dan ook wel spoedig ... mijne beterschap doen weten. Het zou mij leed doen, als zij zich over mij al te zeer ontrustte.... Waarlijk ik heb sedert de laatste maanden mijne goede vrienden te veel onrust veroorzaakt ... maar toch ... zoo ik hoop ... buiten mijne schuld.’ De dag van gisteren is dus zeer aangenaam ten einde geloopen, en als het zoo met Suse betert, dan begin ik moed te krijgen, dat deze reis nog als een plaisierreisje

{==10==} {>>pagina-aanduiding<<}
eindigen zal, waardoor ik althans in de gelegenheid gekomen ben, om Parijs te zien.
Den laatst verloopen nacht heb ik verkozen, (daar 'er eene andere oppaster dan Mejuffr. Duchene bij haar waken zou, omdat die goede vrouw reeds vier nachten bij haar opgezeten had) bij haar te blijven. Evenwel ik had 'er zeer wel kunnen gemist worden, daar Suse bijna den geheelen nacht slapende heeft doorgebragt. In den morgenstond haar wat drinken gevende beurde zij zich op in het bed. ‘Ik word toch niet zwakker, Wimpje!’ zeide zij, ‘ik begin nu zelf hoop te krijgen, dat ik nog wat blijven zal bij u en anderen, die mij zoo hartelijk lief hebben.’ Ook het berigt van de Doctors was zeer geruststellende en gunstig. Zelfs hebben zij geene zwarigheid gevonden, om, daar de koorts bijna geheel geweken is, haar versterkende middelen voor te schrijven.
Met den anderen patient hier aan huis, zoo als ik u, in het begin van den brief, reeds liet zien, gaat het zoo goed niet. Hij wordt van tijd tot tijd door doodelijke benaauwdheden aangetast. Koo is gisteren bij hem geweest, maar hij heeft mij betuigd, dat hij, zoo het hem niet van te voren gezegd was, in het geheel hem niet zou gekend hebben. Het moet, naar zijn zeggen, heel akelig zijn, om hem bij te wonen. De Heer Walraven zeide, toen Koo terug komende dit te kennen gaf. ‘'t Is

{==11==} {>>pagina-aanduiding<<}
zeker zeer akelig, maar toch zeer leerzaam.’ Hij had voorgehad, om u deswegens ook te schrijven, maar ik begin te vreezen, dat het althans heden in de pen blijven zal: en daarom zal ik eens zien, of ik, indien mij de slaap niet overvalt, u zoo het een en ander van dien ongelukkigen man schrijven kan.... Hij had dan al herhaalde keeren verlangd, om Koo te zien en te spreken. Toen Koo in het vertrek kwam, waar hij ligt, zag hij, dat zich de Heer Kraaijestein meer of min verheugde. Hij zeide: ‘Nu doet gij nog wel, dat gij u verwaardigt, om naar mij te komen zien. Gij hebt ook wel reden, om op mij te onvreden te zijn; maar uwe ... voortreffelijke zuster... die... die heeft mij alles ... alles vergeven. Gij ziet, hoe het met mij gesteld is. Ik denk niet, dat ik ooit weêr dit bed verlaten zal... en toch ... zou ik gaarne nog wat leven; ja ik zou gaarne nog lang leven, al was het maar alleen, om, in plaats van het kwaad, dat ik bedreven heb, nog een en ander goed te stichten, want ik heb mij grof, heel grof tegen de maatschappij bezondigd, en zooveel kwaads gedaan, dat, al werd mijn leven dubbel boven de gewone lengte uitgerekt, ik buiten staat zou zijn om het, zelfs voor een gedeelte, te vernietigen.’ - Hij vreesde ook, dat, al mogt hij herstellen, het te laat zijn zou, om aan onze zuster maar eenigermate het lijden te vergoeden, dat

{==12==} {>>pagina-aanduiding<<}
hij haar veroorzaakt had sedert verscheiden maanden. Koo had hem daarop te kennen gegeven, dat 'er thans toch eenige hoop was op haar herstel. - Toen had de Heer Kraaijestein zuchtende gezegd: ‘Indien men zich maar bij de minste flikkering niet bedriegt, omdat men haar zoo gaarne wenscht te behouden. Ach! en zoo zij in het leven blijven mogt, zal het zeker mij toch altijd tot eene groote schuld worden aangerekend, dat ik haar zooveel en zoolang heb laten lijden.’ - Vervolgens had hij Koo voor al het kwaad, dat hij aan onze familie berokkend had, vergeving gevraagd; en ook voor de beleediging, welke hij Papa had aangedaan. - Eindelijk had hij met heel veel nadruk Koo gewaarschuwd tegen zeker Saartje Lindenberg, die hij te Velp bij Papa had aangetroffeu, en die hem zoo uitstekend wel bevallen was. Nu eer wij uit Holland gingen, had Koo al een brief van den Heer Walraven gehad, dien hij mij wel niet heeft laten lezen, maar die toch bijna geheel moet gediend hebben, om hem de oogen omtrent die Dame te openen. Ik heb ook gemerkt, dat de Heer Walraven u daarover iets geschreven heeft. Koo heeft mij nog verteld, dat de Heer Kraaijestein met zeer veel belangneming hem gezegd had. (Ik geloof dat het omtrent op deze woorden uitkwam) ‘Onder vele slechte vrouwen, die ik gekend heb, en ik heb 'er, helaas!

{==13==} {>>pagina-aanduiding<<}
zeer vele gekend, weet ik niet, dat ik 'er ooit eene heb aangetroffen, die eenigzins in snoodheid en gevaarlijkheid bij haar kon halen. Schoon zij (ja ik moet het bekennen, want onschuldig was zij toen ik haar in den winkel van hare Tante le Grand vond) schoon zij, door mij, tot de eerste stappen verleid was, heeft zij zulke groote en snelle vorderingen in het kwade gemaakt, dat ik somtijds zelve voor hare vindingrijke boosheid versteld stond, ja zelfs wel eens moeite had, om mijne vrees te verbergen. Bij dat alles komt de bevalligheid van haar persoon, de bekoorlijkheid van haar voorkokomen, de lieftaligheid van hare spraak, hare kundigheid in vele zaken, en hare natuurlijke scherpzinnigheid en geestigheid van vernuft. Zoo gij,’ (dit was het slot van alles wat hij tegen Koo zeide) ‘zoo gij u aan haar overgeeft, mijn Heer! zijt gij zekerder verloren, dan dat gij bij een vliegenden storm van een schip in zee springt. Ik heb u gewaarschuwd. O mogt ik daardoor u eenige vergoeding geschonken hebben wegens al het verdriet, dat ik door het leed uwe zuster overgekomen u veroorzaakt heb. Ja ik houd mij overtuigd, dat gij, als gij u losscheurt van de ondeugende, die, alleen door jaloezij gedreven, u een slagtoffer van hare wraakzucht maken wil, mogelijk nog eens met eenig genoegen op dit oogenblik zult terug

{==14==} {>>pagina-aanduiding<<}
zien, en zoo gij al mijne nagedachtenis niet kunt zegenen, die ten minste niet zult vervloeken.’ - Koo zeide, dat de Heer Kraaijestein zich vrij wat vermoeid had door hetgeen hij met hem gesproken had. Mijn broêr was zeer getroffen, toen hij terug kwam, en, schoon het mij misschien, om mijne jaren, niet wel stond, konde ik niet nalaten ten allerernstigste hem te bidden, dat hij toch af zou zien van alle betrekkingen ... maar ik was naauwelijks zooverre gekomen, of met eene onstuimigheid, die anders Koo niet zeer eigen is, stoof hij op en viel mij in de reden: ‘Wie denkt gij dat ik ben, Wimpje! na den raad van mijn vriend Walraven en de waarschuwing van den Heer Kraaijestein, zou ik al een heel groote dwaas moeten zijn, als ik mijn hart niet aftrok van eene vrouw, al was zij ook nog tienmaal mooijer en geestiger dan dat Saartje Lindenberg, die daarenboven begonnen is met mij te bedriegen. Gij moet mij dan al voor heel onnoozel of onbedacht houden, dat ik nu nog regtuit in mijn verderf loopen zou. Pas gij maar op u zelve, dat niet de een of andere mijn Heer Lindenberg te avond of morgen u in zijn strikken vallen doet.’ Ik koos de partij van te zwijgen, en gelukkig kwam ook de Heer Walraven in, die een einde aan ons gesprek maakte.
Ondertusschen ben ik blij, dat ik 'er met

{==15==} {>>pagina-aanduiding<<}
Koo over gesproken heb, want ik ben daardoor in staat geweest, om Suse gerust te stellen over deze zaak. 't Is aardig en aangenaam om te zien, hoe zij terug keert, als uit den doode schreef ik haast, en over alle bijzonderheden begint te denken. De oppaster had heden morgen de kamer voor eenige oogenblikken verlaten, en zij had dit naauwelijks gemerkt of zij vroeg mij, of ik ook iets van Papa vernomen had, waarop ik haar zoo goed mogelijk diende: en voegde zij 'er fluisterende bij, ‘Weet gij ook, of onze goede Koo nog iets te stellen heeft met zekere Dame, die hij bij Papa heeft aangetroffen. Ik heb daarover al liggen denken; maar ik ben nog te zwak, om 'er met hem over te spreken.’ Toen verhaalde ik haar zeer in het kort, en met weglating van hetgeen de Heer Kraaijestein gezegd had, want zij weet nog niet, dat zich Kraaijestein in dit Hotel bevindt, hetgeen ik u zoo even gemeld heb; daar ik alles deed voorkomen, als of het voortgevloeid was uit een gesprek tusschen hem en den Heer Walraven. ‘O,’ zeide zij toen, en een glans van genoegen en gerustheid verspreidde zich op haar aangezigt, ‘o dat is mij aangenaam, regt aangenaam. Gij weet, dat ik altijd bijzonder groot van Koo gehouden heb. Maar nu hij tegen haar is ingenomen, nu hij maar gelooft, dat zij zoo slecht is, heb ik geene vrees meêr. Koo is een

{==16==} {>>pagina-aanduiding<<}
jongen met een best hart, Wimpje! Ik ben zeer blij dat Juffr. Lindenberg hem nog niet zoo betooverd had, of hij heeft naar den raad van een goed vriend kunnen hooren.’
De Heer Walraven heeft Verbergen verzocht, om dezen namiddag broêr Koo en mij eenige bijzonderheden van Parijs te laten zien. Het zal mij bijzonder aangenaam zijn, dat wij een Landgenoot tot onzen wegwijzer hebben, want, schoon wij met het Fransch zeer wel te regt kunnen komen, 'er zijn toch vele kleine bijzonderheden, die wij in het Hollands veel beter en vlugger elkander beduiden kunnen. 't Is ook een bijzonder genoegen voor mij hier Landgenooten te vinden. Als ik op ons reisje hiernaartoe onderweg een Hollander ontmoette, was het of mijn hart openging, en als of ik iemand van mijne familie aantrof.
Ik ben zoo even nog eens bij Suse geweest. Ik vroeg haar, of zij ook iets aan u te zeggen had, want, dat ik van daag aan u schreef. ‘Gij kunt haar vrij van mij schrijven,’ antwoordde zij, ‘dat ik nu wat beter ben, en begin te hopen, dat wij elkander nog weêr zien zullen. Groet haar toch hartelijk van mij, ook hare ouders en de lieve Madam Gibbon, wanneer zij die spreekt.’ De Heer Walraven komt uit het vertrek van den Heer Kraaijestein. Hij zal zeker u nog

{==17==} {>>pagina-aanduiding<<}
eenige bijzonderheden schrijven over den Heer Kraaijestein: omtrent mijne zuster hoop ik u genoegzaam gerustgesteld te hebben en noem mij met hoogachting

Uw Dv. Dienaresse en Vriendin

Wilhelmina Bronkhorst.

P.S. Heb de goedheid van inliggenden (*) aan Mevrouw Verschuur af te zenden; daar dezelve alleen mijne behouden komst in Parijs, en kortelijk den toestand van zuster Suse behelst, mag ik haar 'er geen briefport van Parijs tot Haarlem voor doen betalen.


{==18==} {>>pagina-aanduiding<<}

Twee honderd drie en twintigste brief.

De Heer Philip Walraven aan Mejuffr. Charlotte Elzevier.

Parijs, 17. Junij.

Mejuffrouw en geachte Vriendin!

Geluk, hartelijk geluk gewenscht met de aanvankelijke beterschap van onze lieve vriendin. 'Er is sedert mijnen laatsten veel meêr gebeurd, dan ik bijna hopen, althans verwachten durfde. Ja indien ik maar eenige hope gekoesterd had op dezen uitslag, ik zou u ongehoorzaam geweest zijn, en mijnen laatsten aan u niet hebben afgezonden. Ik vrees, dat die u in eene zeer diepe droefheid zal gestort hebben, en een' angst veroorzaakt, welke ik ducht, dat van verderen nadeeliger invloed op uwe gezondheid zal kunnen zijn. Intusschen, mijne Waarde! ik heb u geschreven, zoo als het zich dat oogenblik vertoonde. Daar ik op heden zeer belet ben geworden, voornamelijk uit hoofde van de toenemende ziekte van den Heer Kraaijestein, welke thans in zigtbaar gevaarlijke omstandigheden verkeert, en zeer

{==19==} {>>pagina-aanduiding<<}
op mijne tegenwoordigheid gesteld is, heb ik aan Juffr. Wimpje Bronkhorst verzocht, em u eenigzins uitvoerig het beloop der beterschap van onze vriendin te melden; eene zoo aangename taak, dat zij die met groote volvaardigheid op zich nam. Ik vertrouw, dat zij daaraan volkomen zal voldaan hebben. Zondertoevallen, welke voor het menschelijk vooruitzigt verborgen zijn, heeft mij Doctor la Garde (en ook zijn Collega) dezen middag stellig verzekerd, acht hij onze vriendin behouden. Ik ontdek, dat Suse zelve denkbeeld begint te krijgen, om onder de levenden terug te keeren. Zij begint zachtkens aan zich reeds weder met die kleine bemoeijingen bezig te houden, die bewijzen, dat zij zelve oordeelt, dat hare taak hier op aarde niet afgeloopen is. Zij heeft mij gelukkig nog maar eenmaal naar den Heer Kraaijestein gevraagd; en ik heb haar, zoo als ook volkomen waarheid is, gezegd, dat zijne toestand te treurig is, om daarmede voor als nog haren geest te vermoeijen.
Daar ik weet, Mejuffrouw! dat gij eenig belang stelt in het lot van eenen man, die in zoovele opzigten de oorzaak is van vele, ja van de meeste rampen, die uwe dierbare vriendin getroffen hebben; een man van geene gewone talenten, die den aanleg had tot iets groots, maar die door losbandigheid en volstrekte zedeloosheid een pest der zamenleving geworden is, en zijne bestemming verwaarloozende

{==20==} {>>pagina-aanduiding<<}
zijn eigen bederf berokkend heeft, zal ik, daar het nog een paar uren lijdt, eer ik dezen behoef af te zenden, u het een en ander van dien ongelukkigen melden: en ik houd mij verzekerd, dat gij hem met mij beklagen zult.
Aan zijne vervoering uit dit Hotel is volstrekt niet te denken, en niet tegenstaande hij zeer weinige bewegingen maakt, herhalen de aanvallen van zijne kwaal menigmaal in een etmaal. Ik heb niet van mij kunnen verkrijgen, om mij niet met hem te bemoeijen en schoon Verbergen zich inderdaad veel moeite geeft, om hem bij te staan, schijnt het toch, dat hij meêr op mijn bijzijn gesteld is; en nu de beterschap van Suse mij meerder ruimte geeft, daar ook het gezelschap van hare zuster Wimpje voor haar zeer aangenaam is, heb ik het meêr of min pligt geacht den ongelukkigen man nog zooveel te troosten, als in mijn vermogen is. - Tot mijne vreugde heb ik ook ontdekt, dat ik eenigermate omtrent hem gedwaald heb, want, hoe verre hij zich ook verwaarloosd hebbe; hij is eigenlijk geen man, die een' afkeer heeft van de beginsels van Deugd en Godsdienst; maar hij is, gelijk het geval van velen is, aan het verwerpen van redelijke en zedelijke beginsels geraakt en verder en verder daarin voortgegaan, omdat derzelver aanneming en opvolging hem te belemmerend zouden geweest zijn

{==21==} {>>pagina-aanduiding<<}
in de breidellooze involging van zijne zinnelijkheid en hartstogten. Hij bezit daarenboven eene natuurlijke openhartigheid (hoezeer zijn scherp vernuft ook geslepen was op allerhande listen, omtrent de sekse) die hem, zelfs in den treurigen toestand, waarin hij zich thans bevindt, eene aangenaamheid in den omgang bijzet, welke anders zeldzaam bij het krankbed gevonden wordt.
Ik heb den geheelen nacht bijna en een groot gedeelte van dezen dag, op zijn verzoek, bij hem doorgebragt. Om u een staaltje te geven zijner denkwijze in deze oogenblikken diene het volgende. Nadat hij eenigen tijd van de aanvallen van de hoest was bevrijd gebleven, wenkte hij mij, om aan het hoofdeinde van zijn bed te gaan nederzitten, en op een' zeer vertrouwelijken toon zeide hij: ‘Walraven! mij dunkt het zal toch niet lang meêr met mij kunnen duren. De aanvallen der bloedspuwing komen korter en korter op elkander, en als ik eenige dagen achteruit zie, dan kan ik duidelijk bespeuren, dat ik veel verzwakt ben. Zeg mij voor de vuist, wat dunkt u? (Ik haalde mijne schouders op, en hij ging voort, maar zeer langzaam en met groote tusschenpoozingen, die ik, omdat het den draad van zijne redenering af zou breken, maar weg zal laten.) ‘Ik zie duidelijk, dat gij het met mij eens zijt. - Gij weet, hoe ik geleefd heb ... als een woest en zedeloos schepsel, om het maar met weinige woorden te

{==22==} {>>pagina-aanduiding<<}
zeggen. Ik heb mijn verstand misbruikt. In plaats van een nuttig lid der Maatschappij ben ik een zeer schadelijk geweest. Tegen zeer vele leden derzelve heb ik de beginsels, waarop het verdrag der Maatschappij rust, geschonden. Ik heb, door de groote schatten, die ik van mijne ouders en verdere familie geërfd heb, het ongeluk van zeer velen bewerkt, en bijna al het nut, dat zij door mij gedaan hebben is toevallig, louter toevallig geweest. Ik ben, uit hoofde van mijne stand, rijkdom en geboorte, en de wijze, waarop ik mijne misdaden pleegde, bevrijd gebleven voor de straffen van den burgerlijken regter, welke zich dikwijls genoodzaakt gezien heeft personen, die zich oneindig minder wezenlijk tegen de maatschappij dan ik bezondigd hadden, met gevangenis of erger te straffen. - Gij ziet, mijn Heer Walraven! dat ik mijzelven niet spare. - Gij, ondertusschen, wiens stand met den mijnen niets verschilt, hebt eenen regt strijdigen levenskoers verkozen.’ [Gij zult mij vergeven, Mejuffrouw! dat ik hier Kraaijestein, naar zijne begrippen, mij eens prijzen laat, schoon mijn verstand verre af is, van zoo verwaand te zijn, om de loftuitingen, die hij mij toezwaait, zelfs voor een gedeelte als waarheid aan te nemen: o dat ik zulks mogt doen!] ‘Gij hebt niet uw leven zoo ingerigt, dat gij maar even de straffende wetten der Burger-
{==23==} {>>pagina-aanduiding<<}
maatschappij ontdookt, maar de pligten van bescheidenheid, welvoegelijkheid en matigheid in alle opzigten betracht, en ik heb, somtijds niet zonder zekere jaloezij, u als mijn tegenbeeld hooren noemen. 't Kan zijn, dat gij een zachter en minder opbruisend temperament bezit, dan ik, maar ik heb 'er toch vele gezien, die van een soortgelijk oorspronkelijk karakter, als gij, echter ook van tijd tot tijd zich aan buitensporigheden, geevenredigd aan hun karakter en aanleg, schuldig maakten. Ik stel daarom vast, dat 'er bij u één zeker hoofdbeginsel plaats
heeft, dat u altijd als eene goede Genius vergezelt. Mij dunkt, Walraven! als ik de menschelijke natuur wel ken, dient 'er bijna zoo iets plaats te grijpen, om een menschelijk karakter zoodanig te releveren.’
Ik: Ik heb u laten uitspreken, Mijn Heer! en het doet mij leed, dat gij u zooveel moeite gegeven hebt in uwe omstandigheden, om eene lofreden op mij te houden.
De Heer Kraaijestein: Ik heb waarachtig geen woord gesproken, Walraven! of ik meende het.
Ik: Nu, ik zal dat daarlaten, en uit hoofde van uwen toestand gelooven: en ik moet u bekennen, gij hebt daarin niet misgeraden, dat ik één hoofdbeginsel altijd vastgehouden heb, en nog vasthoude, dat mij in alle de omstandigheden mijnes levens niet verlaat,

{==24==} {>>pagina-aanduiding<<}
en hoop, dat tot mijnen laatsten snik met dezelfde helderheid voor mijnen geest zal zweven. - Ik stel namelijk vast, en ben op redelijke gronden overtuigd, dat het hoogste Wezen, de volstrektste heiligheid en reinheid zelve, altijd de getuige is van alle mijne gedachten, van alle mijne bedoelingen. En de levendige voorstelling hiervan heeft mij zeker dikwijls terug gehouden van zedelijke misstappen, waartoe ik anders misschien zou zijn overgegaan. Ziedaar, Mijn Heer! welke mijne goede Genius geweest is, indien ik dit besef dien naam geven mag.
De Heer Kraaijestein: Waar of valsch, dat denkbeeld, diep in den geest geprent, geloof ik, dat wonderen verrigten kan. Maar gij zegt, dat gij u vast en op redelijke gronden van de waarheid van dit denkbeeld overtuigd houdt. Neem mij niet kwalijk, maar dat valt mij moeijelijk te begrijpen. Hetzelve als eene onderstelling aan te nemen, ja als eene stelling te beweren, dat dunkt mij kan gaan, maar daar zoo vastelijk van overtuigd te zijn, dat het eene aanhoudende, en krachtige uitwerking op uwen geest uitoefent, vereischt eene overtuiging, die nabij aan volstrekte zekerheid komen moet.
Ik: Zoo is ook mijne overtuiging van die waarheid; en het ware, naar mijn gevoelen, te wenschen, dat alle zedeleeraars en onderwijzers der jeugd bijzonder en aanboudend hun

{==25==} {>>pagina-aanduiding<<}
werk maakten, om dit denkbeeld aan hunne onderwijzelingen intescherpen.
De Heer Kraaijestein: Zonder dat ik in de waarheid of valschheid uwer onderstelling treden wil, zult gij mij toch moeten gewonnen geven, dat zij, die het kwade laten en het goede doen uit het besef van de wetenschap, die daaromtrent het hoogst en heiligst Wezen draagt, niet uit dat hoogst en edelst beginsel handelen, als zij, die de deugd alleen beminnen, om den wil der deugd zelve.
Ik: Gaarne, zeer gaarne geef ik dit toe; Ik erken zelf, dat ik andere en sterkere drangredenen, dan dat beginsel, heb noodig gehad, en ik geloof, dat gij zelf, die de krachten der hartstogten zoo wel kent, met mij overtuigd zult zijn, dat 'er zeer veel noodig is, om den zwakken mensch staande te houden.
De Heer Kraaijestein: Maar ik voel, dat mij het spreken zeer vermoeit, anders zou ik hierover nog wel nader met u willen praten: maar, eilieve! zeg mij eens welke gronden gij dan toch hebt, om te onderstellen, dat het Opperwezen getuige, bij voorbeeld, van ons tegenwoordig gesprek is.
Ik: Ik vrees waarlijk, dat ik u daardoor te veel vermoeijen zal.
De Heer Kraaijestein: Neen! vrees dat niet, als ik zelf maar niet spreek.
Ik: Nu, ik zal zeer kort zijn. Ieder, die het bestaan erkent van eene eerste en verstandige

{==26==} {>>pagina-aanduiding<<}
Oorzaak aller dingen, en dat moet elk, die zijne toevlugt niet wil nemen tot stellingen, die veel ongerijmder zijn, en met welke aantenemen bijna alle kracht van eenig redelijk bewijs vervalt; ieder, die dat bestaan erkent, wordt als van zelf genoopt te erkennen, dat die Oorzaak blijft voortduren, omdat dezelfde kracht, die tot het daarstellen van zoovele gewrochten noodzakelijk is, ook tot derzelver bestendige onderhouding vereischt wordt. Ik zie ook geene reden, waarom, of oorzaak, waardoor, dat Wezen zou vernietigd geraakt zijn. Ik zie niet, waarom men ergens zich de Godheid voorstellende, die niet noodzakelijk overal aanwezig zou moeten houden. Gelijk ik het Opperst Wezen eerbiedig, als de oorzaak van het bestaan van alle gewrochten buiten zich, moet ik Hem ook houden voor de grondoorzaak, dat ik het onderscheid tusschen schoon en leelijk, tusschen regt en onregt, tusschen goed en kwaad kenne. En daar alles, wat groot en goed is, mij onafscheidbaar van hetzelve toeschijnt, of het zou ophouden, dat te zijn, wat het wezen moet, en het dus, om mij zoo begrijpbaar mogelijk uittedrukken, het heel-al vervult, is het ook ten allen tijde bij mij tegenwoordig, en draagt kennis zelfs van de geheimste roersels van mijnen geest, ja mijne gedachten zijn reeds daden voor het Opperwezen, eer ik ze bedreven heb....
De Heer Kraaijestein: Genoeg, genoeg, o zoo uw gevoelen waarheid is ... en gij hebt

{==27==} {>>pagina-aanduiding<<}
de waarschijnlijkheid op uwe zijde.... O ware ik ook zoo gelukkig geweest, dat die goede Genius over mij gewaakt had..., O Walraven! ik wenschte mijne vrienden, en bovenal alle jonge lieden, die hunnen voet op de loopbaan des levens zetten van mijn sterfbed, want dat zal het toch zeker zijn, toe te kunnen roepen: Prent uwen geest in, dat gij nooit alleen zijt, dat zelf uwe geringste gedachte de hoogste getuige heeft, en gij zult nooit - nooit worden, die ik thans ben.... Ja ... Walraven! ja, immers van deze gedachte, die uit den grond mijner ziele oprijst, is dan ook dat Wezen getuige.... 't Is dan getuige, dat 'er ten minste nog ééne goede gedachte in mijnen geest geboren is. -
Ik: En naar mijn gevoelen, Mijn Heer! ziet dat Wezen, dat met eene meer dan vaderlijke liefde den mensch, hoe diep ook beneden deezelfs bestemming gezonken, bemint, met goedkeuring op het berouw neder, dat uw hart vervult. Zoo, zoo troostrijk, Mijn Heer! is die godsdienst, welken ik omhels, zoo troostrijk is de leer van het Christendom.
De Heer Kraaijestein: (met veel ontroering) Te laat, helaas! te laat is het voor mij ... om van u de gronden te verstaan, die u bewogen hebben, om, zonder u te storen aan de spotternij van mij en andere twijfelaars, die, zonder behoorlijk onderzoek, alles verwerpen, wat hunne zinnelijkheden tegenstaat, u te overreden

{==28==} {>>pagina-aanduiding<<}
van de waarheid eener leere, die ik nu van achteren geloof, dat ook uwe vriendin Bronkhorst bemoedigd heeft in de bijna ondragelijke rampen, die ik en andere haar verwekt hadden.... O als gij nog weder eenige oogenblikken tijds hebt, kom, kom mij dan nog weder toespreken. Uw bijzijn zelfs vertroost mij.
Toen ik heden meende te beginnen met aan u te schrijven, liet hij mij weder bij zich roepen, en deed mij bij herhaling een voorstel, dat u niet minder dan mij verwonderen zal; hij heeft mij verzocht, om niet alleen, als hij overleden zal zijn, de zorg voor zijne begrafenis op mij te nemen, maar mij overgehaald, om de Executeur van zijnen uitersten wil te zijn. Hij heeft mij geraadpleegd over verscheidene gedeelten van denzelven, en wil volstrekt onze vriendin Bronkhorst tot zijne universele erfgename benoemen. ‘Ik weet wel,’ zeide hij, ‘dat dit geheel geene vergoeding is voor het leed, dat ik haar heb aangedaan ... en het boos oogmerk, dat ik tot haar bederf meermalen gesmeed had, niet vernietigen kan; maar ik heb immers geen ander middel. En door mijne bezittingen zal zij althans niet meer gedrukt worden door dien staat van afhankelijkheid, waaraan zij wel grootmoedig zich onderwierp, maar tot welke zij niet was opgevoed, en die haar belet, om aan de inspraak van haar hart in volle ruimte te voldoen. Misschien ... misschien ...

{==29==} {>>pagina-aanduiding<<}
Walraven! als zij eenmaal bezitster is van mijne goederen, dat zij dan van tijd tot tijd nog met eenigen weedom gedenkt aan den ongelukkigen man, dien het aan middelen ontbrak, om haar eenige andere vergoeding dan deze, hoe gering ook, te schenken....’ Gij begrijpt, Mejuffrouw! dat ik u alleen deelgenoote maak van dit geheim, dat, naar mijne gedachte, als ik mij niet in den toestand van den patiënt vergisse, naauwelijks meêr een geheim zijn zal, als gij dezen ontvangt. Ik heb mij zijn dringend verzoek laten welgevallen, omdat ik bemerkte, dat het den man gerustheid geven zou, en hem, daar hij, behalve eene Oud-Tante, die rijk en gierig is, geene familie heeft, niet willen afraden, om zijnen Uitersten Wil ten voordeele van onze vriendin interigten. ‘Ik hoop niet,’ zeide hij, ‘dat Juffr. Bronkhorst, (ik ken haar karakter toch een weinigje) van mijne dispositie zal renuncieren, want, geloof mij, Walraven! ik heb haar waarachtig liever gehad, dan ooit eenige andere vrouw.’ - Ik heb, op zijn verzoek, heden een' Notaris doen komen, om deze schikking geregtelijk in orde te doen brengen, en het was mij onmogelijk, om hem te weigeren in dit treurig bedrijf bij te staan. Ik moet zeggen, dat hij zich echter zeer kloekmoedig gedroeg, en, daar het passeren van het stuk zelfs door een' hevigen aanval van zijne kwaal werd afgebroken, hervatte hij echter, na een

{==30==} {>>pagina-aanduiding<<}
weinig bedarens, den moed, zeggende: ‘Ik ben blij, dat dit weder over is, Walraven! want als deze vlaag onverhoeds een einde gemaakt had aan mijn leven, dan zou de beste daad, die ik misschien in mijn geheel leven bedreven heb, onbekrachtigd en achter gebleven zijn....’ Daar de Notaris, staande zijn toeval, voortgegaan was met het stuk in orde te brengen, teekende hij hetzelve onmiddelijk, nadat hij het zoo even gemelde tot mij gezegd had. Hij heeft, behalve de groote dispositie ten voordeele van onze vriendin, verscheide kleinere gemaakt, die toch zijne gevoelens geen onëer aandoen.... Alleen heb ik hem niet kunnen bewegen, om iets ten voordeele van Saartje Lindenberg te beschikken. Hij had eene dispositie, waarin, ten haren voordeele, schikkingen gemaakt waren, doch, behalve dat die, door deze latere, geheel krachteloos geworden was, had hij die te voren reeds, in eene vlaag van woede, in den eersten tijd van zijne ziekte, verscheurd. ‘Zij, zij,’ zegt hij, als ik iets ten haren voordeele wil inbrengen, ‘is de helsche opstookster geweest, die mij tegen de ongelukkige Suse aanhitste ... zonder haar ... was ik misschien de gelukkigste man geworden, en ik zou nu ... neen! in eene vlaag van woede heb ik ook het papier vernield, dat haar bevoordeelde ... en ik maak ten haren opzigte geene beschikking ... op nieuw. Een staat van volstrekte afhankelijkheid, van

{==31==} {>>pagina-aanduiding<<}
de diepste vernedering, van de grootste behoefte heeft zij verdiend....’
Mijn knecht is komen zeggen, dat het hoog tijd is, dat ik dezen sluit, zoo ik hem nog met de post van heden wil verzonden hebben. Bij eenen volgenden zal ik u weder over onze vriendin breeder schrijven, en ik hoop, dat u het berigt van Juffrouw Wimpje voldoende zijn zal. Vaarwel, mijne waarde! en verheug spoedig met eenig antwoord

Uwen dienstvaardigen Dienaar en Vriend,

Philip Walraven.


{==32==} {>>pagina-aanduiding<<}

Twee honderd vier en twintigste brief.

De Heer Frederik Bronkhorst aan Mejuffr. Susanna Bronkhorst.

Velp, 15 Junij.

Zeer Waarde Dochter!

Ik heb lang in twijfel gestaan, of ik u schrijven zou, ja of neen! - omdat ik waarlijk, uit den inhoud van uwen brief te oordeelen, vreeze, dat het met u afgeloopen zijn zal, eer gij dezen in handen krijgt, en vreemden niets met onze bijzondere zaken te stellen hebben. Daar evenwel, God zij lof! uw brief op den 1en Junij gedateerd is, en ik niets naders van u heb vernomen, begin ik moed te krijgen, of zich de zaak met u ook ten beste geschikt heeft. Uw brief heeft mij zeer ontsteld, mij reeds drie slapelooze nachten gekost, en weder veel achteruit gezet. Ik kan het maar niet verkroppen, dat mijne dochter Suse in een gasthuis te Parijs ziek gelegen heeft; welk eene schande, welk eene onuitwischbare schande brengt dit over mijne familie en mijne andere kinderen! Dat zal ik nooit kunnen vergeten. Ik

{==33==} {>>pagina-aanduiding<<}
sta 'er over yerbaasd, dat gij u dit zoo weinig schijnt aantetrekken, en met zooveel gelatenheid u aan uw ongeluk onderwerpt. Gij bedankt mij nog voor hetgeen ik u heb laten leeren, dat ik u door Mad. Gibbon heb laten onderwijzen.... Waarlijk ik moet zeggen, dat gij, naar mijne gedachte, weinig verpligting aan mij hebt, daar het zoover met u gekomen is. Ik hoop, dat God geven zal, dat gij nog moogt herstellen, en dat uw verblijf in het gasthuis te Parijs zoo weinig eclat als mogelijk gemaakt mag hebben. De Heer Walraven is een braaf man; ik hoop, dat die het zijne zal toebrengen, om het zooveel mogelijk te bedekken. - Waarlijk, Suse! ik heb zitten schreijen als een kind bij uw brief, waarin gij zoo zielroerend van mij afscheid neemt. Mevrouw Leenaarts was juist bij mij, toen ik den brief ontving; ik hield voor haar het gedeelte, waarin gij mij laat schrijven, dat gij in een hospitaal ligt, verborgen, maar las haar dat voor, waarin gij afscheid van mij neemt. Die Dame is van een zeer aandoenlijk gestel. Zij was 'er zoo door aangedaan, als of gij hare zuster waart. ‘O,’ zeide zij snikkende: ‘Ik zal dan uwe brave dochter niet leeren kennen aan deze zijde.’
Ik bid u, Suse! schrijf mij, of verzoek den Heer Walraven, dat hij mij spoedig eens doe weten, hoe het met u is, want ik maak mij toch verlegen, als ik bedenk hoe lang uw brief gezworven heeft. Ik heb van daag ook een

{==34==} {>>pagina-aanduiding<<}
bezoek gehad, dat ik lang onthouden zal. Uw broeder Abraham, die thans als Hussaar te Nijmegen in garnizoen ligt, had ook een brief van u, den afscheidsbrief, ontvangen. Ik had niet gedacht, dat iemand zoo, door eenige weinige regels schrifts, tot een' inkeer kon komen. Hij heeft mij wel honderdmalen excuus gevraagd voor al het verdriet, dat hij mij veroorzaakt heeft, en gesmeekt en gebeden, dat ik hem toch van den dienst afkoopen zou. Gij weet, dat mijne omstandigheden dit geheel niet toelaten. Indien dat het geval geweest was, geloof ik, dat hij mijn hart zou vermurwd hebben. Maar wat zal ik 'er nu aan doen. Ik heb hem ongetroost moeten heensturen. O! dat mijne omstandigheden zoo ellendig ten kwade geloopen zijn.... Mijn eene kind in een gasthuis te Parijs ... mijn ander gemeen Hussaar te Nijmegen ... en ik kan geen van beide eenigen dienst bewijzen.... Ik heb tusschen beide regt moedelooze vlagen ... en geloof, dat ik van verdriet sterven zal. Maar men sterft niet ligt van hartzeer. Ik wenschte maar, dat ik zoo gelaten in mijn lot was als gij. Doch dat is mijn geval niet. Ik zoek mij nog al te troosten over Wimpje en Koo. Omtrent den laatsten spreekt Mevrouw Leenaarts zeer gunstig. Wat daarvan komen zal, weet ik niet.
Nu, Suse! ik hoop, dat gij u, bij de ont-
{==35==} {>>pagina-aanduiding<<}
vangst dezes, beter zult bevinden, dan bij het afzenden van uwen laatsten, en verzoek, dat gij mij zoo spoedig mogelijk daarvan zult doen onderrigten. Ik blijf intusschen

Uw toegenegen Vader,

Frederik Bronkhorst.

P.S. Ik zal dezen maar aan Mej. Beukelman zenden, die zal hem wel verder adres verleenen.


{==36==} {>>pagina-aanduiding<<}

Twee honderd vijf en twintigste brief.

Mej. Charlotte Elzevier aan den Heer Philip Walraven.

den Haag, 18 Junij.

Mijn Heer en geachte Vriend!

Ik kan naauwelijks uitdrukken in welk eene hevige ontroering uw laatste brief (*) mij gebragt heeft. Het is mij onmogelijk geweest, om denzelven uittelezen, zonder hem herhaalde keeren te moeten nederleggen, door dat de droefheid mij geheel overstelpte, en de tranen alle de letters voor mijne oogen begonnen te schemeren. Alleen, daar ik mij verlaat op uwe stellige belofte, om mij de zuivere waarheid te schrijven, alleen de laatste woorden van het postscriptum ‘Suse leeft nog’ schonken mij, hoe gering ook, nog hoop. Ja ik wil, ik moet hopen, tot dat gij mijn hart den vreesselijksten schok toebrengt, tot dat gij mij den slag vermeldt, dien ik zoo wijs moest zijn, om mij zeker voortestellen. Mama heeft gelijk, als

{==37==} {>>pagina-aanduiding<<}
zij sedert uwen laatsten bij herhaling zegt: ‘Lotje! Lotje! streel u toch met geene ijdele hoop. Gij moet het ergste u voorstellen. Zeker is uwe Suse niet meer in het leven. Wat hebt gij 'er aan, om u nog aan het strootje hoop vast te houden, dat u zeer zeker ontzinken zal! De Heer Walraven heeft u niet door zijnen treurigen brief geheel willen verpletteren, en u daarom, zoo als in die gevallen zeer gebruikelijk en zeer geoorloofd is, zich van eene kleine misleiding bediend. De volgende brief zal u den dood zeker melden. Bereid u daartoe.’
Ach ja! Mijn Heer! mijne Mama heeft, hoe gaarne ik hopen wilde, gelijk. Als gij dezen ontvangt, o dan zal mijne Suse niet meer leven; zij zal reeds in het graf ... maar neen! Ik kan ... ik kan die gedachte niet verdragen.... Gij weet niet, Mijn Heer! wat ik om mijne vriendin lijde ... en allen, die haar eenigzins naar waarde gekend hebben. Papa, die anders luimig en vrolijk is, zoekt mij wel optebeuren, maar zijne pogingen mislukken, daar alles hem gedwongen afkomt, en zijn hart niet medespreekt. Mama, schoon van een zoo gelijkmatig karakter, bindt echter zigtbaar hare treurigheid in, en ik zie, dat hare bekommering voor mij, haar wederhoudt, om aan hare droefheid over Suse bot te vieren. De oude Madam Gibbon is zoo bedroefd als eene moeder, die haar kind verloren heeft, want uw laatst schrij-
{==38==} {>>pagina-aanduiding<<}
ven heeft haar de hoop geheel doen opgeven. En hoe zal ik u den staat van den Heer de Klerk schetsen. Hij is het levendig beeld der opregtste droefheid. - Omdat 'er somtijds hier brieven door buitengewone gelegenheden komen, is hij dagelijks in hoop, of laat ik liever zeggen, in vrees, dat 'er eene van uwe hand zijn zal, met berigten omtrent haar, die, zoo drukt hij zich uit, al de hoop en vreugd van zijn leven uitmaakt, welke zij met zich in het graf nemen zal. Hij was juist aan ons huis, toen ik uwen noodlottigen brief ontving. Zijn geheel gelaat, dat sterk teekent, drukte de angstige nieuwsgierigheid uit, die door bescheidenheid naauwelijks binnen palen werd gehouden. Ik scheurde het zegel los, en, zoo als mijne gewoonte is, sedert den zorgelijken staat mijner vriendin, ik las uw postscriptum eerst. ‘Hoe is ... hoe is het?’ vroeg de Klerk, even als iemand, die niet vragen durft ...’ leeft ... Ja, viel ik in, Walraven sluit met de woorden, dat zij nog leeft. ‘O God!’ barstte hij uit ...
‘nog leeft, dan moet zij toch in zeer zorgelijke omstandigheden zijn.’ - Ik las onder de grootste aandoeningen dien brief, zoo als ik u straks schreef, bij lange tusschenpoozen; de Klerk rees tusschenbeide vol angst en ongeduld op - en wandelde de kamer op en neder, zijne handen wringende. Toen ik den brief geheel door was, en pogen wilde om hem aan de Klerk voortelezen, bezweken

{==39==} {>>pagina-aanduiding<<}
mijne krachten; en ik reikte aan hem den brief zelven over, toen hij vroeg, of 'er dan niets meer in den brief stond, dat ik hem kon mededeelen. Lees hem zelf, Mijn Heer! zeide ik, lees hem zelf; alles wat 'er in staat, moogt gij wel weten.
Hoe troost het mij, nu alles zoodanig geloopen is, dat ik geene reisgenoot van Koo en Wimpie geweest ben, dat ik, mijns ondanks, moet ik zeggen, eindelijk toegegeven heb, om hier te blijven, anders zou ik zeker mijn deel gehad hebben aan het plotseling uitdooven van het nog maar even glimmend vonkje van het zoo dierbaar leven van mijne vriendin. Ook ik zou mij niet hebben kunnen bedwingen; ook ik zou mij door den Heer Verbergen niet hebben laten terughouden. Welke gemengde aandoeningen van bittere droefheid en eene zekere mate van vreugde gevoelde ik, bij het berigt, dat gij nog mijnen brief aan Suse hebt kunnen mededeelen. Gelukkig dat zij zich nog bij haar volkomen verstand bevindt. - Zij heeft dan mijnen laatsten groet, met al de teederheid van eene vriendin, ontvangen. O! hoe streelt het mij, dat zij dien, zoo ik vreeze, met stervende lippen gekust heeft. Ja, Mijn Heer! ik geloof gaarne, dat 'er onder mijne sekse vele gevonden worden, die misschien dit bewijs van teederheid voor overdreven gevoel, of, zoo als zij het uit de hoogte hunner onmenschelijke wijsheid noemen, voor gekheid

{==40==} {>>pagina-aanduiding<<}
of dweeperij houden, maar immers kon Suse dat oogenblik geen sprekender, geen gevoeliger bewijs van liefde, van zusterlijke vriendschap geven, dan de letters van den naam harer vriendin te kussen, die zij zeker, zoo zij tegenwoordig geweest was, voor het laatst zou omhelsd hebben. Ja, Walraven! hoeveel tranen mij dat berigt ook gekost heeft, en schoon bij de herinnering op nieuws mijne oogen, door tranen, beginnen te schemeren, ik zeg u hartelijk dank, dat gij mij het een en ander zoo naauwkeurig geschreven hebt. Is het mij niet vergund bij het krankbed, bij het sterfbed van mijne lieve Suse tegenwoordig te zijn, door uw schrijven, hoeveel droefheid het mij veroorzaakt, door uw berigt van kleine bijzonderheden zelfs, voert gij mij voor hetzelve, en zoo 'er nog iets ontbrak, om mij daarbij levendig tegenwoordig te doen zijn, dan heeft het wel akelig ... maar voor mijn hart onwaardeerbaar schilderstuk, dat uw vriend Verbergen mij buiten uw weten heeft toegezonden, en waarvan gij reeds door Madam Gibbon zult onderrigt zijn, dat gebrek op de treffendste wijze vervuld. Zeg 'er hem, uit mijnen naam, den hartelijksten, den opregtsten dank voor, en dat ik hoop, dat eenmaal zich eene gelegenheid aan mag bieden, waardoor ik hem krachtdadiger mijne erkentenis bewijs. Ik ben in der daad verlegen, Mijn Heer! waarmede ik hem eenigermate naar waarde van de verpligting, die hij op mij ge-
{==41==} {>>pagina-aanduiding<<}
legd heeft, mijnen dank betoonen zal. Ik kan hem, jal wel een present in geld schenken, maar o ik zou hem zoo gaarne een ander blijk geven. Schoon ik 'er wel niets vernederends voor den kunstenaar in vinde, dat hij een present in geld aanneme van iemand, die geen andere presenten gevan kan, voor mij zelve vind ik 'er iets vernederends in, dat ik niet in staat zou zijn hem iets edelers, iets waardigers aan te bieden ... iets, dat ik zelf vervaardigd heb, iets dat, schoon dus
innerlijk van minder waardij, iets eenigs in zijne soort is; ja, schoon ik hem door geld zijnen besteden tijd vergoeden wil, dat wil ik voor hem uitdenken ... en schoon ik geene meesteres ben in het teekenen, ik heb nog twee teekeningen, die ik met hulp van mijne dierbare Suse gemaakt heb, die misschien niet geheel zonder waarde zijn; schoon zij misschien bij mij te hoog geschat worden, omdat 'er hier en daar trekken in gegeven zijn door de hand van mijne lieve vriendin. 't Zijn beide tekeningen van blesmen naar het leven. Mijn Papa heb ik, op zijn veertigsten jaardag, de twee dergelijke present gedaan, en die heeft ze, zeker om zijne dochter te vreden te stellen, in zoo fraaije lijsten doen zetten, dat die, zoo men de teekeningen ongemerkt voorbijgaat, dat zeer natuurlijk is, de aandacht van de bezoekende vrienden trekken, die dan toch ook verpligt zijn, om beleefdheidshalve een kompliment aan de teekenares te maken. Hoe het zij, denkt gij dat uw' vriend

{==42==} {>>pagina-aanduiding<<}
Verbergen diergelijk geschenk aangenaam zal wezen, dan zal ik zorgen, dat het afgezonden wordt. - Gij zult mij daarmede eenen wezenlijken dienst doen, want ik vind het een onaangenaam gevoel aan iemand onder verpligting gebragt te zijn, zonder dat men weet, hoe zich daarvan eenigermate te ontslaan. Zoo gij iets weet uittedenken, dat gij meent aangenamer te zullen zijn aan uwen vriend Verbergen, aarzel toch niet, om het mij ten spoedigste te berigten. Zijn penseel heeft mij in de gelegenheid gesteld, door de liefde mijner ouderen mij benomen, om mijne stervende vriendin te aanschouwen. Ik ben, hoezeer het mijn hart met de treurigste denkbeelden vervult, daarin onverzadelijk. Mama heeft reeds voorgesteld, of het niet geraden zou zijn, om hetzelve voor eene poos aan mijn oog te onttrekken, omdat zij vreest, dat die beschouwing een' nadeeligen invloed op mijn gestel zal hebben: maar Papa is van gevoelen, dat het beter is, dat ik het bij aanhoudendheid zie, ‘dewijl,’ zegt hij, ‘'er niets zoo afgrijsselijks of niets zoo behagelijks is, of de gewoonte van het te zien beneemt het allengskens zijnen invloed.’ Ik heb hiertegen niets willen inbrengen, omdat ik mij door die wederlegging misschien beroofd zou hebben van den treurigen wellust, indien ik het zoo mag noemen, van mijnen geest te streelen met de beschouwing van het dierbaar beeld mijner

{==43==} {>>pagina-aanduiding<<}
stervende vriendin. Lang, o zeer lang geloof ik toch, dat het duren zal, eer de gewoonte maar eenigzins deze mijne aandoeningen verstompt.
Het ontbreekt mij ook aan woorden, om u maar eenigermate den toestand van den Heer de Klerk te schetsen. Ik weet, dat Madam Gibbon u zijne terugkomst en zijn eerst bezoek aan ons huis geschreven heeft, maar hoezeer ik hare bekwaamheden ken, om natuurlijke beschrijvingen van voorvallen te geven, heeft zij zeker aan het onderwerp moeten te kort doen. Noch pen noch penseel zijn in staat, om de waarachtige en diepe droefheid van dien opregten vereerer van Suse's volkomenheden uitredrukken. Telken keer als hij mij bezoekt, word ik meer en meer van zijne waardij overtuigd, en van het edel gevoel van liefde voor de beminnenswaardige, die wij duchten, (hoe wij elkander zoeken optebeuren,) dat, als gij dezen ontvangt, niet meer zijn zal onder de levendigen. Waarover, Mijn Heer! waarover zouden wij met elkander toch kunnen spreken, dan over Suse. Nu verhaal ik hem dit, dan dat gedeelte van de lotgevallen, die haar sedert zijn vertrek getroffen hebben. Onder anderen liep ons gesprek ook over den staat van meerdere of mindere behoefte, tot welke zij door het faillissement van haren Papa vervallen was. ‘O Mejuffrouw!’ barstte hij uit, ‘hoezeer ik haar daarover beklaag, zou dat, zoo het

{==44==} {>>pagina-aanduiding<<}
overig noodlottige niet had plaats gegrepen, eer tot mijn voor- dan tot mijn nadeel gestrekt hebben. Immers dat ongelukkig toeval nam alle verdenking weg, die anders bij eene Dame van haren stand en onderstelde verwachtingen kon oprijzen, als of 'er misschien bij de aanbieding van mijne hand zijdelingsche bedoelingen plaats hadden, het zij om daardoor in zeker aanzien te geraken, of door den tijd mijne bezittingen te vermeerderen. Daardoor zou althans die tegenwerping, welke ik mij honderdmalen in het hoofd gehaald heb, geheel zijn weggevallen. Mejuffrouw Bronkhorst zou ten minste, hoe zij over mij anders denken mogt, daardoor overtuigd, volkomen overtuigd geweest zijn, dat alleen hare persoonlijke hoedanigheden bij mij in aanmerking kwamen. En, schoon ik vastelijk geloof, dat ook mijne toevallige vermeerdering van bezittingen bij haar niets zoude kunnen uitwerken, in welke omstandigheden zij zich ook bevinden mogt, om haar ter mijner begunstiging te bewegen ... de afstand, de groote afstand, die 'er anders tusschen ons, in het oog der wereld, plaats had, en waaraan zooveel gehecht wordt, was door dit toeval verdwenen; en de welvoegelijkheid zou in het minst nu niet gekwetst geworden zijn door eene verbindtenis ... maar ... (en hier overmeesterde hem op nieuws zijne droefheid) maar ...

{==45==} {>>pagina-aanduiding<<}
verdwenen ... verdwenen voor altijd zijn die bekoorlijke uitzigten.... Laten wij ons niet vleijen, want de slag, die ons met de volgende post zeker te wachten staat, zal des te harder vallen.’
Ik geloof niet, Mijn Heer! dat 'er een erger, een onaangenamer toestand voor den mensch ken uitgedacht worden, dan die tusschen hoop en vrees. Ja de vrees overtreft wel verre de hoop, die bij mij plaats heeft, maar ik zou de waarheid te kort doen, indien ik u zeide, dat niet somtijds nog de hoop zich van mijn hart meester maakt: ook wil ik mij zoo gaarne door haar laten bedriegen. Ongunstig, zeer ongunstig was het advis van den Doctor, maar hij scheen echter nog te bouwen op de sterkte, op de deugd van haar oorspronkelijk gestel. Misschien, misschien is uw brief juist afgezonden op het oogenblik der crisis ... o als mij die hoop dan in mijne eenzaamheid, die ik thans zooke, betoovert, o dan, dan verheft zich mijne ziel tot het Opperwezen, in wiens hand niets onmogelijk is ... ik hef mijne oogen ten hemel - mijne handen sluiten zich werktuigelijk in elkender, en van zelfs stroomt 'er een gebed van mijne lippen voor de behoudenis van mijne dierbaarste vriendin. - Maar in het vurigste van mijn gebed stoort eene opwellende bekommerende gedachte mijne aandacht. Ik stel mij mijne zieltogende, mijne stervende, mijne (hoe kan ik het schrijven?) mijne overledene Suse

{==46==} {>>pagina-aanduiding<<}
voor ... mijne handen wringen zich als die eener wanhopende, mijn hoofd zinkt neder, en ik staar, in zekere wezenloosheid nedergezonken, op den grond ... en zeg tot mij zelve: ‘Waarom, waarom bidt gij God het onmogelijke.’
Zijt ondertusschen gerust, Mijn Heer! dat ik, wat 'er dan ook gebeurd moge zijn, mij volkomen overreed houde, dat gij van uwe zijde alle pogingen hebt aangewend, om onze dierbare vriendin te behouden. Ik zal u daarvoor, zoolang ik leef, dankbaar zijn, en hoe bitter smartelijk mij het verlies vallen zal, het zal mij altijd troosten, dat zij ten minste de laatste dagen van haar leven heeft doorgebragt onder de bescherming van een' man, die, in de volle kracht van het woord, haar vriend was. Ja, Walraven! als de vreesselijke slag gebeurd is, hoop ik, dat gij spoedig, zeer spoedig naar den Haag komen zult. Alles, alles tot de minste bijzonderheden toe, moet gij mij dan van haar verhalen, wier karakter, wier edel en regt Christelijk karakter zich tot in de kleinste bijzonderheden voor eenen verstandigen waarnemer zal ontwikkeld hebben: want hoe uitvoerig uwe brieven over haren toestand zijn, zeker zult gij u nog vele, in het oog der ongevoelige aanschouwers of minder belangstellenden, kleinigheden kunnen herinneren, die voor de vriendschap onuitdrukbaar belangrijk, en hoe treurig echter aangenaam zijn. Zoo is,
    
{==47==} {>>pagina-aanduiding<<}
onder anderen, het kleine trekje van hare oppaster, dat gij mij mededeelt, voor mij, hoe gering, hoe beuzelachtig het anderen misschien zou toeschijnen, een nieuw bewijs van de voortreffelijkheid mijner vrlendin. Eene vreemde vrouw, die haar maar sedert weinige dagen heeft leeren kennen, en dat in een' staat, waarin ongemakkelijke gemelijkheid zoo dikwerf de schoonste karakters ontluistert, is zoodanig met haar ingenomen, dat zij uitboezemt: ‘Zou God haar zoo vroegtijdig tot zich nemen ... zij verdiende honderd jaren te leven....’ Ol zulk eene korte lofspraak, Mijn Heer! zegt meer dan eene kunstige lofrede, waarin meer de mond dan het hart spreekt. O! ik herinner mij, dat Suse mij eens, toen wij over de dienstboden en derzelver lot bij brave en goede meesters en meesteressen spraken, zeide: ‘De aanzienlijken verlangen veelal door aanzienlijken en grooten geprezen te worden, die hen alleen oppervlakkig kennen, maar waarlijk,  Lotje! als men het regt beziet, is de lof van een'  verstandig en braaf dienstbode of werkman, dien zij aan een Heer of Dame geven, veel grooter, veel wezenlijker, want die kennen hen van nabij, en als zij, zonder zich in te binden, den vrijen toom vieren aan hunne hartstogten, in het kort, als zij zich zonder masker vertoonen, zoo als zij zijn.’
Schoon ik niet twijfel, of gij zult zorgen,

{==48==} {>>pagina-aanduiding<<}
dat die brave oppaster, die onze vriendin zoo wel te waarderen weet, als het ergste gebeurt, eene gedachtenis gegeven wordt, waarbij zij aan haar denken kan, moet ik u echter lastig vallen met het verzoek, dat gij haar ook iets van mijnen wege, als een blijk van erkentenis van de vriendin der dan dierbare overledene schenkt. Ik ben niet in staat, om dit oogenblik iets uit te denken, dat geschikt zou zijn, maar overleg het met uwen vriend Verbergen, en ik ben volkomen te vreden met uwe schikking.
Waarlijk de toestand, Mijn Heer! waarin gij u door het toevallig verblijf, ook van den Heer Kraaijestein in het hotel van uwen vriend, bevindt, is ook van die zijde alles behalve aangenaam, maar zoo nog eene gelukkige uitslag ten aanzien van onze vriendin alle uwe zorgen en vermoeijenissen mogt bekroonen, dan verbeeld ik mij, zoo ik u eenigzins ken, zou het overige ras bij u vergeten zijn. - Want, wat ook het lot van den Heer Kraaijestein zijn moge, hetzij hij herstelt, hetzij hij sterft, schoon gij uwe pligten, als mensch, aan eenen ongelukkigen omtrent hem vervult, is de afstand tusschen u en hem te groot, dan dat 'er eenige nadere betrekking zou kunnen ontstaan, waardoor of zijn herstel of zijn dood diepe sporen in uwen geest zou kunnen nalaten.
Uwe bescheidene aanmerking bij hetgeen on-
{==49==} {>>pagina-aanduiding<<}
ze dierbare vriendin, ten opzigte van ons beide gezegd heeft, kunt gij begrijpen, dat mij zeer aangenaam was. Nooit, nooit zeker zou 'er eene ongepaster gelegenheid geweest zijn, om haar gezegde bij mij aantedringen, en daarmede uw voordeel te doen. Het zou echter van mijne zijde eene gemaakte achterhoudendheid kunnen schijnen, indien ik dat gedeelte met oogmerk oversloeg, als of het mijne aandacht ontglipt was. Neen! Mijn Heer! Dat zoudt gij u toch niet verbeelden. Diepen, zeer diepen indruk heeft dat gezegde, heeft die wensch van hare bijna stervende lippen op mij gemaakt - en zij zullen hare kracht nimmer verliezen. Dit zij genoeg voor ditmaal over dat gedeelte, en waarlijk mijn geest is thans niet gestemd, om 'er iets meer bij te voegen. - Ja, Mijn Heer! Ik zal zelfs dezen brief, welke niet veel anders behelst, dan uitboezemingen van mijn diep bedroefd hart, eindigen, alleen mijn verlangen herhalende, dat gij toch blijft voortgaan met mij alles ... alles van mijne Suse te schrijven.... O Walraven! zoo zij nog mogt leven, als gij dezen ontvangt, groet haar dan van mij ... maar zeg haar niet, hoeveel ik om haar lijde. - Ik moet u echter nog zeggen, dat ik, hoevele schokken ik heb doorgestaan, mij beter gesteld bevind, dan toen ik mijn' laatsten aan u afzond. Laat dus, zoo gij

{==50==} {>>pagina-aanduiding<<}
daarover eenige bekommering hadt, die zorg uwe onaangenaamheden niet vergrooten, en geloof mij met ware hoogachting,

Uwe opregte Vriendin,

Charlotte Elzevier.


{==51==} {>>pagina-aanduiding<<}

Twee honderd zes en twintigste brief.

Mej. Wilhelmina Bronkhorst aan Mevr. Verschuur.

Parijs, 20 Junij.

Mevrouw en Hooggeachte Vriendin!

Reeds heb ik u eenig berigt van mijne aankomst in deze stad gegeven, en u te gelijk, volgens uwe begeerte, doen weten, welke de toestand van mijne zuster was, op het oogenblik dat wij aankwamen. Gij weet dus, Mevrouw! dat zich voor haar herstel de gunstigste teekens begonnen te vertoonen, en, dewijl ik beloofd heb van tijd tot tijd aan u te zullen schrijven, zal ik, daar ik weet, welk deel gij neemt in het lot van mijne lieve zuster, u thans op de onkosten van dezen brief jagen, die u zeker meer uit hoofde van het goed oogmerk dan om den belangrijken inhoud eenigzins aangenaam zal kunnen zijn.
Was de hoop, die ik in mijnen vorigen durfde geven, wel groot in vergelijking van den staat, waarin ik Suse bij mijne aankomst ge-
{==52==} {>>pagina-aanduiding<<}
vonden had, thans behoeven wij niet meêr op de bemoedigende taal van de Doctors aftegaan; men heeft slechts zijne oogen en eigen verstand te gebruiken, om te zien, welke voortgangen hare beterschap maakt. Gij hebt mij eens gezegd, Mevrouw! dat de voorspoed dubbel aangenaam is na ondervonden tegenspoed. Dat bevind ik thans zelve volkomen bewaarheid; de genoegens, die ik thans ondervind bij het voortgaand herstel mijner dierbare zuster, vergoeden allerrijkelijkst de bekommering en angst, die ik over haar, na het eerst berigt van hare ziekte, op mijne reize naar Parijs, en den eerste tijd van miju verblijf alhier, om haar heb uitgestaan. Uit het graf heb ik haar als wedergevonden. Zelfs is het, of zij mij nu dubbel dierbaar is: en ik ben nog dikwijls bezorgd, om haar te verliezen. Het geringst verschijnseltje, dat maar niet zoo gunstig is, als ik wel zou wenschen, jaagt mij nu grooter bekommering aan, dan het in waarheid verdient. Zoo had zij gisteren, bij voorbeeld, eenige pijn in het hoofd. Aanstonds vreesde ik, dat 'er misschien eenig kwaad achter schuilde. Zij zag mijne onrust, maar met een lachje op haar gelaat zeide zij: ‘Wimpje! Wimpje! gij moet niet al te bezorgd over mij zijn. Waarlijk te groote bekommering is een blijk van te ver gedreven liefde en wantrouwen op de goede Voorzienigheid, aan welke ik zooveel dankbaarheid schuldig ben, voor het verlengen van mijn leven ...

{==53==} {>>pagina-aanduiding<<}
en als gij nagaat, dat ik heden een weinig aangedaan geweest ben over den brief van Mad Gibbon, kunt gij immers, zonder na eenige andere reden te zoeken, de oorzaak voor mijne hoofdpijn wel vinden.’
Gij ziet hieruit reeds, Mevrouw! hoe de herstelling van Suse voortgaat. Na een' zeer gerusten nacht is de hoofdpijn ook weder geheel verdwenen, en de Doctor heeft haar, bij zijn bezoek, weder toegenomen in krachten gevonden: ja zij is reeds zonder ondersteuning van haar bed naar haren stoel gegaan, en heeft zonder vermoeijing van eenige beteekenis meer dan een paar uren opgezeten. Zij heeft zelf met de Doctoren gesproken, om morgen of overmorgen eens het vertrek uit te komen, daar zij zich verbeeldt, dat de verwisseling van lucht haar zeer voordeelig zijn zal. Doctor la Garde, die mij toeschijnt een heel verstandig Heer te zijn, doet zijn best, om haar zooveel mogelijk laag te houden. ‘Wij zullen zien, Mejuffrouw!’ zeide hij op haar voorstel, ‘wij zullen zien, hoe het morgen is; waarom zouden wij met een' of twee dagen vroeger iets wagen, daar wij met een klein uitstel volkomen veilig zijn. Geloof mij, de kunst van herstellen is somtijds zoo groot, als die van eene zware ziekte eene gunstige wending te geven.’ - Daarenboven heeft hij nog eene geheime reden, om aan Suse te beletten, dat zij nog niet uit hare kamer komt, daar

{==54==} {>>pagina-aanduiding<<}
de ziekte van den Heer Kraaijestein, die, zoo als ik u meen geschreven te hebben, ook hier krank ligt, van dag tot dag toeneemt. Zij is nog onkundig van het verblijf van dien Heer in dit Hotel, en kan dat blijven, zoolang zij in dit vertrek blijft; maar het vertrek naast haar ziekekamer, waarin zij verlangt te wezen, heeft onmiddelijk gemeenschap met dat, waarin de Heer Kraaijestein ligt. Zoodra zij zich dus daar bevindt, zal zoowel zijn verblijf in dit huis, als zijn ware gevaarlijke toestand, dien wij duslang met moeite voor haar bedekt hielden, niet langer voor haar verborgen kunnen blijven. Het zal echter niet lang kunnen duren, dat wij haar in deze kamer houden ‘Gisteren,’ zeide zij straks tegen mij, ‘gisteren heb ik mij misschien wat te veel vermoeid; maar ik zal van daag regt mijn gemak houden; want ik geloof niet, dat mij de Doctor een dag langer in dit vertrek zal willen opgesloten houden, dan volstrekt noodzakelijk is. Maar gisteren liep het ook wat drok.’
En waarlijk, Mevrouw! als ik alles naga, dan ben ik verwonderd, dat Suse's krachten reeds zoodanig zijn toegenomen, dat zij de aandoeningen van gisteren met niets dan eenige hoofdpijn geboet heeft. Zij had namelijk, toen haar de Heer Walraven naar zijne gewoonte 's morgens, voor dat de Doctor komt, een bezoek gaf, hem gevraagd, of 'er geene brieven voor

{==55==} {>>pagina-aanduiding<<}
haar uit Holland kwamen. Zij kon het van Madam Gibbon niet begrijpen, die moest haar, dacht zij, geschreven hebben. Zij was wel wat met den juisten tijd in de war, maar het moest meer dan eene halve maand geleden zijn, dat haar die brief was afgezonden, dien zij aan Juffrouw Beukelman had opgegeven, toen zij nog in het Hotel Dieu was. Zij hoopte toch, dat haar niets kwaads zou zijn overgekomen. Zij had daar al meer over liggen denken. ‘Bekommer u niet,’ zeide de Heer Walraven, ‘ik heb voor u een' brief van Madam Gibbon, reeds eenige dagen geleden, ontvangen, verzeld van een' brief door haar aan mij geschreven; waaruit mij niet bleek, dat haar iets buiten bekommering over uw persoon deerde. Ik heb haar' brief aan u alleen achter gehouden, uit vrees, dat de voorlezing u misschien hinderen of zelfs nadeelig zijn zou.’ ‘Hinderlijk, nadeelig,’ hernam zij, ‘gelooft gij dat, Mijn Heer! neen! dat is onmogelijk. Ieder woord van Madam Gibbon zal mij verheugen, verkwikken.... Geloof mij, mijn vriend! een brief van Madam Gibbon zal zeker bij mij eene zoo goede uitwerking doen als de beste geneesdrank.’
O Met welk een vuur, met welk eene levendigheid zeide zij dit, en de Heer Walraven gaf haar echter, hoe dringend haar verzoek was, met veel vriendelijkheid, maar tevens veel

{==56==} {>>pagina-aanduiding<<}
ernst te verstaan: ‘Daar gij dan den brief van Madam Gibbon voor een' geneesdrank houdt, zult gij mij niet kwalijk nemen, dat ik eerst daarover den Doctor raadplege. Immers het beste geneesmiddel, ontijdig toegediend, zou heel schadelijk kunnen zijn.’ ‘Gij hebt gelijk,’ antwoordde Suse, ‘ik wil mijn eigen Doctor niet zijn: maar het zou mij zeer verwonderen, indien Doctor La Garde met mij van advis in dit geval verschilde. Evenwel is het zoo, dan zal ik geduld nemen. O Het blijkt mij in alles, Walraven! dat gij toch mij een ware vriend zijt, niet alleen in de genoegens, die gij mij zoekt te verschaffen, maar zelfs in die, welke gij mij onthoudt. Als ik herstel, zoo als ik nu begin te gelooven, waarmeê zal ik u dankbaar genoeg kunnen zijn, dan met de opregtste en hartelijkste vriendschap van mijn geheel leven.’ ‘Zwijg hiervan, lieve vriendin,’ hervatte Walraven, zich verwijderende, ‘uwe herstelling alleen is mij eene genoegzame belooning: maar ik beloof u, ik zal den Doctor vragen, of ik buiten vrees voor nadeel u den brief van Madam Gibbon kan mededeelen ... en geloof dan, dat ik zelfs mij haasten zal, om u dat genoegen te verschaffen.’
Het leed niet lang, of ook de Doctor gaf mijne zuster zijn bezoek, en verzekerde haar van de toenemende beterschap, en hoe hij aan den pols

{==57==} {>>pagina-aanduiding<<}
merkbaar de vermeerdering van hare krachten van dag tot dag waarnam. Nadat hij vertrokken was, en ik nog aan haar bed stond, zeide zij: ‘O Wimpje! Wimpje! het zal misschien wel schikken, dat de Heer Walraven vrijheid krijgt, om mij den brief van Madam Gibbon te geven. O hoe verlang ik te weten, wat die goede Madam aan mij schrijft.’ Maar eene korte poos, nadat Suse dit gezegd had, kwam de Heer Walraven binnen met den brief van Madam Gibbon in de hand. ‘Ik breng u een aangenaam berigt,’ zeide hij, ‘het verzoek is u toegestaan. Hier is de brief van Madam Gibbon.’ Met een bewijs van grooter kracht dan ik nog gezien had, rigtte zich Suse in haar bed op; ‘Waar is de brief, waar is hij?’ vroeg zij met eene drift, die zelf een roode kleur op haar gezigt verspreidde, dat anders nog doodelijk bleek is. Zij nam den brief in hare hand, en verzocht het gordijn wat open te schuiven. ‘Ja, ja,’ zeide zij, ‘het is hare hand, het is haar cachet;’ en metéén brak zij den brief open. Hare handen beefden.... Zij zag den brief en begon te lezen. ‘Veel, lieve Suse... Neen! dat zal nog niet gaan, de regels dansen voor mijne oogen. Eilieve, Mijn Heer Walraven! lees gij mij den brief voor.’ ‘Hebt gij ook liever,’ vroeg de Heer Walraven, met veel bescheidenheid, ‘hebt gij ook liever, dat ik heenga; uwe

{==58==} {>>pagina-aanduiding<<}
zuster Wimpje, zal u dien immers wel voorlezen.’ ‘Neen!’ antwoordde Suse, hem den brief overreikende, ‘welke geheimen zou ik voor u kunnen hebben, mijn vriend! dien ik als mijn broeder bemin.’ En nu voldeed de Heer Walraven aan haar verzoek. Hij las den brief zoo vol van godsdienstige troostredenen op eenen zachten toon, en hield, als hij merkte, dat Suse wat al te sterk getroffen scheen, eenige oogenblikken, op. O Mevrouw! ik hoop, dat gij dien brief eens zult te lezen krijgen, en ik geloof, dat gij dan zeggen zult, dat gij u minder verwondert, dat Suse zulk een' brief van troost aan u, over den dood van uw lieve Leentje, geschreven heeft, omdat zij Madam Gibbon tot Leermeesteres gehad heeft. Toen de brief ten einde was, zeide Suse, ‘Lieve Madam! uwe gebeden, en de wenschen van mijne vriendin heeft God verhoord; o dat ik mij daaraan maar waardig konde gedragen.’ Nu gaf haar de Heer Walraven te kennen, dat 'er nog een Postscriptum, een belangrijk Postscriptum onder den brief stond, behelzende niet minder, dan het berigt, dat 'er een goed vriend van Madam Gibbon uit de West terug gekomen was.... ‘De Klerk...de Klerk...’ zeide zij met veel aandoening... ‘Lees, Mijn Heer! lees, Mijn Heer!’ - Schoon ik zag, dat Suse alle pogingen aanwendde, om hare aandoeningen te matigen en te bedekken, bleek

{==59==} {>>pagina-aanduiding<<}
mij onder het lezen, hoe zeer haar de terugkomst van den Neef van Mad. Gibbon verheugde. Zij zweeg, na dat de Heer Walraven gedaan had met lezen eene vrij lange poos, en zeide alleen, ‘De Heer de Klerk heeft zeer wel gedaan met niet hier te komen. - Madam Gibbon zal blijde zijn, dat hij terug is -’ (na een poos zwijgens:) ‘Hebt gij niet gezegd, mijn Heer! dat gij een' brief van Madam Gibbon ontvangen hadt, o ... als ik niet te nieuwsgierig vrage, schrijft zij u daarin niet met zeer veel blijdschap over de terugkomst van haar neef, want zij heeft hem zoo lief als of het haar eigen zoon was.’ - De Heer Walraven antwoordde: ‘Gij hebt dat zeer wel geraden, en zoo gij daarin belang stelt, zal ik over een groot half uur hier terug komen, en haar' brief aan mij medebrengen ... en u voorlezen. Gij hebt nu eenige rust noodig.’ ‘Doe dat, doe dat,’ zeî Suse ... ‘want ik ben daar zeer nieuwsgierig na.’ Nadat de Heer Walraven vertrokken was, zeide zij, terwijl zij zich weder neêrlegde, daar de vreugde hare oogen verlevendigde: ‘Zoo spoedig, Wimpje! zal Madam Gibbon de terugkomst van de Klerk niet verwacht hebben.’
Na een poosje kwam de Heer Walraven terug. Het bleek mij intusschen vooraf nog, dat zijn afwezen lang genoeg aan Suse viel.

{==60==} {>>pagina-aanduiding<<}
‘Mij dunkt,’ zeide zij, ‘dat de Heer Walraven maar half zijn woord houdt, want het is immers langer dan een half uur, dat hij weg geweest is.’ ‘Hier heb ik nu den brief van uwe vriendin,’ zeide hij intredende ... ‘Dezelve is tamelijk uitgebreid, ik hoop dus, dat de voorlezing daarvan u niet te zeer vermoeijen zal. 'Er komen daarenboven nog al veel bijzonderheden in voor, die u treffen zullen, uit hoofde van de veelvuldige blijken van gehechtheid aan uwe persoon.’ ‘Ik bid u,’ hernam zij, ‘lees den brief maar zonder inleiding: wanneer deze of gene passage mij te sterk treft, zal ik u verzoeken, om voor een poosje op te houden.’ En hierop las de Heer Walraven den brief, dien hij van Madam Gibbon ontvangen had. Deze behelsde het berigt der t'huiskomst van den Heer de Klerk, waaruit ik zeer duidelijk ontdekte, dat deze Heer eene ongemeene genegenheid voor mijne zuster moet hebben opgevat, waarvan zij echter voor ieder een diep geheim schijnt gemaakt te hebben. Aan den eenen kant was haar het berigt van zijne te huiskomst zeer aangenaam, maar het scheen haar leed te doen, dat hij zijne gevoelens omtrent haar niet beter had weten te onderdrukken. Toen een gedeelte van den brief ten einde was, verzocht zij den Heer Walraven voor eenige oogenblikken op te houden, zeggende: ‘Ik mag toch wel

{==61==} {>>pagina-aanduiding<<}
lijden, dat de Heer de Klerk zijn oogmerk om naar Parijs te komen niet volvoert. Schoon hij mij in beter toestand zou aantreffen, dan hij zich in die oogenblikken voorstelde, zou het, behalve de nieuwe drokten, die het veroorzaakte, mij ongeraden zijn, iemand te spreken, die, zoo als u blijkt, het hoofd vol heeft van eene zaak, welke geen onderwerp is voor iemand, die zoo even als uit het graf terug keert.’ Walraven merkte aan, dat hij niet kon nalaten haar te verzekeren, dat de Heer de Klerk op aandrang van den Heer Elzevier eindelijk van zijn ontwerp om hiernaartoe te komen had afgezien, maar dat hij betuigen moest in het geheel gedrag van den Heer de Klerk niets berispelijks, maar alles zeer natuurlijk te vinden - en zich toen met een grimlach naar mij wendende. ‘Uwe zuster kan hem toch tot geen misdaad rekenen, dat hij haar bemint.’ - Suse verzocht, zonder eenige aanmerkingen te maken op het zeggen van den Heer Walraven, na een korte wijl uitgerust te hebben, dat hij voortgaan zou met lezen. Dit gedeelte behelsde de komst van de Heer de Klerk aan het huis van den Heer Elzevier, waar hij die geheel familie in de diepste verslagenheid bevond, daar Juffr. Lotje eene schilderij ontvangen had, zeker door Verbergen geschilderd, haar de beeldtenis van Suse in hare ziekte voorstellende - te gelijk vermel-
{==62==} {>>pagina-aanduiding<<}
dende, welke aandoeningen die bij den Heer de Klerk opwekte, en hoe zich de Klerk bewegen liet, om niet vliegens naar Parijs te vertrekken. Suse was ook door dit gedeelte van dien brief niet weinig getroffen; en schoon zij zich, eer dat hij geheel uitgelezen was, een wijl stil zweeg, zeide zij echter eindelijk:
‘Ik veroorzaak dan mijne goede vrienden veel droefheid en verdriet, en, hoewel het buiten mijne schuld is, weet ik waarlijk niet, hoe ik het hun ooit zal kunnen vergelden. In waarheid, mijn Heer Walraven! men bekommert zich te veel over mij. - Had de Heer Verbergen u iets van de toezending van die schilderij gezegd?’ ‘Geen woord,’ antwoordde de Heer Walraven, ‘geen woord; maar hoe openhartig hij anders is, omtrent zijne kunst is hij zeer dikwijls geheim zelfs jegens mij; indien hij mij maar iets van zijn oogmerk had laten blijken, zou ik hem wel hebben tegengehouden, en onze vriendin Elzevier de aandoeningen bespaard hebben, die deze voor haar zoo treffende afbeelding moest veroorzaken. Ik heb 'er nu met hem over gesproken, maar wat kon het baten. Hij heeft mij alleen de oorspronkelijke afbeelding laten zien, waarna het aan uwe vriendin gezondene het geheel voltooid schilderstuk is. - Zoodra gij in uwe herstelling nog verder gevorderd zijt, en gij u overtuigen kunt, hoe-
{==63==} {>>pagina-aanduiding<<}
veel gij van hetzelve verschilt, dat nu reeds plaats heeft, zal ik het u vertoonen, en gij zult u dan niet verwonderen, dat het zoodanig eenen indruk op uwe vriendin verwekt heeft.’ - Nu ging de Heer Walraven heen en eene lange poos bleef Suse geheel stil liggen: en schoon zeker de voorlezing van de twee brieven haar de pijn in het hoofd veroorzaakt had, waarvan ik u geschreven heb, kon ik niet merken dat dezelve anders eenig nadeelig gevolg bij haar had te weeg gebragt. Zij was zelfs naar hare omstandigheden meêr of min opgeruimd en vrolijk. En van die zwaarmoedigheid, waarvan zij tusschen beide geringe blijken gegeven had, kon ik geen spoor ontdekken. ‘Ik hoop toch niet,’ zeide zij onder anderen, ‘dat Lotje zich ongesteld maken zal, door zich te veel mijne ziekte aan te trekken. Zoodra
het maar eenigzins mogelijk is; al was het maar door drie regels van mijn hand zal ik haar trachten gerust te stellen. Ik zou u wel verzoeken, om een' kleinen brief uit mijnen naam te schrijven, dien ik dan wel zou kunnen teekenen; maar liever, liever zal ik haar geheel van mijne hand eenige weinige regels schrijven, dat zal haar veel aangenamer zijn, en binnen weinige dagen toch zal dat zeker wel gaan.’
Met den Heer Kraaijestein, die zich door een hem overgekomen toeval, na een bezoek,

{==64==} {>>pagina-aanduiding<<}
dat hij volstrekt aan Suse heeft willen geven genoodzaakt gezien heeft, om in dat Hotel te blijven, loopt het hand over hand achter uit. De Doctor zegt, dat alleen zijn natuurlijk sterk gestel hem de worsteling tegen den dood, die onvermijdbaar spoedig hem toch overmeesteren zal, moeijelijk maakt. Ik bewonder de zorg, waarmede hem de Heer Walraven doet oppassen niet alleen, maar zooveel tijds als hij zelfs besteedt, om hem in persoon de diensten van eenen vriend te bewijzen. Hij moest tusschen beide met hem over zeer ernstige onderwerpen spreken, en het is niet langer, dan gisteren geleden, dat hij, na zich een geruimen tijd bij hem bevonden te hebben, tegen Verbergen zeide: ‘'t Is toch jammer, dat de Heer Kraaijstein niet te behouden schijnt. Hoe nader ik hem leer kennen, hoe meer ik mij bedroef, dat 'er zulk een heerlijke aanleg met hem verloren is geraakt. 't Is mogelijk, dat, bij het terug keeren van zijne gezondheid en krachten, hij zich weder aan zijne vorige spoorloosheden zou schuldig maken, en alleen het getal zijner snoodheden en de slagtoffers van zijne lusten zou vergrooten ... maar ik zou toch hoop op het tegendeel koesteren. Hij betoont zich inderdaad zoo overtuigd van zijne misstappen, die hij tegen zich zelven en de maatschappij begaan heeft, zonder dat hij daarom teekenen van een radeloos berouw aan

{==65==} {>>pagina-aanduiding<<}
den dag legt. Hij gevoelt met zooveel nadruk, dat hij slecht aan zijne bestemming beantwpord heeft, en dat het toch wel der moeite waardig is, om de zaak van deugd en Godsdienst te onderzoeken, ja dat hij in de maatschappij terugkeerende nog grooter snoodaard, dan te voren zou moeten zijn, om dezelfde rol te blijven voortspelen. Misschien, dat de Hemel hem daarvoor behoedt, door hem weg te nemen, daar zijne driften zeker met het terugkeeren van zijne krachten nieuwe sterkte zouden krijgen.’ - Nog verhaalde de Heer Walraven, dat hij, vernemende, hoe zich gegronde hoop op de herstelling van Suse begon op te doen, met zeer veel nadruk gezegd had: ‘Ik verheug mij hartelijk, dat dan de misdaad van de wereld beroofd te hebben van een der voortreffelijkste meisjes, die 'er zeker immer bestond; niet op mijne rekening zal kunnen worden aangeschreven. En daar zij de mijne niet worden kan of zal, hoop ik, dat de man, dien zij door haar hand eenmaal gelukkig maakt, mij in allen deele mag ongelijk zijn, behalve in mijne vurige liefde.’
Mijn Broêr Koo, die, gelijk gij kunt denken, uitstekend verheugd is over de beterschap van onze lieve zuster, die wij genoegzaam verloren geacht hadden, gebruikt nu den tijd, dien hij toch hier moet doorbrengen, om met den Heer Verbergen al het opmerkings-
{==66==} {>>pagina-aanduiding<<}
waardige in deze stad te gaan bezien: en daar de Heer Verbergen een jongeling van veel smaak is, en zich reeds eenigen tijd alhier heeft opgehouden, en alle toegangen tot Kabinetten en Museums heeft, is Koo in de gelegenheid, om veelmeêr te kunnen mededragen, dan andere van onze Landgenooten, die uit Parijs en Londen terugkeeren, maar naauwelijks bij hun retour zooveel profiteren, dat 'er h n maak eenigzins door gereleveerd is.
Ik zie, Mevrouw! dat ik met mijne pen een heel veld heb afgeloopen. Nu mijne laatste Mama, die mij eens zoo vinnig over het briefschrijven doorstreek, zal te Emmerik 'er geen hinder van hebben, en ik weet, dat gij het onder eene der beste bezigheden en oefeningen van eene jonge Juffer telt. O Mevrouw! hoe blijde ik ben over de beterschap van Suse en hoe zeer ik wensch, om nu toch het een en ander van Parijs te zien, ik verlang van dag tot dag meer en meer, om weder bij u te zijn. Is het hier in de Tuillerien niet onaardig, het zal thans in de streken van Bloemendaal en Velsen mede uitmuntend zijn. Ik denk toch, dat Jetje van Huizen van hare moeder vrijheid gekregen heeft, om bij u te blijven; want anders zoudt gij het veel te eenzaam hebben. Ik hoop niet, dat zij het kwalijk nemen zal, dat ik niet aan haar geschreven heb. Gij zult ook haar dezen wel voorlezen, daar ik niet weet, dat 'er niets in is, dat voor haar

{==67==} {>>pagina-aanduiding<<}
een geheim is, want dat de Heer de Klerk zin heeft in zuster Suse is iets, dat den naam van geen geheim dragen kan; en voor het overige is 'er in den brief niets, waaromtrent eenige twijfel zou kunnen vallen.
't Is mij, gelijk gij begrijpt, nog onmogelijk, om te bepalen, wanneer ik naar Holland denk terug te komen, maar ik hoop, dat het zoo spoedig zijn zal, dat ik nog een gedeelte van den zomer te Bloemendaal zal kunnen doorbrengen. Daar nu alles zoo wel schikt met Suse, zal ik, bij mijn retour, u heel veel te vertellen hebben.... Ik hoop maar, dat ik het niet te grof zal maken met snappen, zoo dat ik u verveel; gelukkig, dat ik hier bijna alleen met Hollanders verkeer, want als ik van de Natie, onder welke ik mij thans bevind, nog wat overnam, misschien zou dan mijn talent van praten aanmerkelijk vermeerderen, en onder alle de goede waarschuwingen, waarvoor ik u zoozeer verpligt ben, voel ik zelf, dat geene der minst noodzakelijkste is, dat ik mij toch wacht, om geen snapster te worden. Nu, Mevrouw! aan het ziekbed van zuster Suse komt praten weinig te pas, en is mij zelf de stilzwijgendheid door Walraven en den Doctor aanbevolen; maar ik begin te vreezen, dat mijne pen nu de schade wil inhalen, en gij dus reden hebben zoudt, om mij op een' afstand van eenige dagreizens van praatzucht te beschuldigen. Het

{==68==} {>>pagina-aanduiding<<}
zal daarom best zijn, dat ik hoe eer hoe beter afbreke.
Ik heb aan zuster Suse gezegd, dat ik u een' heel grooten brief geschreven heb. Zij was daarover zeer te vreden, en heeft mij, ten nadrukkelijkste verzocht u van haar te groeten. Gij weet, Mevrouw! dat zij groote liefde en achting voor u heeft. Mag ik u ook belasten met de groetenis aan mijn lieve vriendinnetje van Huizen, als zij nog bij u gelogeerd is, en anders bij de eerste gelegenheid, die 'er zich toe aanbiedt. Groet ook Truitje en Sientje, en zeg, dat ik haar een kleine gedachtenis uit Parijs zal meêbrengen, dat krijgen toch alle Dienstmeisjes zoo niet. Recommandeer alleen Sientje toch, zoo ik het u verzoeken mag, dat zij voor mijn lieve poes Pieternel zorg draagt. - Ik denk, dat die wat naar mij zal gezocht hebben in de eerste dagen. Vaarwel, lieve Mevrouw! en geloof mij met de grootste achting en genegenheid,

Uwe Dienaresse en Vriendin,

Wilhelmina Bronkhorst.


{==69==} {>>pagina-aanduiding<<}

Twee honderd zeven en twintigste brief.

Mejuffr, Sara Lindenberg aan den Heer Louis Kraaijestein.

Velp, 21 Junij.

Mijn Heer!

Van postdag tot postdag dacht ik eenig schrijven van u te ontvangen, maar vruchteloos. Wat hapert 'er toch aan? gij hadt eigenlijk verdiend, dat ik nooit weder de pen had opgevat, om aan u te schrijven, want de beleedigingen, die gij mij hebt aangedaan in den laatsten, dien ik van u ontvangen heb, zijn zoo grof, als de toon van uw geheelen brief vreemd. Ik schrijf veel, zeer veel toe aan de omstandigheden waarin gij u bevindt, daar u door den Heer Verbergen eene vrij zware wond schijnt toegebragt te zijn. Maar gij zult toch niet gedacht hebben, dat ik alles wat gij van uwen nabijzijnden dood enz. enz. daar nederplakte, zoomaar voor goede munt zou opnemen. Hoe hard, hoe onaangenaam mijne omstandigheden zijn, heb ik om uw' brief moeten grimlagchen, want ik heb bij som-
{==70==} {>>pagina-aanduiding<<}
mige passages mij verbeeld, dat gij ze niet ernstig gemeend hebt.
Welke leelijke namen smijt gij het arme Saartje naar het hoofd. En nu moet ik de schuld van alles dragen. Ja gij verstaat u dan heerlijk het kunstje, om als Papa Adam, op mij de arme Eva, de schuld te schuiven. En nu zit ik in mijne verlegenheid om te kijken, of 'er niet hier of daar een slangetje kruipt, dat ik weder de schuld geven kan: maar, och! die beestjes zijn in Gelderland zoo zeldzaam, en ik zou zoo onbeschaamd ook niet zijn, om maar zoo coulant weg aan een stom dier de schuld te geven: of uwe oude Tante Bregitta te Reenen, schoon die, naar uwe verhalen, juist geen stom dier is, die zal ik maar voor de slang houden. En tusschen een oud, leelijk, fijn en gierig wijf en eene slang, waarin zijne Helsche Majesteit gelogeerd is, is immers weinig verschil. Neen! ik wil dat affront voor mijne sekse niet.... De liederlijke Duitsche Gouverneur, ja die ... die is de slang - misschien wel een Ratelslang van de ergste soort.
Ik heb uw brief wel twintigmaal gelezen en herlezen, en weet niet, wat ik 'er van maken moet. Ik heb hem nu nog eens ingezien. Zijn dit raisonnementen van Kraaijestein, heb ik mij zelve gevraagd. Is het wel de hand van Kraaijestein? Heeft hij mij misschien door den eenen of anderen ziekentrooster, dien

{==71==} {>>pagina-aanduiding<<}
hij voor zijn hofnar meê naar Parijs gevoerd had, deze wonderlijke rapsodie laten opstellen ... maar neen! 'er is toch iets - iets van zijn geest in.... Ja ik heb 'er altijd nog voor gevreesd, dat die historie met Santje Bronkhorst u tot een' hoeteling maken zou. - 'Er bleven altijd bij u nog de haarworteltjes van voorouderlijke vooroordeelen over. Als ik mij eens regt lustig maakte met het een of ander brok uit de Joodsche of Christelijke Mythologie, zelfs eer dat gij het trotsch Christinnetje van de Keizersgracht kende, toen ik nog de favorite was, kreeg ik, zoo half lagchende den naam van beminnelijke Heiligschendster! en gij dursde mij toen wel zeggen, dat het eene onbescheidenheid was, zoo niet erger, om te spotten met zaken, die andere menschen voor heilig hielden ... maar daar zat het niet Kraaijestein! - Door alle uwe buitensporigheden heen hebt gij iets van het bijgeloof uwer voorvaderen behouden. En hoe weinig of het ook wezen mogt, genoeg, om zulke denkbeelden weder wortel te doen schieten. 't Is met zulke sentimenten als met onkruid, als men maar het kleinste spruitje laat staan, dan krijgt het zeker vroeg of laat weêr de overhand. Gij hebt waarlijk ten aanzien van mij gehandeld, zoo als het dikwijls in de wereld gaat; namelijk, dat de lieden die eens anders tuin schoon wieden, de zorg voor hun eigen verwaarloozen. Bij mij hebt gij alle denkbeelden van bi-
{==72==} {>>pagina-aanduiding<<}
gotterij met tak en wortel uitgeroeid - en in uw eigen hart schiet zij weder zoo welig op. - Alles, wat gij zegt over het Opperbestuur der wereldsche zaken enz. enz. zal ik daar laten. Gij weet wel, hoe ik daarover denk, daar het mij niet lust over die diepe stof thans te redentwisten, maar op de passage, de heele teedere passage; ‘de hand op uw hart, Saartje! wenscht gij, kunt gij wenschen, dat Toby eenmaal wordt zoo als
ik?’ - Ha! ha! - Kraaijestein! ik leg de hand op mijn hart - en wat wenscht dat hart? ... Ja gij wilt het weten. Ik zal opregt zeggen wat het wenscht, en gij moet het weten, al zoudt gij mij nog tienmaal vinniger scheldnamen naar het hoofd werpen. Mijn hart zegt dan, dat ik wensch, indien zich de boetvaardige Tollenaar Kraaijestein door den heiligen band des huwelijks immer verbinde met de heilige en Godzalige Lucretia Josephina Bronkhorst, dat uit dat huwelijk ten minste eene vrouwelijke telg zal voortspruiten, zoo schoon, zoo trotsch en vroom, als die Lucretia zelve - en dat dan Toby niet zal zijn of worden, zoo als gij, mijn Heer! maar dat hij met aflegging van alle lafhartigheid in den val van dat uitgelezen Dochtertje zijne moeder Saartje Lindenberg op de trouweloosheid van Papa Kraaijestein en de trotschheid van Mevrouw Kraaijestein wreken zal. - Begeert gij meer van mijne hartetaal? - Ik be-
{==73==} {>>pagina-aanduiding<<}
ken, dat het een geheel andere Cardiphonia is dan die van den Eerwaardigen Newton door den druk vereeuwigd, en die misschien nu reeds het handboek van den modesten Heer Kraaijestein geworden is. - Ik heb Tante le Grand, die wel eens eene vroome luim had, en dat boekje van zekere Mevrouw te leen gekregen had, dat hartetaaltje voorgelezen, eer ik de eer had u te kennen. En toen vond ik het ook zoo een lief gemoedelijk boek.
Ik weet wel, dat gij wat opbruisen zult als gij den hartewensch over den jongen Tobias gelezen zult hebben ... maar ik geloof toch, dat gij, als gij uwe hand op uw hart legt, en alles eens overweegt, vinden zult, dat 'er nog al grond voor dien teederen wensch is; of gij zoudt door uwe gevaarlijke krankheid uw geheugen aan vorige gebeurtenissen moeten verloren hebben; en dat kan ik door al uw gefemel heen niet merken. Gij schijnt tusschen beide verbaasd veel medelijden met mij te hebben, en dat zal mij zeer wel komen, want ... het is thans met mij, zoo als het bij mijn' Papa ook altijd was: Res angusta domi, en dat is erger dan alle de plagen van Egypte zamengenomen. Kraaijestein! ik ben zoo doodelijk verlegen, dat ik reeds mijn horlogie verkocht heb, en ik kan toch niet denken, dat uwe aangewaaide vroomheid u zoo edelmoedig gemaakt zal hebben, dat gij mij en Toby van honger zult laten omkomen. Ik ben in

{==74==} {>>pagina-aanduiding<<}
den staat van eene belegerde stad, die alle dagen op ontzet uitziet, maar zich in het einde moet overgeven. Evenwel met dat onderscheid, dat ik niet weet aan wien - want aan den ouden Heer Bronkhorst, dat zou mij weinig baten, die is koortsig, oud en - arm - en hoe mijn lieve Cato! hoe zou ik na uwe afgrijsselijke bestraffing aan den goeden eenvoudigen Koo Bronkhorst durven denken. - Ondertusschen ben ik uwe zeer verpligte Dienaresse, dat gij mij nog zoo genadig gespaard hebt, en niet in uwen heiligen ijver aan den botten eenvoudigen jongen geschreven hebt. - Gij moet door uwe vroomheid niet al te streng, niet al te wreed worden (want aan gestrengheid en wreedheid laboreren de vroompjes wel eens meêr, en dat is regt jammer, nu zij zijn het heilig bitter, dat de maatschappij voor bederf bewaart). Kraaijestein! gij moet niet te veel uit de school klappen: of verbeeldt gij u misschien, dat gij door die biecht het vorig bedrevene zult uitdelgen - neem dan Koo Bronkhorst niet tot uw' Biechtvader, die is daartoe te onnoozel. En de santissima Susanna tot uwe Biechtmoeder te nemen ... neen! neen! stel dat toch wat uit. Zij zou zoo verschrikkelijk regtvaardig zijn, omtrent de gewezen Mevrouw Meadows, om zoo beminnelijk verzoenbaar te zijn, omtrent den bekeerden Kraaijestein. - In ernst - Maak toch niet, dat zij 'er achter komt,
    
{==75==} {>>pagina-aanduiding<<}
dat ik u dat bewust papier van Juffertje Elzevier in de handen gespeeld heb. Dan, dan vreeze ik zou die heilige ijver van de Godvruchtige Susanna voor mij een verterend vuur zijn. Weet gij wel, mijn Heer Kraaijenstein, dat gij door die ontdekking u aan heele groote ontdankbaarheid jegens mij zoudt schuldig maken.... O als ik  zoo het beloop der geheele historie naga, word ik razende van spijt. Het slot van alles zal zijn, dat ik het slagtoffer word ... dat ik in kommer en gebrek met Toby leef in een' verschoven hoek, terwijl gij als een fatsoenlijk Heer, die ja in zijne jeugd, omtrent de sekse niet zeer pluis geweest is, met de statige Susanna Bronkhorst in den echt vereenigd alle eerbewijzen ontvangt, waarop uw rang - en zoo als de zotte wereld zeggen zal - uwe deugden aanspraak hebben. - De echte zonen, en echte dochteren zullen met eer en rijkdom overladen niet eens weten, dat 'er een halve broeder, de ongelukkige Toby, in de wereld ronddoolt, die misschien hier of daar eindelijk dienst nemende onder de eene of andere mogendheid, weldra een arm of een been afgeschoten worden en Europa zal loopen doorbedelen ... o Kraaijestein! als die gedachte zich in mijne ziel verheft, als zich die uitbreidt, word ik geneel woede, geheel verbittering. Daar, daar ligt de jongen te slapen als een roos, hij weet van geen ellende ... hij heeft nog geen ellen-
{==76==} {>>pagina-aanduiding<<}
den gekend ... maar hij zal ze kennen, in hare volle grootheid ... zoo als de meeste speelkinderen van fatsoenlijke Heeren ... maar, waarom ben ik zoo dwaas van hem niet voor dat lot te bewaren ... mijn hart beeft in mij, en gij ziet aan het schrift, hoe mijne handen beven ... Kraaijestein! ik sta gereed ... om een einde te maken aan het ... leven van den tot rampzaligheid geboren ... Toby -

O ik ben hem genaderd... ik had mijne regterhand reeds opgeheven ... maar het pennemes, dat ik in mijne hand hield, viel uit mijn vuist ... o ik zag... ik zag dat zoet lagchend aangezigt ... de lipjes even geopend ... hij haalde zijn' adem diep.. ik draaide mij om, en barstte in eene vlaag van tranen en jammeren uit, die hem ontwaken deed.... ‘Moeder! moeder! wat scheelt u?’ riep Toby, die zoo nabij een slagtoffer van mijne razende wanhoop geweest was ... ik liep naar hem toe - drukte hem aan mijn' boezem ... en ik zeide ... slaap gerust, Toby! slaap gerust ... uwe moeder is bedroefd - maar gij kunt haar niet helpen.
O Kraaijestein! zie wat gij van mij gemaakt hebt.... O nu ben ik voor mij zelve verlegen ... ik heb op het punt gestaan, om de moordenares van mijn eigen kind te worden.... Hier, hier zit ik nu in het een-
{==77==} {>>pagina-aanduiding<<}
zaam als eene verlatene. Hatelijke mannen, die de eer van een onschuldig meisje bederft, die om eenige oogenblikken nietig genot van uwen dierlijken lust geheele levens van mijne sekse verbittert en rampzalig maakt.... Ik wenschte, dat alle jonge onschuldige meisjes mij op het oogenblik, dat mijne ziel reeds het gruwzaamst bedrijf gepleegd had, en alleen het werktuigelijke toeslaan van mijn opgeheven hand ontbrak, gezien hadden... zij zouden de noodige voorzigtigheid geleerd hebben, en ik zou haar toegeroepen hebben: Niet alleen versmading, verguizing, het bordeel, het gasthuis en de bedelstaf zijn meestal het lot van bedorven burgermeisjes, maar zij staan zelf met den eenen voet op het schavot.... - Gij ziet Kraaijestein in welk eene geestvervoering ik ben, en is het wonder, daar ik op net punt gestaan heb, om mijnen - neen! ook uwen Toby - het hart af te steken.
Ik bid u, Kraaijestein! laat mij niet langer naar een' brief wachten, en red mij uit de doodelljke verlegenheid, waarin ik mij bevind. Dit zal u misschien onbegrijpelijk zijn, daar ik zeker eer gij uit het land vertrok, van u een mooijen stuiver geld ontvangen heb en gij mij onlangs nog vrij wat hebt overgemaakt: maar - neen! ik kan, ik durf het u niet melden... Gij zult wel kunnen gissen, dat het op eene wijze is te zoek geraakt... Een schelm heeft mij bedrogen... Meer wil ik u niet schrij-
{==78==} {>>pagina-aanduiding<<}
ven ... opdat gij, de geheele geschiedenis wetende, mij niet tot het voorwerp van uwe bespotting maken zoudt. - Kraaijestein! - maar hoe! gij zoudt mij daarom kunnen bespotten. Gij, die mij op den weg gesleept hebt, die uit moet loopen op alles, wat laag en vernederend is.... Gij, mijn Heer! hebt mij eerst eene slavin gemaakt van mijnen hartstogt - welks involging eene behoefte geworden is. Gunsten plagt gij mij af te bedelen, af te smeeken op uwe knieën en nu ... nu ... moet ik zelfs geld verspillen ... neen! neen! mijne pen weigert, dat ik het u duidelijker schrijven zal, en gij zult mij klaar genoeg begrijpen.... Ik voel, terwijl ik dit schrijf, hoe mijne wangen beginnen te gloeijen; spijt en schaamte vervangen elkander. Hoe diep ... hoe diep moet ik gezonken zijn, dat ik mij schaam aan u met ronde woorden te zeggen, hoe verre het met mij gekomen is ... en ik vrees, ik vrees het zal nog verder ... nog veel verder met mij komen. O welke tooneelen van vernedering, van schande, van laagheid zweven voor mijnen geest, en hoe ras zal ik die betreden, als gij nog maar eenige dagen vertoeft, met mij hulp te bieden.
Tusschen beide, rijst in mij wel eens op. Zou Kraaijestein ook de waarheid geschreven hebben. - Zou hij waarlijk zich zoo slecht bevonden hebben, als hij schreef - zou misschien zijne ziekte verergerd zijn - zou hij

{==79==} {>>pagina-aanduiding<<}
misschien ... o zoo hij gestorven was ... wat, wat zal 'er dan van mij worden! ... Alles, alles verteerd en verroekeloosd ... alle de genietingen der weelde, al de verfijningen van den wellust kennende, en plotseling beroofd van alle middelen, om daaraan te voldoen ... plotseling overgestort in een poel van jammer en armoede ... weg, weg afgrijselijk spooksel, dat in mijne verbijsterde verbeeldingskracht oprijst - maar ik zal eindigen ... hopende, dat gij, als gij dezen ontvangt, hersteld zult zijn ... hopende, dat gij, is het niet om mij, dan om den wil van Toby ten minste mij bewaren zult voor die uitersten, waartoe te leurstelling, woede en wanhoop mij zouden kunnen vervoeren. Ik durf niet overlezen, wat ik u in dezen geschreven heb ... ik sta zelfs in twijfel, om den brief te verscheuren ... maar neen! Lees hem - lees hem ... en bedenk, of gij het over vijf jaren mogelijk geacht zoud hebben, dat 'er u immer zulk een geschreven werd door

Saartje Lindenberg.


{==80==} {>>pagina-aanduiding<<}

Twee honderd acht en twintigste brief.

De Heer Jakob Bronkhorst aan den Heer Frederik Bronkhorst.

Parijs, 22. Junij.

Geachte Papa!

't Is op verzoek van zuster Suse, dat ik dezen aan u schrijve, daar zij, schoon zij zich merkelijk beter bevindt, nog buiten staat is, om het zelve te doen. Ik onderstel, dat u de brief, waarin ik uit Rotterdam u schreef, dat ik met zuster Wimpje naar Parijs vertrekken zou, u zeker ter hand zal gekomen zijn, schoon gij 'er geen letter van in uwen brief laat blijken. Sedert den 14. Junij bevinden wij ons hier, en nu Suse aan het beteren is, diverteer ik mij wel met de bijzonderheden van Parijs te bekijken.
Gij kunt u niet verbeelden, Papa! hoe blij zij was, toen zij vernam, dat 'er een brief van u gekomen was. Zij zat toevallig op, want dat begint nu te gaan; zelfs is zij van daag voor de eerstemaal uit hare kamer geweest. Uw' brief was in eenen van Mejuffr. Beukelman

{==81==} {>>pagina-aanduiding<<}
ingesloten, die denzelven aan mij geadresseerd had. Ik ging, zoo als ik uw' brief zag, naar de kamer van Suse. Een brief van Papa voor u, zeide ik bij het inkomen. ‘Geef hier, geef hier,’ riep zij en stak hare hand met drift uit. ‘Dat treft gelukkig Wimpje, dat ik juist op ben ... nu moet ik eens zien, of ik weder lezen kan. Papa schrijft nog al eene kloeke letter.’ Zij nam naar gewoonte haar schaartje en knipte het cachet los ... ik zag duidelijk, dat hare handen nog van zwakte beefden, schoon zij het voor ons verbergen wilde, en dat bleek mij nog klaarder, toen zij beproefde, om den brief te lezen. - Zij, die 'er anders zoo vlug meê is, had zeer lang werk, eer zij uwen brief geheel gelezen had, en Wimpje zag, dat het haar zeer vermoeide, waarom zij haar ook raadde, om tusschen beide eens op te houden, gelijk zij ook deed. ‘Wat moet ik,’ zeide zij, ‘daar ik nu al weêr verscheide dagen aan de beter hand geweest ben, nabij geheel bezweken geweest zijn, daar ik nu nog te zwak ben, om een' brief van maar drie bladzijden, groot geschreven, te lezen, zonder dat ik tusschen beide rust. Papa trekt het zich dan zeer aan, dat ik in het Hotel Dieu eenigen tijd krank gelegen heb. Dat spijt mij. Hij heeft 'er meêr onaangenaam gevoel over, dan ik zelf.... Ik was God wel hartelijk dankbaar, toen ik van de straat van Parijs

{==82==} {>>pagina-aanduiding<<}
opgenomen, in dat weldadig gesticht eene schuilplaats vinden mogt - en ik zegende den weldadigen Stichter van hetzelve.... Denk, denk eens, dat Papa heeft zitten schreijen als een kind ... o ik kon nooit de tranen van bejaarde menschen zien, zonder heel diep bewogen te worden: en nu schrijft mij mijn ongelukkige Vader, dat hij om mij heeft zitten schreijen als een kind.’ - Nu zweeg Suse eene lange poos - en toen zij in uw' brief dat gedeelte gelezen had, waarin gij schrijft, dat Mevrouw Leenaarts zoo bewogen geweest was, leide zij hem neêr en zeî tegen mij: ‘Koo! gij moet zoo spoedig als gij kunt aan Papa doen weten, wie die Dame is.... Foei! foei! ik voel, dat mijn geheel gestel is aangedaan. Welk eene verregaande boosheid.... Ik wensch alleen, dat ik haar zal kunnen vergeten. Maar maak gij, Koo! dat zij Papa niet langer bedriegt.’
Ja, Papa! die Mevrouw Leenaarts is een heel slecht mensch. 't Is nu uitgekomen, dat zij dezelfde is, als die Mevr. Meadows, waarbij Suse te Loosduinen gewoond heeft. Eigenlijk heet zij Saartje Lindenberg. 't Is een Dametje van den Heer Kraaijestein, een boos creatuur, dat hem in vele slechte stukken heeft bijgestaan: en ik ben zeer blij, dat het uitgekomen is, wie zij is; want Papa! gij weet, toen ik de eer had bij u te Velp te

{==83==} {>>pagina-aanduiding<<}
zijn, had ik haar gesproken. Ik dacht, gelijk ook gij, dat zij waarlijk eene fatsoenlijke Dame was, en in die veronderstelling hadden wij met elkander gesproken, daar zij mij zeer wel beviel, of zij misschien eene goede partij voor mij zou wezen. Gij begrijpt Papa, dat ik 'er nu geneel van afzie, en dat ik mij zelf schaam, dat ik 'er ooit over gedacht heb. Ik heb 'er van mijn Vriend Walraven vele aanmerkingen over gehoord, maar het is gemakkelijk zulke zaken van achteren te beredeneren. Indien de menschen op het voorhoofd geschreven stond, wat zij in hun schild voeren, dan zouden wij in de commercie ook niet zoo dikwijls bedrogen worden: en mij dunkt men kan het mij niet kwalijk nemen, dat die Dame mij wel beviel, en dat ik geheel geen erg gehad heb, dat zij zulk een slecht mensch was, daar zij immers ook een' geruimen tijd zuster Suse, Madam Gibbon en wie niet al heeft weten te misleiden, door haar fraai voorkomen, en innemende manier van spreken. Ik mag nu wel lijden, Papa! dat ik haar nooit weder onder mijne oogen krijg, en ik vertrouw, dat gij ook allen omgang met haar geheel af zult snijden, want Walraven heeft mij verteld, dat zij van onze geheele familie zeer schandelijk aan den Heer Kraaijestein geschreven, en daar bij u ook in het geheel niet gespaard heeft. Suse zeide, dat zij wel gewenscht had, dat ik, zoo-
{==84==} {>>pagina-aanduiding<<}
ras als het uitgekomen was, welk een voorwerp die gewaande Mevr. Leenaarts was, ik het u onmiddelijk had doen weten, ik vraag u voor dat verzuim verschooning, en waarlijk de drokten en omstandigheden, die van tijd tot tijd plaats hebben gehad, en nog niet ophouden, hoop ik, dat mijn verzuim ligter vergeeflijk maken.
Bij die passage van uw brief, welke broêr Bram betreft, was Suse uitnemend in haar' schik. Nu het zou ook een groote zaak zijn, als het met hem nog te regt kwam. Hij is nu in eene heele harde leerschool. De Heer Walraven heeft met Suse over hem gesproken, en hij aarzelde geen oogenblik over die beuzeling, welke hij dacht, dat het kosten zou, om hem van den dienst af te koopen uit achting voor onze familie, maar hij wist niet, waarmede hij broêr Abraham van het meeste nut zou zijn. Zoowel hij als Suse waren niet geheel gerust over het plotselinge van zijn' omkeer, en nog te minder, omdat hem de militaire stand nu begint te vervelen.
Met welk eene droefheid las Suse aan het slot van uw' brief, dat gij van hartzeer sterven zoudt. 'Er kwamen tranen in hare oogen: en met eene heele zachte stem zeide zij: ‘Wat mij betreft: ik ben althans nu niet meêr in het Hotel Dieu, en als Papa 'er op gesteld is, zullen wij nog wel in staat zijn, om broêr Abraham van den dienst af te

{==85==} {>>pagina-aanduiding<<}
koopen. Koo! dat moet gij toch duidelijk aan Papa schrijven. -’ Ik schreef u straks, papa! dat hier de drokten en omstandigheden nog niet ophouden, en dit komt  voornamelijk, door dat zich hier de Heer Kraaijenstein toevallig in hetzelfde Hotel bevindt, daar hij een toeval gekregen heeft, dat hem volstrekt belet, om verplaatst te worden. Hij is thans zeer erg, en het kan alle dagen met hem gedaan zijn. Nu, naar mijn gedachten, kan hij ook heel wel gemist worden, schoon 'er de Heer Walraven heel anders over denkt, omdat hij nu wat berouw heeft over zljne snoode stukken. Ik heb laatst omtrent Paaschen te Rotterdam Ds. I**. eens hooren preeken over dien moordenaar, die zich bekeerde; maar ik kon wel merken, dat die Dominé ook niet veel op had met de zoogenaamde doodsbedbekeeringen. Hij achtte het over het algemeen meer bewijzen van afnemende krachten van het ligchamelijk gestel, dan blijken van een diep gevoel en wezenlijk inzigt van het waarlijk schuldige en snoode der gepleegde wanbedrijven, en dat meende hij met te meerder grond te mogen beweren, om dat meestal, ja bijna altijd in dezelfde evenredigheid, als bij de herstellende bekeerden, op het ziekbed, de krachten van het ligchaam terug keeren, ook de ongeregelde lusten en hartstogten op nieuws den meester beginnen te spelen. - Ik heb daarover met den Heer Walraven

{==86==} {>>pagina-aanduiding<<}
een vriendelijk verschil gehad, en schoon hij de ondervinding van dien predikant juist niet wilde tegenspreken, ja 'er wel wat geloof aan hechtte, vond hij 'er iets liefdeloos in, om 'er eenen algemeenen regel van te maken. Alle zulke algemeene stellingen hadden hare uitzonderingen, en om die uitzonderingen moest men wat voorzigtig zijn, om die maar los weg op alles toe te passen.
Maar om u nog wat van dien Heer Kraaijestein te berigten. Wij hadden voor Suse, om best wil, bedekt gehouden, dat hij zich hier in hetzelfde Hotel bevindt; dat ging, daar niemand zijn mond mispraatte, goed tot van daag, want tusschen de kamer waar Kraaijestein ziek ligt en het vertrek waar Suse krank gelegen heeft, is een vertrek, zoodat Suse niets kon merken van hetgeen 'er in huis omging. Maar al eenige dagen had zij gewenscht, om haar vertrek te verlaten, en daar zij zoo aanmerkelijk gebeterd is, heeft men dat niet langer, dan tot heden kunnen tegenhouden. De Heer Walraven had zorg gedragen, dat in het vertrek van Kraaijestein alles aangebragt was, wat hij voor den tijd van een paar uren, die hij rekende, dat op zijn langst door Suse in dat vertrek zouden worden doorgebragt, daar waarschijnlijk noodig zijn zou. Hij had ook den Oppasser van den Heer Kraaijestein gezegd, om voor dien tijd dat vertrek niet, dan in den uitersten nood

{==87==} {>>pagina-aanduiding<<}
te verlaten. Nu kwam Suse ondersteund door zuster Wimpje en Juffr. Ducheneuit hare ziekekamer, waarin zij ruim twee weken geweest was. De Heer Walraven, Verberden en ik waren in het vertrek. 't Was een heele fraaije heldere dag, maar wij hadden de gordijnen vrij laag laten vallen. - Zij ging nog een weinig waggelende, maar toch beter dan ik mij had voorgesteld. - Zij ging zachtkens nederzitten op een voor 't raam geplaatste fauteuil. - ‘O haal dat gordijn een weinigje op,’ zelde zij tegen mij - ik deed het - en toen vouwde zij hare handen in een, en zag met een blijd lachije naar den helderen Hemel: ‘God,’ zeide zij, en haar stem trilde, niet van zwakheid, geloof ik, maar van aandoening, ‘God, u dank ik, dat ik weder het licht der zon onbelemmerd aanschouwen mag.’ - Nu zag zij met een onbeschrijselijk genoegen rondom zich heden. ‘Weinig, weinig had ik gedacht,’ zoo omtrent waren hare woorden, ‘weinig had ik gedacht, dat ik mij ooit weder in dezen kring van mijne waarde vrienden bevinden zou. O mijn Heer Walraven! ik ben u daar voor, naast God, alles ververpligt.’ Met een stilzwijgend genoegen zag zij de bloemen, die bij een der ramen stonden. Na een poos zwijgens ging zij voort: ‘Hoe liefelijk rieken deze bloemen. Waarlijk ik kan aan de bloemen zelfs zien, dat ik eene poos uit de Maatschappij geweest ben....

{==88==} {>>pagina-aanduiding<<}
Ik zie soorten, die, toen ik te Parijs kwam in het Hotel van den Heer Kraaijestein, naauwelijks in knoppen stonden, nu in vollen bloei.... Och ja! Wimpje! de goede natuur blijft altijd werkzaam, en zoekt zoo min als eene goede moeder bewonderaars. Immers al waart gij allen zoo ziek geweest als ik, ja al was in geheel Parijs geen gezond mensch in al dien tijd geweest, die bloemen zouden even vreedzaam voortgegroeid zijn, om door hunne geuren de herstellenden te verkwikken.’ Onderwijl had Wimpje een zeer fraaijen anjelier geplukt en gaf hem aan Suse, zij nam dien met blijdschap aan; riekte 'er aan, maar leide denzelven weder neêr, en zeî: ‘Ik ben nog te zwak, om de weldaden der natuur volop te genieten. Deze anders zoo liefelijke reuk verwekt mij eene pijnlijke aandoening.’ - Gij ziet, Papa! uit een en ander staaltje toch, dat wij Suse behouden zullen. Wij waren alle opgetogen, gelijk gij wel denken kunt, van blijdschap, maar, daar Suse toch nog zeer zwak is, had Walraven Verbergen en mij verzocht, dat wij niet veel spreken zouden - en 'er was dus in de kamer meêr stilte, dan men van vijf of zes menschen zou kunnen verwachten, want Juffrouw Duchene liep af en aan, maar zoo stilletjes als eene vrouw, die haar leven in ziekevertrekken verslijt, gewoon is. Bij eene van die stille vlagen hoorde ik,

{==89==} {>>pagina-aanduiding<<}
duidelijk, de stem van den Heer Kraaijestein in het ander vertrek. - Hij riep aan zijnen oppasser met een hol maar zeer verstaanbaar geluid: ‘Antoine! Antoine!’ - De Heer Walraven begon terstond iets te zeggen, om daardoor te beletten, dat, zoo 'er nog meerder woorden mogten volgen, Suse 'er geen aandacht op zou krijgen, maar het was reeds te laat: ‘Stil mijn Heer!’ zeide zij tegen den Heer Walraven, ‘zijn hier meer menschen in huis ...’ (met zigtbare ontroering.) ‘Het was, als of ik de stem van den Heer Kraaijestein hoorde.’ ‘Verbeelding,’ zeide Walraven, ‘verbeelding....’ ‘Hoe,’ vroeg Suse, ‘zou dat verbeelding kunnen zijn.... Ik ben wel nog zeer zwak, maar mijn geest is toch niet in de war - ik heb duidelijk Antoine! Antoine! hooren roepen ... en het was de stem, de bij mij, helaas! te wel bekende stem van den Heer Kraaijestein.... Ik zie ook aan de houding, aan het gelaat van u allen, dat ik het niet misraden heb ... o waarom is hij hier! - Maak toch, mijn Heer Walraven! dat hij hier niet binnen kome.... Ik ben nog te zwak, om onvoorbereid een bezoek van dien Heer af te wachten ...’ (na zich bedacht te hebben) ‘maar gij hebt mij dan alle misleid, met mij telkens, als ik naar den toestand van Kraai-
{==90==} {>>pagina-aanduiding<<}
Jestein vroeg, te zeggen, dat hij erger en erger wordt.’
‘Wij hebben u niet misleid, lieve Vriendin!’ zeide nu Walraven, ‘maar wij hebben, alleen tot uw welzijn verborgen gehouden, dat toen de Heer Kraaijestein u in uwe ziekekamer een bezoek gaf, waarvan gij u nog wel het een en ander zult kunnen herinneren, door een hevig toeval zijner kwaal zoo werd aangetast, dat aan geene verplaatsing te denken was, dan met oogenblikkelijk gevaar van zijn leven. De eenvoudige waarheid is, dat in een vertrek hier in de nabijheid de Heer Kraaijestein zeer ziek, zeer gevaarlijk ziek ligt.’ -
Nadat Suse zich een weinig van hare verbaasdheid hersteld had, vroeg zij: ‘Is 'er dan geen hoop op zijn herstel?’ ‘Volstrekt geene,’ antwoordde Walraven ... ‘De Doctor staat geen uur voor zijn leven in ... en de vermindering van zijne krachten is zoodanig, dat men geene geneeskundige bekwaamheden behoeft te bezitten, om de hoogste gevaarlijkheid van zijnen toestand te kunnen zien...’ ‘Lijdt hij veel,’ vroeg Suse, met eene stem, die duidelijk bewees, welk een medelijden zij met hem gevoelde. - ‘Ja Mejuffrouw,’ hernam Walraven, ‘hij lijdt veel - zeer veel ... naar ligchaam en naar ziel.’ ‘O die ongelukkige, die

{==91==} {>>pagina-aanduiding<<}
arme man,’ zeide Suse, ‘dat is dan het slot van al zijn woelen.... Hij moet dan zelf het laatst genoegen van den mensch hier op aarde, een gerust sterfbed missen. God weet, waartoe het nuttig zijn kan, dat hij zooveel lijdt ... mogt het aan zijne ziel eenen nuttigen indruk geven.... Maar ik hoop toch, mijn Heer Walraven! dat hij zich overtuigd houdt, dat ik hem alles, alles wat hij tegen mij bedreven heeft, uit grond mijner ziele heb vergeven. Zoo hem twijfeling daarover nog mogt ontrusten, herhaal het hem dan, en verzeker het hem ten sterkste. Waarom, waarom zouden wij het onze niet toebrengen, om zijn sterfbed zoo zacht en gerust te maken als mogelijk is.’ Ik had nog bijna niets gesproken, maar zeide nu: Ik weet niet, Suse! hoe gij omtrent dien Heer Kraaijestein nog zoo genadig denken kunt.... Gij hebt toch gelijk, wij mogen wel het onze doen, om hem zijn sterfbed gerust te maken, maar ik denk, dat het 'er met dien ... ja laat ik zwijgen ... ik denk dat het 'er met Kraaijestein aan den anderen kant slecht, heel slecht zal uitzien.
Ik had nog weinig gezegd, Papa! maar ik had, dit ook wel kunnen en mogen zwijgen, want naauwelijks had ik uitgesproken, of Suse, hoe zwak ook, bestrafte mij degelijk over dit zeggen. Zij zeî, wel heel vriendelijk, maar toch op een wijze en toon, die mij de-
{==92==} {>>pagina-aanduiding<<}
den merken, dat zij geheel niet over mij te vreden was: ‘Koo! het is te hopen, dat 'er meer barmhartigheid bij God, dan bij de menschen gevonden wordt, anders zal het 'er met ons allen slecht, heel slecht uitzien ... de beste menschen zelve zullen veel genade behoeven ... maar ik ducht, dat zij, die onbarmhartig over anderen oordeelen, zielen bezitten, die het minst geschikt zijn voor het genot van onderlinge liefde en welwillendheid, en dat een opregt berouwhebbend zondaar God aangenamer is, dan een, die ongevoelig voor vele van zijne kleine en minder in het oog vallende gebreken, onkundig is dat hij een wreed en hoogmoedig hart bezit.... Och mijn Heer Walraven! zeg mij is Kraaijestein bekommerd over een' staat, die volgen zal? ...’ ‘Veel,’ zeide Walraven, ‘spreekt hij, wanneer hij ruime tusschenpoozen heeft, daarover juist niet. Echter van tijd tot tijd. Gisteren bij voorbeeld, nog naar uw vernemende en verstaande, dat zich alles zoo wel schikte, voerde hij mij toe: “Zij verdient te blijven leven ... maar ik ... o ja! ik had moeten blijve ... om voor al het bedreven kwaad ... ten minste eenig goed te stichten ... maar ik moet ... ik moet sterven binnen weinige uren ... misschien ... binnen weinige dagen zeker ... en, schoon de staat des doods een onbekende staat

{==93==} {>>pagina-aanduiding<<}
is ... zeker is het, dat onze werkzaamheden en betrekkingen op deze aarde ophouden ... en ach! ... als het denkbeeld der verstandigste en bedaardste menschen waarheid is ... dat deze wereld moet aangemerkt worden ... als eene proefschool ... waarin de redelijke en zedelijke mensch zijne volmaking moet aanvangen, o hoe ... zal ik dan, na mijn slordig leven in eenen anderen staat verschijnen.... O hoe akelig is mijn staat. Ik vrees voor de vernietiging en ... nogtans zou ik ze bijna moeten wenschen ... Schoon ik,” ging hij voort, “schoon ik niet bang ben voor de grillen der poeeten ... en de grollen der dweepers ... 'er schijnt een instinct bij den mensch, dat het niet geheel met hem afgedaan zal zijn, als hier het tooneel gesloten wordt. Zeker, zeer zeker, heb ik hier de rol, die mij toevertrouwd was, slecht gespeeld - want niemand, dan misschien een enkele lichtmis zal plaudite roepen, als het gordijn valt - en welk eene rol ik naderhand spelen zal.... Hoe het zij, Walraven, ik wenschte, dat ik met eene ziel zoo rein, als die van Suse den onbekenden staat kon intreden.”’ - Suse was zigtbaar over dit verhaal aangedaan ... en zeide alleen: ‘Nog, nog zie ik vonken van zijn vernuft ... jammer ... eeu-
{==94==} {>>pagina-aanduiding<<}
wig jammer is het, dat zooveel voortreffelijkheid verloren is gegaan.... Ik hoop, ik vertrouw, dat God hem genadig zijn zal.’ -
Suse keerde na een paar uurtjes terug naar haar vertrek. Zij had nog in hare hand den anjelier, die aardig afstak bij de bleekheid van hare hand, toen zij heen ging, en ik verbeeldde mij, dat zij met eene treurige weemoedigheid naar de deur van het vertrek zag, waar in de Heer Kraaijestein genoegzaam op sterven ligt, ja, Wimpje heeft mij gezegd, dat zij, toen zij in hare kamer terug gekeerd was, gezegd had, ‘Zoo aan den Heer Kraaijestein nog zoolang te leven vergund wordt, tot dat ik meerder krachten gekregen heb, dan zal ik, zoo hij nog de minste begeerte betoont, om mij te spreken, en hem dat eenig genoegen, eenigen troost geven kan, mij aan dat verlangen niet onttrekken.’
Hopende dat ik u met dit breedvoerig berigt eenig genoegen gegeven zal hebben, noem ik mij met alle hoogachting

Uw Dv. en gehoorzamen Zoon

Jakob Bronkhorst.


{==95==} {>>pagina-aanduiding<<}

Twee honderd negen en twintigste brief.

De Heer Philip Walraven aan Mejuffr. Charlotte Elzevier (*).

Parijs, 24. Junij.

Mejuffrouw en geachte Vriendin!

Ik kies na twee dagen van groot gewoel en aandoening den nacht, om aan u dezen brief te schrijven, daar ik bij dag geen oogenblikje rust heb kunnen vinden, om denzelven eenigzins aaneengeschakeld te kunnen opstellen. Maak u echter niet ongerust, over uwe dierbare vriendin Bronkhorst. Maar misschien behoef ik u dit niet te zeggen, daar de ingesloten brief van hare hand waarschijnlijk door u geopend zal zijn, eer gij mijnen uitgebrei-
{==96==} {>>pagina-aanduiding<<}
der brief inziet. Zij is, schoon zij de laatste twee dagen grooter schokken heeft ondergaan, dan waarvoor ik hare krachten berekend achtte, niet alleen niet achteruitgegaan, maar zelfs heeft mij de Doctor zijne verwondering betuigd over de spoedige herstelling van hare gezondheid, en de snelle terugkeering harer krachten. Gij weet uit den mijnen van den 22sten den afnemenden staat, van den Heer Kraaijestein, en hoe Suse nu ontdekt had, dat zich Kraaijestein in hetzelfde Hotel met haar bevond. Ook de ongelukkige lijder had, hoe zeer hij door zijne zwakheid werd nedergedrukt; hoeveel hij te worstelen had met de pijnen en ongemakken, die de laatste krachten verteerden, de stem van Suse onderscheidenlijk gehoord.... Verbergen ging, na dat Suse het vertrek verlaten had, en naar hare kamer was terug gekeerd, bij hem, omdat wij in ruim anderhalf uur niets van zijnen toestand vernomen hadden. Toen deze naar denzelven vernam, zeide hij met eene flaauwe stem: ‘O mijn Heer! ... droefgeestiger, neerslagtiger, dan ik ... mij voorgesteld had ooit te kunnen ... worden. Ik heb ... ik heb de stem van dat ... Goddelijk meisje gehoord ... misschien, voor het laatst gehoord.... O welke gedachten rezen in mij ... op.... O had ... had zij nog eenmaal ... nog eenmaal slechts mij toegesproken ... maar wat durf ik onwaardige

{==97==} {>>pagina-aanduiding<<}
hopen? ... Immers ... meer ... oneindig ... meer, dan ik ... zou hebben durven ... hopen, is gebeurd. Zij heeft mij vergiffenis ... hartelijk ... vergiffenis geschonken wegens alles, ... en hoeveel is ... dat alles ... dat ... ik tegen haar misdreven ... heb ... en ik ongelukkig ... ik snood ... bedorven schepsel zou ... nog meer begeeren...’ Verbergen poogde vruchteloos hem gerust te stellen. Het scheen, dat nu het geweld der ziekte hem geheel overmande. De Doctor verzekerde, dat 'er eene zeer hevige koorts in het opkomen was, en de oppasser wel zou doen, met naauwkeurig acht op hem te slaan, want dat zich vreemde verschijnsels in de pols ontdekten, die, daar het gestel zoo afgemat was, den ophanden zijnde dood zeker voorspelden. De Heer Kraaijestein bemerkte, dat ik met den Doctor in een zeer ernstig gesprek was, na het afloopen der visite, en verzocht Verbergen, dat hij mij, zoodra de Doctor vertrokken zou zijn, tot hem zou doen roepen, want dat hij mij alleen nog wenschte te spreken. Gij begrijpt, dat ik niet aarzelde, om aan zijn verzoek te voldoen.
Zoodra als ik aan zijn bed gekomen was, vroeg hij, of wij alleen waren, geheel alleen. ‘Ik begrijp,’ zeide hij, met veel tusschenpoozen, ‘mijn Heer! ... dat het nu kort, zeer kort met mij duren zal. Zeg mij, zeg mij de waarheid. En ik houde u voor een

{==98==} {>>pagina-aanduiding<<}
te braven man, om eenen bijna stervenden te misleiden.... Ik ben op alles gewapend. Alleen ... zeg mij ... zeg mij, of de dood nabij ... zeer nabij is.’ (Ik zweeg en haalde de schouders op) ‘Genoeg - genoeg,’ ging hij voort, ‘Nooit, Walraven! nooit had ik gedacht, dat de dood zich aan mij in zulk eene verschrikkelijke gedaante vertoonen zou. Ik ben altoos voor een man van moed gehouden, zoo ik geloof, met regt - maar nu ... o dat de dood zoo stapje voor stapje nadert. Zoudt gij mij geen' dienst willen doen, Walraven!?’
Ik: Hoe kunt gij twijfelen?
De Heer Kraaijestein: Ja ... maar een dienst van eenen bijzonderen ... zeer bijzonderen aard....
Ik: Meld het mij vrijmoedig, indien ik hem u bewijzen kan.
De Heer Kraaijestein: Kunnen? ... O gij kunt zeer gemakkelijk ... indien gij maar wilt.
Ik: Waarom zou ik niet willen.... Mij dunkt, ik heb u geene blijken gegeven, of ...
De Heer Kraaijestein: Zweer mij, zweer mij, dat gij mij dien dienst bewijzen zult.
Ik: Door dien eed zou ik mij zelven honen.... Ik zweer op geen onbekend verzoek...
De Heer Kraaijestein: Ik vrees ... maar ik vertrouw op zoo vele blijken van uwe onverpligte genegenheid.... 't Is niet meer dan

{==99==} {>>pagina-aanduiding<<}
eenige greinen opium: die ik van u als den laatsten dienst verzoek.
Ik: Hoe ... gij zoudt uw leven als een zelfsmoordenaar eindigen.... Kunt gij denken, dat ik genegen zou zijn, om de hand te leenen aan een zoo misdadig oogmerk. Zelfsmoord, Kraaijestein! is misschien de gruwzaamste misdaad, die een mensch tegen zich zelven bedrijven kan. Al had ik mij met den duursten eed verbonden, om aan het onbekende verzoek te zullen voldoen, ik zou mij door de onredelijkheid en het misdadige van het zelve ontslagen achten.
De Heer Kraaijestein: Walraven! waarom zal ik een' harden dood sterven, daar ik een' zachten in mijne magt heb. Denkt gij dat eenige uren langer marteling iets tot mijn geluk zou kunnen toebrengen?
Ik: Ieder oogenblik levens, dat de Voorzigheid ons vergunt, kan tot nut, zoo niet van ons zelven, dan tot dat van onze naasten besteed worden. Regt, om zulk een schat weg te werpen hebben wij niet....
De Heer Kraaijestein: Wat, wat zou ik met die weinige ellendige oogenblikken, die mij nog overschieten, uitrigten? ...
Ik: Zoolang ... zoolang uwe verstandsvermogens onbeneveld blijven, God bidden, dat Hij ...
De Heer Kraaijestein (knarstandende, en met een' afgrijsselijken lach): Ha! ha! ik ... ik God

{==100==} {>>pagina-aanduiding<<}
bidden? ... Ik kan niet bidden.... Mijn aanwezen vervloeken, dat kan ik ... dat kan ik ... ach mij ellendige! Zoo 'er een God bestaat ... heeft Hij mij tot rampzaligheid geschapen....
Ik: Kraaijestein ... Laster God niet in de oogenblikken zelfs van uwen dood.... Bid Hem, dat Hij u genadig zij, en wacht met zooveel gelatenheid dat oogenblik, dat onder toelating zijner Voorzienigheid een einde aan uwe dagen maken zal.
De Heer Kraaijestein: Genadig ... o genadig ... zij.... Neen! Walraven! neen! - voor mij is 'er geen genade in Hemel noch op aarde.... De laatste droppel vertroosting, dien gij in de halfverbroken drinkschaal van mijn leven zoudt kunnen storten ... weigert gij mij, en zoo, zoo, als 'er een God, als 'er een leven na dit bestaat ... zoo zal ik ook in de eeuwige blakende koortshitte van woede tegen mijzelven geen droppel lafenis ontvangen. Verzuim van pligt zal als een adder aan mijn hart onverzadigbaar knagen.... Ziet gij ... ziet gij die adder, in dien hoek loert zij - zij nadert, - zie hoe zij zich kromt in onderscheidene bogten.... Ja door die kronkelingen ... door die kringen, die elkander eindeloos opvolgen, zie ik ... zie ik ... de eeuwigheid der smarten, waarmede gij mij zult folteren.... - Walraven! Walraven! Leg, leg uwe hand op mijne oogen ... ik kan het gezigt van dat dier niet verdragen.

{==101==} {>>pagina-aanduiding<<}

Ik (om zooveel mogelijk aan zijn verlangen te voldoen, hopende, dat ik door mijne handen op zijne oogen te leggen aan zijne verbeeldingskracht misschien eene gelukkiger wending geven zou): Gaarne, zeer gaarne. Kraaijestein! ... Nu ziet gij immers dat verschrikkelijk dier niet.
De Heer Kraaijestein: Neen! ... neen! ... 't Is weg ... 't is weg ... o gij hebt het verjaagd ... verjaagd.... Zacht ... zacht ... ziet gij ... ziet gij die wolkjes ... die door elkander wemelende wolkjes met gouden, met purperen randen ... ja! ja! ik zie ... ik zie hoe zij zich uit elkander wikkelen.... Zie Walraven ... welke kringen zij vormen ... welke stralen ... hoe zacht ... hoe getemperd ... schieten 'er uit ... alle ... die openingen ... o ... langzaam ... langzaam ... drijven zij van elkander ... welk ... welk ... eene gestalte ... welk eene verhevene gestalte - met welke minzame ... gelaatstrekken ... o Walraven! Walraven! o zou dit ... zou dit ... zie, zie zij breidt hare armen uit ... o ... tranen ... tranen van mededoogen blinken in die ... oogen ... ja! ja! ... zoo ... zoo ... verschijnt de Goddelijke vergeeflijkheid ... ziet op een' ellendigen, als mij ... o het is Susanna ... het is de Engel ... dien ik heb willen ... verderven.... Walraven! - Hebt gij haar niet gezien.... Ik hoop ... ik vrees ... ik kan niet meer vreezen ... ik kan niet meer hopen...

{==102==} {>>pagina-aanduiding<<}

Herhaalde malen bad ik Kraaijestein tusschen beide, dat hij zich stil zou houden ... schoon ik hem in zijne laatste verbijstering liet voortgaan, omdat ik hoopte, dat daaruit mogelijk eenige kalmte voor zijn' geschokten geest zou geboren worden. Het zou te langwijlig worden, zoo ik u meêr trekken van zijne ongerustheden, van zijne twijfelmoedigheid, van zijne wanhoop wilde afschilderen. De meesten hadden ook minder zamenhang, dan die ik, zooveel mijn geheugen mij toeliet, u tot eene proeve gegeven heb ... en alles, alles, mijne Waarde! moet maar eene flaauwe schets blijven, zoo lang ik niet in staat ben, om u den angst zijner gelaatstrekken, somtijds door een' kleinen glimlach van hoop afgewisseld, te schilderen; dat wringen van zijne handen en onrustige bewegingen van zijn ligchaam ... tusschen beide afgebroken door het knarsen op zijne tanden ... is onbeschrijfelijk.
Ik deed, daar de gedachte aan de opium nu geheel vervlogen scheen, Verbergen, Koo Bronkhorst en den Oppasser van Kraaijestein bij mij in het vertrek komen, dewijl ik ook bespeurde, hoe de koorts in hevigheid toenam.... Hij lag nu meest onverstaanbaar in zichzelven te praten.... Bij tusschenpoozen verloor hij ook geheel zijne bewustheid ... en de kennis aan de hem omringende personen.... Ik hoorde hem eens flaauwelijk zeggen: ‘Wal...ra...ven!’ Ik ging naar hem

{==103==} {>>pagina-aanduiding<<}
toe ... en hij ging voort, mijn hand grijpende en zwakkelijk drukkende: ‘Ik ben ... be..naauwd ... doo..de..lijk be..naau..wd... Ik ... ga ... nu ... ster..ven ... groet ... gro..et ... Su....’ Meer kon hij niet.... Van tijd tot tijd begon zijn adem - hooger en hooger te gaan.... - Wij poogden hem beurtelings door een veertje nog eenige droppelen vochts in den mond te brengen, dat ook in het eerst nog al gelukte ... maar ook weldra was de mond gesloten.... Zijne oogen stonden wijd open ... maar hij zag geene voorwerpen meer - het klamme zweet stond hem op het voorhoofd. - Buiten eenige stuiptrekkingen begon hij nu geheel stil te liggen - het akelig gereutel in de keel begon zich te laten hooren ... en, daar nu onze vriendin wist, dat zich de Heer Kraaijestein in hetzelfde hotel bevond, en naauwkeurig lette op alles, wat 'er omging ten zijnen aanzien, was dit geluid zelfs tot haar vertrek doorgedrongen. Ik kan u niet beschrijven, Mejuffrouw! alle de aandoeningen, die ik gevoelde, toen ik aan zijn sterfbed gezeten de laatste worstelingen der bezwijkende natuur beschouwde. Daar lag nu die woelige, die woeste, die onversaagde, die schrandere man, magteloos, en beseffeloos, als een stervend dier, lijdelijk, geheel lijdelijk ... den laatsten polsslag af te wachten.... Minder en minder werd nu het geluid ... korter en korter zijn

{==104==} {>>pagina-aanduiding<<}
adem.... Ik greep zijne hand ... en zocht ... maar te vergeefs, naar zijne pols.... Hij lag zoo stil, dat wij elkander aanzagen meenende, dat hij dadelijk gestorven was ... maar ... even hoorden wij nog zijnen adem ... hij gaf een paar snikken - zijn hoofd viel op zijne linkerschouder ... en Kraaijestein was niet meer.
Ja, Mejuffrouw! de vervolger van uwe vriendin is niet meêr.... Gij begrijpt, dat ik zeer ontroerd was, gelijk alle, die zijn sterfbed omringden; het sterven heeft voor den mensch, die toch weet, dat het lot dat heden zijn broeder treft, morgen zijn deel kan, en zeker eenmaal zijn zal, iets aandoenlijks; - maar wanneer men iemand ziet sterven, tot wien men door een' zoo allezins bijzonder beloop van zaken, eenige betrekking heeft gekregen, zoo als nu mijn geval was tot den Heer Kraaijestein, wanneer men achting gevoelt voor zijne groote zielsvermogens, schoon door vele omstandigheden zeker ongelukkig genoeg gewijzigd ... wanneer men zich bekommert over de verwisseling van staat ... en men gaarne gewenscht had, dat zich meerder sporen van waar en een diepgaand berouw vertoond hadden - meerdere blijken, dat de nu gestorvene den wensch koesterde, om eene deelgenoot te zijn van verhevener en edeler vreugde, dan deze wereld kan opleveren ... dan, dan heeft het sterfbed eene dubbele akeligheid. Ik liet oogenblikkelijk een' digtbijwonenden

{==105==} {>>pagina-aanduiding<<}
Chirurgijn halen, die na onderzoek ons stellig van den dood van den Heer Kraaijestein verzekerde. Ik gaf nu aan zijn Oppasser order, om den Commissaris van de Policie te doen halen en alles wat het lijk betrof te behandelen op die wijze, als binnen Parijs gebruikelijk is, met alle waardigheid, maar tevens met zooveel eenvoudigheid en weinig omslag als mogelijk was.
Met mijn' vriend Verbergen had ik zeer veel te stellen; schoon ik hem verzekerde, dat, hoewel het duël aanleiding mogt gegeven hebben tot verhaasting van de ziekte en de kwaal van den Heer Kraaijestein, mij echter de Doctor zulke overtuigende redenen gegeven had, waaruit ik voor mij gerustgesteld was, dat zijn dood, als geen gevolg van het duël kan aangemerkt worden, stond hij in eene diep neêrslagtige houding bij het lijk, en brak eindelijk na een vrij langdurig stilzwijgen af door te zeggen; ‘O mijn Heer! zou ik van den dood van dien man ten eenigen dage rekenschap moeten geven. De Burgerlijke wet zal mij niet alleen vrijspreken, maar zal zich zelfs dit geval niet aantrekken, doch ik voel het, mijn Heer! ik voel het, 'er is eene wet, die zich boven de Burgerlijke wet verheft. Ik heb ten minste deel aan het versnellen van den dood van dien man.... En die gedachte zal een geheel leven niet kunnen uitwisschen.’

{==106==} {>>pagina-aanduiding<<}

Ik had gezorgd, dat de verdere huisgenooten den dood van Kraaijestein voor Suse bedekt hielden, schoon ik van tijd tot tijd bij haar geweest was, en haar de berigten gebragt had van zijnen verergerenden staat. Ik oordeelde het echter best, om haar zijnen dood te ontdekken, voor dat wij den nacht ingingen, omdat zij, geene beweging als dan gewaar wordende, daar zij kennis droeg van den zeer ergen toestand van Kraaijestein, daaruit, zeer gereedelijk zijnen dood zou opmaken. Juffr. Wimpje zat bij het bed van Suse, die bezig was met iets van haar versterkend drankje te gebruiken. Vreezende, dat misschien haar de tijding van den dood van Kraaijestein nog meer treffen zou, dan wij ons konden verbeelden, had ik een middel van den Herboriste doen komen, om zoo noodig tegen den schrik te gebruiken.... Ik had het in mijne linkerhand, en schonk een glas water in. ‘Dat is niet noodig, mijn Heer!’ zeide zij, - ‘Het versterkend middeltje, dat ik gebruik, heeft geen' walgelijken smaak ... maar zeg mij nu eens ... hoe is het met Kraaijestein ... hoe is het toch met hem! ... Gij haalt de schouders - op - gij zwijgt.... Is ... is hij ... dood?’ ... Ten minste, zeide ik, 'er is geen hoop meer.’ ... ‘O ...’ ging zij voort met eene bevende stem ... ‘ik merk het... ik zie het aan uw gelaat... Hij is dood... Hij is dood.. -
{==107==} {>>pagina-aanduiding<<}
Haar het water, waarin de schrikpoeder nu gestort was, aanbiedende zeide ik - Ik zie, dat zijn dood u treft.... Laat deze toch geen nadeelig gevolg op uwe herstelling maken... Zij greep met eene bevende hand het glas en dronk het uit.... ‘Is hij dood,’ herhaalde zij, na eene reug gedronken te hebben ... ‘Ik hoop, dat God zijne ziel genadig zijn zal.... Ja, mijn Heer! ik ben aangedaan, zeer aangedaan over zijnen dood.... Ik ben
bedroefd... meer dan geschrikt, want gij hadt mij wel voorbereid. Hij was een man van zooveel aanleg, als maar weinigen ... om duizenden gelukkig te maken ... en nu ... maar zwijgen wij van zijne gebreken. Hij is dood ... en ik dank God, dat ik in de gelegenheid gesteld ben geweest, om hem de verzekering van mijne vergiffenis in het graf mede te geven. Die scheen hem toch te streelen.... Ik dank God, dat ik mij met mijn' vervolger voor zijnen dood verzoend heb. Ik hoop toch, dat hij zich daarvan verzekerd heeft gehouden.’
Ik: Ik geloof zelfs, Mejuffrouw! dat uwe vergiffenis hem geruster heeft doen sterven. Hij zou gaarne u nog eenmaal voor zijnen dood gezien hebben.
Mejuffr. Bronkhorst: O indien het mijne zwakheid had toegelaten, hoe gaarne zou ik aan dien wensch voldaan hebben ... maar

{==108==} {>>pagina-aanduiding<<}
zeg mij, wanneer, wanneer wordt hij begraven?
Ik: Schoon de Commissaris van de Policie, nog niet bij het lijk geweest is, denk ik, dat zulks morgen reeds zal plaats hebben. De warmte van het saizoen zal beletten, om dit langer uit te stellen. En 'er zijn in dit geval geene redenen, om te twijfelen aan de zekerheid van den dood.
Mejuffr. Bronkhorst: Het spijt mij, dat dit morgen reeds geschieden moet.
Ik: Waarom toch kan u dit spijten?
Mej. Bronkhorst: Ik wenschte nog gaarne het lijk van den ongelukkigen man gezien te hebben, en vrees, dat mij daartoe de krachten ontbreken zullen. Zoo het echter mogelijk is ... zoo het mij de Doctor toestaat, zoo ik 'er niets bij waag ... hoop ik nog aan mijne begeerte te voldoen.
Juffr. Wimpje en ik deden wel pogingen, om haar dit te ontraden, en onder anderen zeide hare zuster: ‘Waarom, Suse! zult gij u zelve een' schrik aanjagen met het zien van een lijk ... en wel met dat van den Heer Kraaijestien.’ Maar hierop antwoordde zij: ‘Vrees daar niet voor, Wimpje! O ik ben sedert verscheide dagen zoo gemeenzaam geworden met de denkbeelden van dood en graf, ik ben beide zoo nabij geweest, dat ik geen schrik ge-
{==109==} {>>pagina-aanduiding<<}
voelen zal bij het gezigt van het lijk van dien man, die nu minder dan het kleinst levendig insekt in staat is, om mij met reden een' schrik aantejagen.’
Ik gaf te kennen; dat ik gaarne geloofde, dat dit gezigt haar juist niet verschrikken zou, want dat 'er in het gelaat van Kraaijestein zich geene trekken vertoonden, die afschuwelijk waren; maar dat ik toch dacht, dat zij nog al eenige ontroering zou gevoelen bij het lijk van een man, tot welken zij in vele betrekkingen gestaan had ... ‘En die ontroering ... juist,’ viel zij mij in- ‘juist, juist die ontroering, indien mijn ligchaam, dezelve zonder nadeel doorstaat, is het, welke ik van eenen heilzamen invloed op mijn' geest acht te zullen zijn ... juist die is het, welke ik begeer. Het gezigt van eenen gestorvenen, aan welken men bijzondere kennis gehad heeft, laat diepe sporen in ons hart na, en veroorzaakt herinneringen, en gedachten, die, schoon niet van de aangenaamste, echter heilzame indrukken in ons gemoed achterlaten.’
De dag van heden, waarop het lijk van Kraaijestein moest begraven worden, gekomen zijnde, had ik door den Kamerdienaar van Kraaijestein alles laten bezorgen, wat tot eene fatsoenlijke begrafenis op Montmartre buiten Parijs noodzakelijk was; de Commissaris der Policie had met een' Doctor het lijk reeds even

{==110==} {>>pagina-aanduiding<<}
na deszelfs dood onderzocht, en daarna vrijheid tot de begrafenis verleend. Waarlijk in deze groote stad is het een zeer loffelijke maatregel, waardoor veel en groot kwaad voorgekomen wordt, dat namelijk onmiddelijk na den dood van ieder mensch, eer men met de voorbereidsels der begrafenis voortrgaat, van wege de regering, deszelfs lijk met een Geneeskundigen behoorlijk geschouwd wordt. En schoon dit in kleinere steden en bij ons minder noodzakelijk schijnen moog', geloof ik toch, dat het in Amsterdam, den Haag en andere groote en volkrijke steden, waar zich vele onbekende en vreemdelingen bevinden, met nut zou kunnen nagevolgd worden: maar dit in het voorbijgaan.... Omdat de Heer Kraaijestein tot de ongehuwden behoorde, werd hij in een witte kist gelegd - en, schoon anders het gebruik is, om de lijken in het groot portaal te plaatsen met eenige waschkaarsen voorzien, waarbij zich elk die 'er voorbij gaat met wijwater, daarbij geplaatst, besprengt, oordeelde ik, als tot de Protestanten behoorende, beter, dat ik het lijk van Kraaijestein tot op het tijdstip zijner begrafenis in zijn vertrek liet. Niet dat ik op de plegtigheden der Roomschgezinde Christenen eenigzins met verachting nederzie. Geenszins! Maar, hoe verdraagzaam, acht ik het meêr geschikt, om eene opgeklaarde denkwijze te belemmeren, dan om zijne verdraagzaamheid ten toon te spreiden,

{==111==} {>>pagina-aanduiding<<}
zoo men, tegen zijne overtuiging aan, de hand leent aan meer of min Godsdienstige plegtigheden, waartoe men door de Regering des lands niet verpligt wordt. Ik had, toen het lijk van Kraaijestein in de kist gelegd was, mij doen waarschuwen, om te zien, of 'er ook staande den nacht iets afschuwelijks aan gekomen was ... maar ik vond het tegendeel. Juist, terwijl ik bij het lijk stond, kwam de Doctor van Juffr. Bronkhorst terug, en daar ik misschien tot het overdrevene, zoo men in dit geval overdrijven kan, bekommerd ben, om eenen schijndooden te begraven, liet ik den Doctor bij mij komen - en deze toonde mij tot mijne geruststelling aan, dat 'er dadelijk bewijzen van ontbinding aanwezig waren, en dus het eenig zeker kenteeken van den dood daar was. Hij verhaalde mij verder, dat hij zijne patiente boven verwachting wel gevonden had. Zij had hem, zoo noemde hij het, het bizar voorstel gedaan, om het lijk van Kraaijestein te mogen zien, en hij vond, daar zij 'er zoodanig op gesteld was, meer zwarigheid in het weigeren, dan in het toestaan. Hij wenschte evenwel, dat het maar korten tijd zou duren, dat zij bij het lijk vertoefde.
Na dat de Doctor vertrokken was, en ik door Juffr. Wimpje berigt gekregen had, dat hare zuster mij wenschte te spreken, ging ik naar onze vriendin. Ik vond haar reeds in een fauteuil zitten, en na eenige onverschillige

{==112==} {>>pagina-aanduiding<<}
gesprekken, gaf zij mij te kennen, hetgeen ik reeds van den Doctor wist, dat zij vrijheid had, om het lijk van Kraaijestein voor eenige oogenblikken te beschouwen. Zij vroeg mij dus, wanneer daartoe gelegenheid zijn zou. Ik gaf haar te verstaan, dat dit alle oogenblikken kon geschieden, als zij het maar begeerde. ‘Ik ben gereed antwoordde zij - kom, Wimpje! ondersteun mij.’ - (tegen mij) ‘Gij zult wel de goedheid hebben, mijn Heer! om ons te vergezellen.’ En nu, mijn Waarde! ging Suse, leunende op den arm van hare zuster met mij en Koo, want die was zoo even aan dit Hotel gekomen, met eene langzame tred naar het vertrek, waar het lijk van Kraaijestein geplaatst was. Toen ik de deur opendeed, en zij de kist in het oog kreeg, zag ik, dat zij zeer ontroerde ... veel meêr dan zij zich had voorgesteld. Ik zeide daarom: Wilt gij ook nog terug keeren ... ik zie, gij zijt zeer getroffen.... ‘Dat ben ik, dat ben ik,’ antwoordde zij ... en hare stem beefde ... ‘en het is geen wonder, mijn Heer Walraven! maar ... neen! ik verlang het lijk van Kraaijestein toch te zien ...’ en zoo sprekende naderde zij langzaam de kist. Zwijgende en roerloos staarde zij eenige oogenblikken het lijk aan. Eene zachte maar even hoorbare zucht rees uit haar' boezem... Zij leunde met hare linkerhand op den rand der kist, en zich een weinigje voorover buigende,

{==113==} {>>pagina-aanduiding<<}
en met hare regterhand op hem wijzende, zeide zij: ‘Dat is dan het einde van al uw woelen ... dit doodkleed, deze kist het eenige, dat u als uw eigendom in het graf volgen zal ... maar wat ... Walraven! ... wat of nu het lot is van den onsterfelijken geest, die in dit ligchaam gewoond heeft ... o in dat hoofd, dat daar nu zoo magteloos nederligt, zijn alle die aanslagen, alle die plannen gesmeed - ja Wimpje! ja Walraven! nog, nog zijn 'er eenige woeste trekken in zijn gelaat overig ... maar ik zou 'er den man niet in kennen, dien ik niet geheel ten onregt meermalen mijn vervolger noemde.... Zie Wimpje! zie aan deze trekken kunt gij zien, dat hij veel geleden heeft.’ Wimpje begon te schreijen, maar Koo Bronkhorst zeide: ‘Wimpje! wij hebben meer reden, om blij te zijn, dat de Heer Kraaijestein niet meer leeft ... hoe kunt gij tranen over hem storten....’ Onze Vriendin zag Koo met een' verontwaardigenden en bestraffenden blik aan - en ging nog voort met spreken.... ‘Walraven! den man, die hier als een lijk voor ons ligt, zullen nu lieden, die niet in zijne schaduw verdienden te staan, wat hunne bekwaamheden betreft, die met veel zwakker hartstogten, beter opvoeding en gelukkiger omgang met brave vrienden, nog vele zijner gebreken hebben,

{==114==} {>>pagina-aanduiding<<}
lasteren, nu zij hem niet meer behoeven te vreezen - maar hij had zeer voortreffelijke bekwaamheden ... ik heb die door alle zijne gebreken heen gezien.’ En, voegde ik 'er bij, hij had u waarlijk lief.... 't Is nog maar weinige uren geleden, dat deze verstijfde mond mij dat betuigde; en zijne bijna stervende lippen 'er bijvoegden ... ‘Suse Bronkhorst zou ik zoolang niet gespaard hebben ... als ik haar niet liever gehad had, dan ooit eenige andere....’ Nu, nu rezen 'er tranen op in de oogen van Susanna - zij zag nog eens neder op het lijk en ik ontdekte dat 'er een traan uit haar oog op het voorhoofd van den dooden Kraaijestein nederrolde. Of zij dat zelf bemerkte, weet ik niet ... maar zij zeide tegen Wimpje: ‘Genoeg ... ik ben hier genoeg ... misschien te lang geweest....’ Werktuigelijk wendde zij nog eens haar gezigt naar Kraaijestein, en vouwde hare handen zamen. - Zij vroeg mij in het heengaan naar haar vertrek: ‘Waar zich toch Verbergen bevond.’ Ik gaf haar te kennen, dat hij zich op zijne schilderkamer had opgesloten, zeer bedroefd was en zich vele verwijtingen deed. ‘Dat doet hem eer,’ zeide zij, ‘Verbergen heeft een menschelijk ... een gevoelig hart. -’
Juffr. Wimpje zorgde, toen onze vriendin in haar vertrek terug gekomen was, dat zij haren gemakkelijken ziekestoel in een bed verander-
{==115==} {>>pagina-aanduiding<<}
de, en liet haar eene geruime poos, na haar eenig drinken te hebben toegediend, rusten. - Ik maakte ondertusschen met Koo Bronkhorst schikkingen, om het lijk van Kraaijestein naar Montmartre te geleiden. - Ik kon mijn' vriend Verbergen niet bewegen, om ons te vergezellen ... wat de Doctor, wat ik hem verzeker, hij kan het denkbeeld niet verzetten van deel gehad te hebben aan den dood van Kraaijestein. Schoon hij ook geen het minste gevaar loopt van de zijde der Policie, geloof ik, dat voor hem na deze gebeurtenis zijn verblijf in Parijs ondragelijk zijn zal, wanneer ik, zoo als ik vurig hope, door de toenemende beterschap van onze Vriendin, spoedig gelegenheid vinde, om naar Holland terug te keeren. Daar Kraaijestein mij onder anderen te kennen gegeven had, dat hij, gelijk ieder verstandig en redelijk mensch moet begeeren, verlangde, om niet in een kerkgebouw, maar op een der kerkhoven buiten Parijs begraven te worden, heb ik ook heden aan dat zijn verlangen voldaan. Zijn lijkkist is met eene koets, gevolgd door een Fiacre waarin zich Koo Bronkhorst en ik bevonden naar de begraafplaats op Montmartre gebragt. - En ik heb gezorgd, dat 'er eenvoudig op de plaats, waar hij begraven ligt een steen met zijnen naam en de dagteekening van zijnen dood, geplaatst zal worden.... Gij zult gaarne gelooven, mijn Waarde! dat ik, hoeveel

{==116==} {>>pagina-aanduiding<<}
onaangenaams ik ook van den Heer Kraaijestein geleden heb, echter zeer aangedaan was, toen ik de lijkkist, waarin zijn ligchaam besloten was, in het graf zag wegzinken. Lang reeds had ik al de moeite, die hij mij veroorzaakt had, hem vergeven, ja ik had zelfs staande zijne ziekte eene zekere mate van achting voor hem gekregen; en men hecht zich natuurlijk aan de voorwerpen, die ons bij aanhoudendheid omringen. Behalve dat daarenboven het denkbeeld der sterfelijkheid zich bij zoodanig eene gelegenheid zeer natuurlijk in elk menschelijk harte verheft. Ik merkte tot mijn genoegen ook eene zekere weemoedigheid bij Koo Bronkhorst, misschien daaruit eenigzins ontstaande, omdat ik het grootste gedeelte van den weg tusschen Parijs en Montmartre besteed had, om hem met de schim van Louis Kraaijestein als het ware te verzoenen. Bij karakters zoo als dat van Koo is het moeijelijk, om, indien eenmaal eene soort van haat wortel in hun hart geschoten heeft, dien weder uit te roeijen. Opregte vergeeflijkheid houde ik intusschen voor een der duidelijkste kenmerken van eene groote ziel.
Toen het lijk behoorlijk begraven was, keerden wij terstond naar Parijs terug, en aan mijn Hotel gekomen, vond ik daar een geheel ander tooneel, dan ik mij had voorgesteld. Zoo als ik met Koo hetzelve verlaten had, om de laatste eer aan Kraaijestein

{==117==} {>>pagina-aanduiding<<}
te bewijzen, was aan hetzelve de Heer de Klerk de neef van Madam Gibbon aangekomen. Deze zat met Susanna Bronkhorst, hare Zuster en Verbergen in het vertrek der eerste bij elkander. Ik had hem nooit gezien, maar, al had hij zich niet spoedig bekend gemaakt, ik zou het binnen weinige oogenblikken ontdekt hebben, door zijn gedrag ten aanzien van onze vriendin. Zijne geheele ziel, door vreugde en door verrassing geschokt schitterde uit elken blik, dien hij op Susanna sloeg. - Gij begrijpt, dat het mij in deze omstandigheden moeijelijk viel, om mijn post als Executeur te vervullen - met aan Susanna den Uitersten Wil van Kraaijestein ten haren voordeele, te berigten.... Over alles zal ik u bij een' volgenden nader schrijven. De dag vertoont zich weder aan den Hemel en, daar deze waarlijk ook lang genoeg is uitgedijd, zult gij mij ten beste houden, dat ik denzelven eindige. Ik moet ook nog een' brief aan Mej. Bregitta Hoogendorp schrijven, om haar den dood van haar' neef Kraaijestein te berigten maar die zal kort zijn. Nog heden zal ik dezen door een buitengewonen weg verzonden krijgen. Alleen, mijn Waarde! vereer mij toch met eenig antwoord. Ik had met den Heer de Klerk toch immers op iets meêr dan op uwe groete, hoe aangenaam mij die was, mogen hopen. Zeker weet ik, dat deze, zoo al niet om deszelfs inhoud, ten minste

{==118==} {>>pagina-aanduiding<<}
om dat hij tot het couvert van een brief van uwe vriendin Suse verstrekt welkom zijn zal; sta mij intusschen toe, dat ik mij met gevoelens van ware achting en liefde noeme

Uw Dienstwilligste Dienaar en opregte Vriend,

Philip Walraven.

P.S. Wat betreft uw aanbod aan Verbergen wegens de teekeningen, door uwe hand vervaardigd. Hij was zeer opgetogen van blijdschap - en ziet dezelve, hoe eer hoe beter, te gemoet. Vooral was hij zeer te vreden over de kieschheid, waarmede gij hem behandelde, want hij komt daarin met vele groote Geniën overeen, hij heeft geene liefde hoegenaamd voor het geld.


{==119==} {>>pagina-aanduiding<<}

Twee honderd dertigste brief.

Mejuffr. Susanna Bronkhorst aan Mejuffr. Charlotte Elzevier.

Parijs, 24 Junij.

Waardste Vriendin!

Zoodra ik in staat ben, al is het dan ook nog zoo weinig, aan u eigenhandig te schrijven, moet ik dat beproeven. Al het gebrekkige in mijn schrift, want de pen beeft nog door zwakheid in mijne vingers, zal de vriendschap gaarne over het hoofd zien. Ik had niet gedacht, Lotje! dat ik ooit weder eene letter aan u geschreven zou hebben. Ik ben toch, door Gods goedheid, thans weder zoo verre, dat ik eenige uren van den dag opzitte, ja van tijd tot tijd mijne kamer verlate. Veel, oneindig veel verpligtingen heb ik aan den braven Heer Walraven. Een geheel leven van dankbare erkentenis is niet genoegzaam, om hem zijne zorg, zijne-trouw, aan mij bewezen, te vergelden. Ook mijne Doctors en Oppasters hebben mij uitmuntend behandeld, vooral Juffr. Duchene. En zuster Wimpje heeft zich in allen opzigte eene zuster betoond te zijn. Hare overkomst en die van mijnen broeder hebben

{==120==} {>>pagina-aanduiding<<}
met de oppassing veel toegebragt, om mijne herstelling te bespoedigen. Anders zouden de omstandigheden van den Heer Kraaijestein en zijn dood, die op gisteren heeft plaats gehad, meer ter vertraging van mijne beterschap gestrekt hebben.... Die ongelukkige man, Lotje! zal mij niet meêr vervolgen, en ik geloof bijna, zoo God zijne dagen gerekt had, hij zou mij niet meêr vervolgd hebben. Walraven zegt mij, dat hij veel van hem aan u geschreven heeft.... En u zal zeker dan gebleken zijn, dat het ons stervelingen past, ons oordeel op te schorten, wat zijn lot na dezen proefstaat zijn zal, althans ons te onthouden van te bepalen, in hoeverre hij een voorwerp van die barmhartigheid en genade wezen zal, die zelfs de vroomste menschen zoozeer behoeven zullen. - Deze dag, waarop hij begraven is, en ik zijn lijk gezien heb, is zeer aandoenlijk voor mij geweest. Als men kort geleden zelf met den eenen voet in het graf gestaan heeft, zou het gezigt van een lijk, op hetwelke men in geene betrekking dan die van mensch had, zeer aandoenlijke herinneringen geven.... Hoeveel te meer dan van een persoon, die sedert verscheidene maanden in zulk een verband met onze eigen lotgevallen gestaan heeft. - Ondertusschen heeft de Heer Kraaijestein in de laatste dagen van zijn leven kunnen goedvinden mij tot erfgename te stellen van zijne groote bezittingen, met voorbijgang van zijne familie.

{==121==} {>>pagina-aanduiding<<}
Dit, schoon waarschijnlijk eene soort van boete voor de kwellingen, die hij mij zeker veroorzaakt heeft, veroorzaakt mij nieuwe kwelling. Maar mijn hoofd is nog te zwak, om hetzelve daarover te breken. - Zou ik mij daarin door onzen vriend Walraven laten raden? - Heden is ook de Heer Cornelis de Klerk op het onverwachtst, even nadat Kraaijestein's lijk hier uitgedragen was, aangekomen. Ik heb nooit iemand in zulk eene opvolgende vervoering van schrik en vreugde gezien. O, Lotje! Hij meende, dat mijn lijk uitgedragen werd uit dit Hotel, en kwam doodelijk verschrikt en sprakeloos in het vertrek, waarin hij mij levende vond zitten. Mijne krachten laten niet toe, dat ik u dat tooneel beschrijve. Ik hoop, dat spoedig de gelegenheid komen zal, dat ik u dit breedvoeriger melden, of mondeling verhalen kan. - Wimpje zegt, dat ik reeds te lang geschreven heb, en ik geloof, dat zij gelijk heeft, want de letters beginnen voor mijne oogen te dansen. Nu met dit weinige zult gij u voor ditmaal vergenoegen. Groet uwe dierbare ouders - en onze lieve Madam Gibbon. Zeg haar, dat haar neef de Klerk ook aan haar schrijven zal. Dat een brief van uwe hand op dezen weinig beduidenden aangenaam zijn zal, behoef ik u niet te zeggen, die mij onderschrijf,

Uwe Getrouwe Vriendin,

Susanna Bronkhorst.


{==122==} {>>pagina-aanduiding<<}

Twee honderd een en dertigste brief.

De Heer Cornelis de Klerk aan Madam Eleonora Gibbon.

Parijs, 25 Junij.

Slapen kan ik niet, lieve Tante! daartoe is mijn geest in te hevige beweging, schoon het anders de tijd is, dat alle andere menschen slapen, en eenige weinige minuten in haar genot door te brengen, mij aangenaam zijn zou. - Maar het is genoeg - Susanna Bronkhorst heb ik levendig terug gevonden ... en, God zij dank - herstellende. - Gij, gij, mijn Tante! die mij als eene moeder bemint, gij, die weet, hoe mijne geheele ziel vervuld is met liefde voor dat beminnelijk, voor dat aanbiddelijk meisje, gij moogt, gij moet alles weten.
Van mijn reisje van den Haag naar Parijs zal ik u niets melden. Ik zou mij daarvan ook niets kunnen herinneren. Gij weet, hoe ik, toen Juffr. Elzevier den brief van den Heer Walraven las, waarin hij den aanvang der beterschap van Juffrouw Bronkhorst meldde, oogenblikkelijk het besluit nam, om naar Parijs

{==123==} {>>pagina-aanduiding<<}
te vertrekken - en sedert dat oogenblik zweefde mij niets voor den geest, dan het streelend denkbeeld, dat ik die dierbare, welke wij allen onderstelden dood te zijn, levendig te zullen wederzien. Ik had geen gezigt voor de schoone voorwerpen, die mij tusschen Holland en Frankrijk, vooral in Vlaanderen, omringden; ik had geen gehoor voor de gesprekken, die er op de diligences gevoerd werden. - Alleen bestond mijn gesprek in vragen, hoever wij nog van Parijs ons bevonden. Een klein ongelukje, aan het rijtuig overgekomen, veroorzaakte, dat wij ons verscheide uren moesten ophouden. Die tijd viel mij ondragelijk lang. Ik was, toen wij in een hevigen storm de haven van Cork binnenliepen, en ik dus mijn leven gered zag, zoo blij niet, als toen ik nu de torens van Parijs zag. Daar ... daar ... zeide ik in mijn hart, zal ik den schat hervinden, dien ik verloren, voor altijd verloren rekende. Ik huurde, in de voorstad St. Martin gekomen, een siacre, om mij terstond naar het Hotel van den Heer Verbergen te laten brengen. Hoe klopte mij het hart van hoop, van ongeduld. - 'Er rees in mijne ziel eensklaps de treurige gedachte op: zoo ik mij misschien te veel gevleid had met het herstel van Juffrouw Bronkhorst - zoo zij eens weder ingestort ware - en mijne verbeeldingskracht vulde al het overige aan. Eindelijk op de kaai gekomen, waar de Heer Walraven woonde, vroeg mijn postiljon

{==124==} {>>pagina-aanduiding<<}
naar deszelfs Hotel aan een der veelvuldige voorbijgangers. - Een derzelve zeide - ‘'t Is daar, waar men die kist uitdraagt.’ - Ik stak toen het hoofd uit het rijtuig, en vroeg, met den doodsangst zeker op het wezen - ‘Weet gij ook, goede vrouw! wiens lijk daar uitgedragen wordt.’ - ‘Neen! Mijn Heer!’ was het antwoord, ‘schoon ik over de deur wone, weet ik het niet, maar het zal waarschijnlijk dat van eene Hollandsche Dame zijn.... Ja ... ja! ik heb gisteren van den portier gehoord, dat zij dood was.’ Ik was buiten staat, om eenige verdere vragen te doen. Ik zeeg, van schrik verpletterd, in de fiacre. En bijkans geheel wezenloos kwam ik nu voor het Hotel van Walraven. De voerman vroeg aan den portier naar den Heer Walven. Men opende de fiacre, en had zeer veel moeite, om mij, zoo bestorven van schrik, als ik was, uit dezelve te helpen. De portier wees mij den weg naar de appartementen door den Heer Walraven bewoond; ik klom eenige trappen op - opende een deur - trad in een der vertrekken, waar ik niemand vond, dan een knecht, die, zeker verschrikt door mijne verbijstering, mij voor een' zinneloozen aanzag - en ik was niet veel anders. - Men vroeg, wien ik zocht. - Ik ... ik ... (en nu kon ik weder spreken) ik zoek Juffr. Bronkhorst ... en naauwelijks had ik dit woord gesproken, of de deur van het vertrek, waar ...

{==125==} {>>pagina-aanduiding<<}
zij zich levendig bevond, die ik meende, dat ik in eene lijkkist had zien wegvoeren, ging open. - Hare zuster had het gedruisch bemerkt, dat 'er in het nabijzijnde vertrek was. - Daarom opende zij de deur. - Ik zag Susanna levende - sprakeloos trad ik terug - maar een oogenblik daarna, want alles was het werk van eenige oogenblikken, viel ik plotseling voor de voeten van Suse Bronkhorst. - Vergeef het mij - waren de eenige woorden, die ik uit kon brengen.... Juffr. Bronkhorst, welker ontzetting ik niet eens bespeurd had, door de geweldige aandoening, die mij trof, zeide met eene, door de zwakheid, nog flaauwe stem ... ‘Rijs op, Mijn Heer de Klerk! - rijs op.... Gij hebt mij waarlijk doen schrikken; en dat lijkt mij slecht.... Ik had ook zulk eene woestheid niet van u verwacht.’ - Ik rees op - en herhaalde mijn verzoek, om verschooning. - Toen ik haar verhaald had, welke de oorzaak van mijn' schrik geweest was, en welk een schok de vreugde, van haar levende weder te zien, mijnen geest veroorzaakte, voerde zij mij, met eene onnavolgbare minzaamheid, toe: ‘Wie zou ook zoo iets hebben kunnen vermoeden, Mijn Heer! - Wimpje! zorg, dat de Heer de Klerk terstond iets te drinken krijgt.’ - Maar, zeide ik, 'er werd uit dit huis toch een lijk gedragen ... ‘'t Was dat,’ hernam Juffr. Bronkhorst, ‘van den Heer Kraaijestein - gisteren overleden.... Ja,

{==126==} {>>pagina-aanduiding<<}
Mijn Heer! ik zie uwe ontroering; hij is niet meer...maar zeg mij, Mijn Heer! hoe vaart uwe lieve Tante Gibbon?’ - Ik antwoordde - O, nadat wij de brief van Juffr. Elzevier, die den aanvang van uw herstel berigtte, gelezen hebben, schijnt zij te herleven ... maar, tot opdat oogenblik toe, was zij als een moeder, die hare dochter verloren had. Maar ik heb haar slechts kort na dien tijd gesproken, want - o waarom - waarom zou ik verbergen hetgeen u bekend is uit den brief, die u van mij uit Paramaribo ter hand gekomen is - waarom zou ik u verbergen iets, dat mijn aandoeningen elk oogenblik verraden. - Toen ik, met eene onbeschrijfbare vreugde, vernam, dat 'er zich weder gegronde hoop op uw herstel opdeed, gaf mij de liefde, die ik voor u gevoel, vleugels. - Ik moet u groeten van mijne Tante - van Juffr. Lotje. - Beide, beide zullen u schrijven.... Zonder dat ik vrijheid verzocht had, had ik mij werktuigelijk in een fauteuil, naast de bekoorlijke zieke, nedergezet - en zag - of zou mijne verbeelding, mijne vleijende verbeelding, mij dit tooverbeeld geschilderd hebben, - neen! ik zag, lieve Tante, hoe de opregte taal van mijn hart indruk maakte op den geest van Suse - en in het oogenblik, dat hare zuster Wimpje zich had afgezonderd, om eenige verversching voor mij te halen, zeide zij, met eene ongemaakte vriendelijkheid: ‘Ik moet u zeggen, Mijn Heer de Klerk! dat gij u mijn

{==127==} {>>pagina-aanduiding<<}
lot wel zeer aantrekt.... O! dat mijne vrienden mij zooverre boven mijne verdiensten waarderen. Ik heb den brief, waarvan gij spreekt, wel ontvangen, maar mijne omstandigheden zijn zoo droevig, ik zelf ben zoo nabij aan het graf geweest, dat ik aan dat gedeelte, hetwelk gij bedoelt, niet bepaald heb mogen denken. Nog - gij ziet het, Mijn Heer! - nog ben ik te weinig in herstelling gevorderd - nog zijn hier de omstandigheden zoodanig, dat het zelfs wanvoegelijk zijn zou, om daarover te spreken....’ Ik greep ondertusschen hare hand, die zij, dit zeggende, minzaam naar mij uitstrekte. Ik drukte dezelve zachtkens in de mijne - en haar met allen eerbied - en zeker met oogen vol van de teederste liefde aanziende, zeide ik, met eene trillende stem: O Mejuffrouw! vrees niet, dat ik onbescheiden zijn zal; maar verbied mij slechts niet, te mogen hopen.... Met een' grimlach, dien ik een gunstigen uitleg geven wil, zeide zij - ‘Hoe zou ik u kunnen verbieden te hopen?’.... Nu boog ik mij een weinig neder, en drukte onverwacht, en misschien stout genoeg, een' teederen kus op hare hand, die ik nog vasthield. - Met eene soort van schrik wikkelde zij nu hare hand los en zag mij ernstig, zeer ernstig aan. En zeker zou ik eene bestraffing gekregen hebben, was dat oogenblik hare zuster Wimpje niet terug gekeerd. Ik gebruikte een weinig van hetgene zij mij aan-
{==128==} {>>pagina-aanduiding<<}
bood, en mijne hand beefde. ‘Gij beeft nog van den schrik,’ zeide de vriendelijke zuster van Suse Bronkhorst. - Neen! zeide ik ... de schrik is verdwenen, Mejuffrouw! - maar gij hebt gelijk, mijn hand beeft, maar het is van louter vreugde ... en meteen zag ik van ter zijde naar Suse, die juist dat oogenblik haar gelaat van mij afwendde.
De Heer Verbergen kwam nu ook in het vertrek, waar wij ons bevonden; want ik bemerkte weldra wie hij was. Ik kon niet nalaten hem te zeggen, dat zijne kunst mij een der onaangenaamste oogenblikken van mijn leven had doen doorbrengen, maar dat dit nu rijkelijk vergoed was, door het gelukkig onderscheid, dat ik tusschen zijn schilderstuk, dat hij aan Mej. Elzevier gezonden had, en het dierbaar origineel bespeurde, dat nog wel de sporen vertoonde van de waarheid zijner afbeelding, maar tevens mij dat de gegrondste hoop inboezemde, dat eerlang de gelijkenis nog meer verdwijnen zal.... ‘De grondtrekken van het gelaat,’ zeide Verbergen, ‘moeten toch dezelfde geweest zijn, daar ik onderrigt ben, Mijn Heer! dat gij, die Juffrouw Bronkhorst niet dan in een staat van volkomen welvaart gekend had, evenwel oogenblikkelijk haar in den staat van ziekte, waarin ik haar afgebeeld had, herkende.’ - Juffr. Bronkhorst gaf onmiddelijk eene wending aan het gesprek, met eene vriendelijke beschuldiging tegen Verbergen:

{==129==} {>>pagina-aanduiding<<}
Ja, Mijn Heer! gij hebt gemeend, dat gij mijne goede vrienden in Holland een' dienst beweest, met mij, naar ik merke, in eene bijna stervende gestalte voor te stellen ... en gij zijt daarin uitstekend wel geslaagd ... misschien boven uwe eigen verwachting, schoon gij mij niet kwalijk nemen moet, dat ik het altijd onder de bizarre invallen van een schilder tellen zal!’ - ‘O! ik wenschte,’ zeide hij, met een' zeer treurigen en donkeren blik, ‘o! ik wenschte, dat het die daad in mijn leven was, waarover ik mij het meeste beklaagde ... maar ... maar ik wil u niet lastig vallen met mijne ... pijnigende gedachten.’... Dit zeggende verwijderde hij zich - en ik bleef met Juffr. Susanna Bronkhorst spreken over u en over hare vriendin Lotje, - Na eene geruime wijl bij haar gezeten te hebben, kwam de Heer Walraven, vergezeld van Suse's broeder, terug, beide in het zwart gekleed. Zij hadden het lijk van Kraaijestein, naar ik bemerkte, naar het graf begeleid. Mej. Susanna ontzette zigtbaar bij hunne terugkomst, en ik maakte een kompliment over mijne vrijpostigheid. ‘Het verheugt mij,’ zeide de Heer Walraven, ‘dat gij onze vriendin Bronkhorst zeker veel beter hebt gevonden, dan gij u haar hadt kunnen voorstellen. Gij hebt buiten twijfel reeds vernomen, hoe het met den Heer Kraaijestein is afgeloopen. Den treurigen pligt der begrafenis heb-
{==130==} {>>pagina-aanduiding<<}
ben mijn Heer Bronkhorst en ik aan hem volbragt. Waarlijk ik ben dieper aangedaan geweest dan ik mijzelven had voorgesteld.’ ‘Geen wonder,’ zeide Juffr. Bronkhorst, ‘geen wonder, indien gij uw gedachte gaan liet over het leven, dat hij geleid had, wiens lijk gij tot het graf verzelde; - indien gij bedacht, wie hij
geweest was, en wie hij had kunnen zijn.’
Daar nu zich, naar het gevoelen van den Heer Walraven, te veel personen in het vertrek van Juffr. Bronkhorst bevonden, verzocht hij, dat wij in het naastbijgelegen zouden gaan, en Juffr. Bronkhorst, dat zij ons zou volgen. Deze beloofde zulks, maar zou eerst nog een weinig in haar' stoel rusten, omdat zij door het een en ander zich eenigzins vermoeid gevoelde. - In het ander vertrek gekomen, gaf mij de Heer Walraven een breedvoerig berigt wegens den dood van den Heer Kraaijestein, en hoe hij door denzelven tot zijn Executeur was aangesteld. Ik moet betuigen, dat ik zelden iemand ontmoet heb, die, naar mijne gedachte, bij zijn eerste voorkomen meer gevoel van achting inboezemt, en wiens gelaat meer eene mannelijke rustigheid, zachtaardigheid en bedachtzaamheid tevens uitdrukt. Zijne vriendelijkheid jegens mij was uitstekend, doch hij gaf, schoon op eene zeer bescheidene wijze, te kennen, dat hij mijne wenschen, ten opzigte van Juffr. Bronkhorst, doorgrondde, en dat

{==131==} {>>pagina-aanduiding<<}
bij hoopte, dat ik gelukkiger dan hij slagen zou. Maar, wanneer ik in overweging neme alle de voortreffelijkheden, die de Heer Walraven boven mij bezit, en dat zelfs Juffrouw Bronkhorst hem heeft kunnen afslaan, als Echtgenoot, in oogenblikken, toen zij door den Heer Kraaijestein, zoo deerlijk vervolgd werd - o hoe dwaas ben ik, die mijne minderheid nu zoo duidelijk zie, om mij een oogenblik te vleijen, als of de vriendelijke wijze, waarop ik door Juffrouw Bronkhorst ontvangen ben, eenige verdere strekking zou kunnen krijgen... Waarschijnlijk, hoogstwaarschijnlijk is het vriendelijkheid, vermengd misschien met eenig medelijden over de dwaasheid mijner hoop, waaruit ik iets gunstigs zou willen afleiden. - En hoe zou zij, die zelfs jegens den man, die haar maanden wreed vervolgd heeft, en door de uitwerksels van wiens vervolgingen zij op den rand van het graf gebragt is, maar zeldzaam, zoo als gij mij verhaald hebt, zich in hevige bewoordingen uitliet - niet alleen hem alle zijne daden, omtrent haar gepleegd, vergeven - maar, zoo als Walraven mij verhaald heeft, zelfs tranen bij zijn lijk gestort heeft, hoe zou zij onvriendelijk of preutsch kunnen zijn tegen een' jongeling, die alleen de verwaandheid heeft van haar te beminnen, en misschien geene andere aanspraak op hare wederliefde, dan zijne liefde - en, tegen u,

{==132==} {>>pagina-aanduiding<<}
mijne Tante! mag ik dit mogelijk zeggen - een gevoel voor het schoone - en eene welmeenende zucht, om zooveel mogelijk zijne pligten te vervullen. Maar zou ik daarom eene Susanna Bronkhorst waardig zijn?
Welk een tooneel, waarde Tante! heb ik bijgewoond, toen Juffrouw Bronkhorst in het vertrek van den Heer Walraven gekomen was. Toen wij daar bij elkander zaten, want Verbergen was ook terug gekomen, zeide de Heer Walraven tegen Juffr. Bronkhorst. - ‘Gij weet, Mejuffrouw! dat ik tot Executeur van den Uitersten Wil van den Heer Kraaijestein ben aangesteld; en daar door zijn' dood die wil bekrachtigd is, moet ik in gevolge van denzelven handelen - en’ (hier kreeg hij een papier uit zijn zak) ‘aan u, die hij aangesteld heeft als zijne eenige en Universele Erfgename, zijn Testament mededeelen.’ ‘Hoe mijn Heer!’ zeide Juffr. Bronkhorst - ‘mij, tot zijne erfgename?’... ‘Ja,’ antwoordde de Heer Walraven, ‘geheel - behalve eenige weinige legaten, die op een' boedel als de zijne niets beteekenen.... Ik heb het aangemerkt als een bewijs van berouw en van liefde.... De inhoud van zijn Testament is mij bekend; maar niet die van den brief, aan welken hij, die anders een zoo vlugge schrijver was, verscheidene uren van de laatste dagen van zijn leven besteed heeft, en

{==133==} {>>pagina-aanduiding<<}
dien hij de kracht niet meer had om te verzegelen; het geen ik verrigt heb, en toen bij zijn Testament gelegd heb, om aan u over te reiken, nadat ik u zijn Testament zou hebben voorgelezen. Ik zie, dat gij zeer verbaasd staat, maar ik zeide heden morgen, toen wij bij het lijk stonden, niet zonder reden, dat hij u waarlijk lief had.... Is het mij geoorloofd u zijn' Uitersten Wil voor te lezen?’ -
Juffr. Bronkhorst boog zich, en de Heer Walraven las denzelven daarop voor. Het Testament was in het Fransch gesteld en kwam in de hoofdzaak daarop neder, dat hij Mejuffr. Susanna Bronkhorst aanstelde tot de eenige erfgenaam van alle zijne goederen, van welk eenen aard ook. - Aan den Heer Walraven had hij, behalve een' zeer kostbaren ring, zijne uitmuntende Bibliotheek gemaakt, daar uitdrukkelijk bijvoegende, omdat de Heer Walraven bij voorraad volstrekt geweigerd had iets voor den post van Executeur te willen nemen, of eenig andere vergoeding voor zijne moeite; - aan den Heer Verbergen had hij mede een zeer fraaijen ring gemaakt, en alle de prenten, teekeningen en schilderijen, die hij zelf gedeeltelijk uit Italie had medegebragt, benevens eenige fraaije antieken enz. zoo tot een bewijs van zijne erkentenis voor het geen hij de laatste dagen van zijne ongelukkig leven door zijne zorgvuldige oppassing genoten had, als dat hij hem geheel ver-
{==134==} {>>pagina-aanduiding<<}
geeft hetgeen tusschen hen beide eenmaal gepasseerd was. - Aan Koo Bronkhorst, een gouden snuifdoos met zijn familiewapen, schoon geëmailleerd en aan Juffr. Wilhelmina Bronkhorst - een paarelsnoer van wijlen zijne Mama, zoo hij meende van groote waarde, ten ware dit Susanna verkoos te behouden, dan zooveel, als hetzelve zou gewaardeerd worden in geld. - Voorts een legaat van vijf duizend Guldens, een ring en eenige jagtgeweren aan zekeren Heer de Graaf en verder eenige kleinigheden aan mij onbekende personen. - Na de lezing van dit Testament volgde eene groote stilte - en de Heer Walraven gaf aan Juffr. Bronkhorst den brief van den Heer Kraaijestein. ‘Ik kan,’ zeide zij, dien aanvattende, ‘immers niet geacht worden, de
erfmaking van den Heer Kraaijestein door het aanvaarden van dezen brief, aangenomen te hebben ... want ik ben te zeer getroffen door dit geval, dan dat ik met die bedaardheid, welke ik in eene zoo belangrijke zaak noodig en pligtmatig acht, zou kunnen handelen. Waarlijk de Heer Kraaijestein heeft aan mij geene verpligtingen gehad, en ik zou niet gaarne een oogenblik den schijn willen hebben, als of hij die immer mogt gehad hebben. - Het zij dan berouw het zij het dan zekere soort van liefde is, of beide gemengd, die hem tot deze bijzondere making bewogen hebben; ik vrees,
    
{==135==} {>>pagina-aanduiding<<}
dat hij zelfs daarin onregtvaardigheden begaan heeft. Te Reenen heeft hij althans nog eene Oud-tante, deze heb ik niet gemerkt, dat hij eenigermate bedacht heeft. - En hoe slecht een voorwerp Saartje Lindenberg ook zij, van haar heb ik ook geen woord gehoord - zelfs niet van den jongen Toby, die waarschijnlijk, volgens het regt der natuur, zijn eenige geheele erfgenaam zou behooren te zijn.... Ik neem dus dezen brief niet aan, mijn Heer Walraven, ten zij gij mij vooraf verzekert ... dat daaruit nietkan opgemaakt worden, dat ik berust in de laatste dispositie van den Heer Kraaijestein...’ De Heer Walraven zeide, dat, schoon hem de inhoud van den brief onbekend was, hij geene termen vond, om zwarigheid te maken, om uit dien hoofde den brief te openen, alzoo 'er op het opschrift alleen Stond: ‘Aan Susanna Bronkhorst - na mijnen dood en de lectuur van mijn' Uitersten Wil.’
‘Nu mij op deze verklaring verlatende, en des noods mij daarop willende beroepen, zal ik den brief aannemen, en openen,’ was het antwoord. - Terwijl zij den brief opende zeide de Heer Walraven: ‘Wat uwe zwarigheid aangaat omtrent zijne Oud-tante. Deze Dame heeft hij mij beschreven als uitermate rijk - stokoud - en ten uiterste gierig. - Wat Saartje Lindenberg be-
{==136==} {>>pagina-aanduiding<<}
treft en Toby.... Ik heb lang en vruchteloos ten behoeve van dezelven bij hem aangehouden. Hij was op de eerste fel verbitterd geraakt door een' harer laatste brieven, en wat zijne betrekking op Toby betreft.... Twijselachtig, veel te twijfelachtig was die, dan dat hij zich dien jongen bekreunen wilde. Hij wilde in den geest van Juffrouw Bronkhorst, het herdenken noch aan Toby noch aan deszelfs moeder in dien Uitersten Wil opwekken.’ ‘Hij heeft mij toch weinig gekend, mijn Heer Walraven,’ zeide zij, ‘eene edelmoedige beschikking vooral ten aanzien van dat kind, zou bij mij eene beweegreden hebben kunnen uitmaken, om in zijne beschikking te berusten ...’ en zoo sprekende gaf zij den brief van Kraaijestein geopend aan den Heer Walraven over. ‘Lees hem, lees hem vrij voor - 'er zullen toch geene bijzonderheden in staan, die voor een van ons, zoo als wij hier gezeten zijn, een geheim behoeven te zijn - of zoo zij het al waren, vertrouw ik van de bescheidenheid van den minst bij mij bekenden, dat hij dan dezelve verzwijgen kan.’ Dit zeggende liet zij haar oog op mij vallen. En schoon ik hier dus den laagsten rang bekleedde, streelende was mij die ontdekking van haar vertrouwen ten mijnen aanzien. Walraven las hierop den brief ... welks inhoud mij bewees den hoogen, den voortreffelijken aanleg

{==137==} {>>pagina-aanduiding<<}
van den Heer Kraaijestein - en ons allen in zekere verrukking bragt. - Er was eene passage in, die mij en geen ander kon bedoelen.... Ik had toen gelijk bijna staande de geheele lezing van den brief mijn oog, zooveel ik durfde, op Juffr. Bronkhorst gevestigd ... ja bij die passage vertoonde zich een beminnelijk blosje op haar gelaat, en zij sloeg de oogen neder.... O Tante! Tante! vergeef mijne dwaasheid, dat zij uit zulke kleinigheden hoop schept. Laat mij die hoop behouden, althans neem haar niet eensklaps weg, of gij zoudt mij ongelukkiger maken dan uw hart mij wenschen kan. Geloof mij, dat de hoop niet zoo geheel mijne oogen verblindt, of ik aanschouw duidelijk de steilte van den hoogmoed, die ik zelf door mijn gewaagd aanzoek beklommen heb: ik voorzie den vreesselijken val, waarmede ik zal nederstorten. Zij zij die eenen verstandigen braven en edelmoedigen Walraven.... Zij die een' geestigen, vernuftigen, bevalligen en schranderen Kraaijestein heeft afgewezen ... zou in mij behagen kunnen scheppen ... zou mij door hare hand den gelukkigen man maken ... en echter ... ik wil hopen....
Doch ik wil u, met mijne klagten niet vervelen, liever zal ik dezen eindigen, met de groete, die mij Juffr. Bronkhorst wetende, dat ik schrijven zou met zooveel nadruks heeft aanbevolen. Zij hoopt in het kort ook aan u

{==138==} {>>pagina-aanduiding<<}
te zullen kunnen schrijven.... O indien zij u over mij schreef, dan immers zult gij, zooveel mogelijk, mijn geluk bevorderen ... maar hoe zou ik daaraan twijfelen, die uwe hartelijke en moederlijke liefde ken, welke gij toedraagt aan hem, die zich met kinderlijke wederliefde en eerbied teekent

Uw hartelijk genegen Neef

Cornelis de Klerk.


{==139==} {>>pagina-aanduiding<<}

Twee honderd twee en fertigste brief.

De Heer Louis Kraaijestein aan Mejuffr. Susanna Bronkhorst.

Parijs, 22 Junij.

Mejuffrouw!

Als gij dezen ontvangen zult, zal ik niet meer zijn. Ik zal hem doen wegleggen bij mijnen Uitersten Wil, welks uitvoering de Heer Walraven op zich genomen heeft. Deszelfs inhoud zal u bekend zijn, als gij dezen zult lezen. - Zoo gij ooit op mijne brieven eenige acht sloegt, zal u het verschil, dat tusschen mijn schrift plaats heeft, zullen de ellendige letters, die ik, echter met veel moeite, make, overtuigen, dat ik in een' zeer slechten en zwakken staat was, toen ik dezen schreef, welken het mij moeijelijk zal vallen te voltooijen ... schoon ik hoop, dat de broze draad van mijn ellendig leven nog zoolang zal gerekt worden. - Mijne Uiterste Wil zal u getoond hebben, Mejuffrouw! dat, welke ongunstige denkbeelden gij ook over mij moogt gekoesterd hebben, en hoezeer ik gaarne erken, dat dit

{==140==} {>>pagina-aanduiding<<}
geheel aan mij toe te schrijven was, 'er echter door al het onbezonnene, door mij ten uwen aanzien gepleegd, eene zekere achting heenschitterde. Ja laat ik het u uit mijn graf mogen toeroepen, want deze letters zullen tot u spreken, als ik daarin rust. 't Was niet alleen uwe ligchamelijke schoonheid, hoe voortreffelijk ook, hoe zeer alles overtreffende, wat ik immer gezien had; 't was niet alleen de opbruisende hartstogt van zinnelijkheid, door uwe bevalligheden ontstoken, die mij, op eene, hoe onwaardige wijze ook, naar uw bezit deden reikhalzen ... neen! gij bezit hoedanigheden, van eenen uitstekender aard, die mij, weinige oogenblikken, uitgezonderd, oogenblikken, die ik, met de grootste verachting voor mij zelven herdenk, altijd als ik in uwe tegenwoordigheid was, met een ontzag vervulden, dat mij terug hield, van een bedrijf, dat buiten eenige weinigen, die, door het verstandigste en beste gedeelte der Maatschappij voor derzelver uitvaagsel gehouden worden, de verfoeijing van alle braven, de vervloeking van alle gevoeligen op mij zou geladen hebben. Ja, Mejuffrouw! waarom zou ik het mij nu schamen te zeggen, ik had achting voor uwe deugd ... en tot welk eene hoogte mijne hartstogt te Sevres opgewonden ware ... hoe nabij ik was aan het plegen van de grootste misdaad, die ik tegen u begaan kon.... De moed, die uwe Deugd u inboezemde, toen

{==141==} {>>pagina-aanduiding<<}
gij God badt, om u door een genadigen bliksemstraal weg te nemen, deed mij aarzelen.... En, waarom zou ik het nu niet bekennen, na dat ik u verloren had - na dat ik door een reeks van noodlottigheden aan dit ziekbed gekluisterd ben, en vooral nu ik alle oogenblikken den slag des doods te gemoet zie, is het mij uit uw geheel gedrag gebleken, dat de Deugd iets wezenlijks is ... en ik geloof, in waarheid, dat die ongemaakte, onafgebroken poging, om goed te zijn, welke in uw geheel heel karakter doorblinkt, over uwe bekoorlijkheden van eenen lageren rang, als ik ze zoo noemen durf, een' zweem van heiligheid verspreiden, die als met eene goddelijke kracht uwe vijanden terug doet treden.

Ik vat mijne pen weder op, die mijne zwakheid mij deed nederleggen.... Verschoon dus het gebrek aan zamenhang, dat gij waarschijnlijk in de Fragmenten van eenen stervenden vinden zult.... Ik weet zeer wel, Mejuffrouw! welk een' prijs gij stelt, op het bezit van schatten. Gij houdt, althans wanneer men die zoo als ik, niet door eigen vlijt verworven, maar door een' zamenloop van omstandigheden en erfenissen ontvangen heeft, voor die toevalligheden, welke den bezitter geene waarde altoos bijzetten, ten zij hij dezelve verstandig en

{==142==} {>>pagina-aanduiding<<}
tot algemeen welzijn besteedt.... Ondertusschen ben ik, helaas! zoo arm in het midden van aanzienlijke bezittingen, dat ik u niets, dan die aangeërfde schatten kan aanbieden, (welke ik, als gij dezen lezen zult, door den dood moet achterlaten) als een openbaar blijk der achting, welke ik u heb toegedragen. Ik heb van dezelve niets anders dan een onwaardig gebruik gemaakt. In mijne handen zijn de schatten niet anders dan werktuigen tot mijn eigen verderf geweest. - Zij hebben mij ten dienst gestaan, om zooveel te ruimer bot te vieren in schandelijke losbandigheden - en voor het overige waren zij de dienaressen van mijnen hoogmood.

O hoe bezwaarlijk valt mij het schrijven, ik had het over eenige uren gestaakt, hopende, dat het na die rust beter gaan zou ... maar ik bemerk, dat mijne krachten reeds weder verminderd zijn. Mejuffrouw! Ik hoop, dat gij niets vernederends vinden zult in het aanbod van die bezittingen, welke ik achter zal gelaten hebben, als gij dezen leest. Beschouwt ze toch niet, uit een oogpunt, als of zij u door mij als eene soort van vergoeding voor de beleedigingen, welke ik u heb aangedaan, werden aangeboden. Geloof niet, dat 'er zulk een dwaas begrip in mij opkomt,

{==143==} {>>pagina-aanduiding<<}
dat ik ze daarvoor houden kan.... Ik betuig u, dat ik niet weet, welke de vergoeding daarvoor zou kunnen wezen. - Misschien ... misschien ... maar mijne omstandigheden beletten mij zelfs te hopen ... neen! neen! ijdele hoop....

Gisteren heb ik niet verder kunnen schrijven - en ... o! ik geloof niet, dat ik dezen zal kunnen ten einde brengen.... Ik wil mij haasten ... maar mijne krachten ontbreken mij, om zelfs eenen matigen spoed te maken.... Ik vrees, dat gij zelfs mijne letters bezwaarlijk zult kunnen lezen.... Mejuffrouw! ik heb u tot mijne erfgenaame aangesteld, omdat ik geene persoon kende, die van het overschot van mijne bezittingen een waardiger en nuttiger gebruik zou maken.... Ik ben een slecht zeer slecht rentmeester geweest. - Ik heb verdiend, dat men mij de aanzienlijke schatten, mij te beurt gevallen, misgunde ... dat men mij als een dwazen, hoogmoedigen Rijken vervloekte ... maar gij, gij, Mejuffrouw! toon gij, (o en dat zult gij zeker, zoo gij u verwaardigt, om mijn aanbod aan te nemen) toon gij, welke zegeningen schatten verspreiden kunnen, als zij bestuurd worden, door wijsheid, edelmoedigheid en liefde. En dan, dan misschien; zal nog de een of andere, die weet,

{==144==} {>>pagina-aanduiding<<}
dat ik u tot mijne erfgename heb aangesteld, dit zoo al niet mijn eenig goed bedrijf ... ten minste mijnen gelukkigsten inval heeten....

De Doctor heeft mijn' half afgeschreven brief op mijn bed zien liggen, en mij gevraagd, of ik de weinige uren, die ik te leven schijn te hebben, nog wilde verkorten, dat ik als dan maar voortvaren moet met schrijven.... Dit vonnis, dit doodvonnis is mij zeer onaangenaam in de ooren geklonken. Evenwel ik wil u dit nog zeggen, Mejuffrouw! Bekommer u niet, als of ik door u tot erfgenaam te stellen, daardoor iemand mijner bloedverwanten benadeele. Alle mijne goederen zouden moeten vervallen op een Oud-tante, in welker handen zij werktuigen der gierigheid zouden worden.... Zij heeft geene behoefte, dan van schatten te bezitten, welke zij niet noodig heeft. Immers aan zoodanig eene zoudt gij niet verlangen, dat die toevalligheden in handen kwamen, om na eenigen tijd mij dienstbaar geweest te zijn, in mijne woeste bedrijven, nu nog voor eene poos, langer of korter, naar den duur van het langwijlig leven van eene gierige vrouw, opgesloten te worden in eene gevangenis ... neen! Suse! Och laat ik bijna stervende u eenmaal zoo vertrouwelijk mogen noemen, neem mijne bezittingen aan - maak

{==145==} {>>pagina-aanduiding<<}
'er u zelve en anderen gelukkig mede - voorkom, dat men mij in mijn graf vervloeke.

Ik moet... ik moet... hoe bezwaarlijk het mij ook valle, hier nog iets ... bijvoegen.... Leef eglukkig... o beminnelijkste en braafste, die ik gekend heb ... o dat zeker jongeling, van welken ik maar eenmaal heb hooren reppen, die zich thans misschien nog aan de overzijde der zee bevindt... zoo hij het geluk heeft u te behagen, door opregte teederheid en eene reine liefde al het leed vergoede, dat ik u berokkend heb; en u die zaligheden genieten doe, welke ... gij misschien met mij zoudt hebben kunnen smaken, indien ik mijnen aanleg... o verschoon, dat ik eindige.... Zijt gelukig - en zoo mijne laatste schikkingen daartoe iets mogten toebrengen, denk dan, zoo het uwe genoegens niet verbittert, somtijds nog aan den

ongelukkigen

Kraaijestein.


{==146==} {>>pagina-aanduiding<<}

Twee honderd drie en dertigste brief.

De Heer Philip Walraven aan Mejuffr. Charlotte Elzevier.

Parijs, 30 Junij.

Mejuffrouw en zeer geachte Vriendin!

[Deze brief vangt aan met aan Mej. Elzevier een uitvoerig verslag te geven, hoedanig zich de overgifte van het Testament en den Brief van Kraaijestein heeft toegedragen, doch daar dit genoegzaam, behalve den stijl, overeenkomt met hetgeen in den CCXXXI. Brief voorkomt, is dit hier achterwege gelaten en best geoordeeld met het volgende gedeelte van den brief te beginnen.] Gij ziet hieruit, Mejuffrouw! dat deze schikking van Kraaijestein haar in zekeren maalstroom brengt. Het zou mij ondertusschen ten alleruiterste aangenaam wezen, indien zij in dezelve berustte. Daardoor immers heeft zij, als door den slag van eene tooverroede driemaal meêr goederen in haar bezit, dan zij anders, als de Dochter van den Heer Bronkhorst, zoo die in staat gebleven ware, ooit zou bezeten hebben; en zij zal daardoor bekwaam

{==147==} {>>pagina-aanduiding<<}
zijn, om aan de begeerte van haar weldadig hart den vollen teugel te vieren. Ik heb haar dit reeds verscheide malen onder het oog gebragt, en ik geloof in waarheid, dat dit zwaarder op haar hart weegt, dan alle overige beweegredenen, onmiddelijk van haarzelve ontleend. Gisteren met haar sprekende voerde zij mij tegen: ‘Ik weet wel, mijn Heer! dat men zich niet te veel aan de gedachten en aan de vermoedens der dikwerf wangunstige en achterdochtige wereld storen moet; maar onderstel eens, dat ik alle andere zwarigheden te boven kwam, die 'er voor mij liggen in het aanvaarden van de nalatenschap van den Heer Kraaijestein, zal men zich in het Vaderland niet verbeelden moeten, dat de geschiedenis een' geheel anderen loop gehad heeft; dat mijne betrekking tot den Heer Kraaijestein veel grooter geweest is, dan immer plaats had. Die gedachte, dat vermoeden zou mij ondragelijk zijn. Daarenboven hoevelen zijn 'er, die door zijne losbandigheid volmaakt ongelukkig geworden zijn; en die alle heeft hij, naar mijne gedachten, op eene misdadige wijze voorbijgezien. Hij heeft zich bij mij nooit op eenige de geringste gunst, op eenig het minste blijk van genegenheid met eenig regt kunnen beroemen, en mij maakt hij bezitster van zijn verbazend vermogen. Welk een' kreet zullen die ongelukkige door hem

{==148==} {>>pagina-aanduiding<<}
bedorvene schepsels hier over en wel tegen mij aanheffen!’
Ik antwoordde hierop: Mejuffrouw! Ik voel duidelijk, ja ik heb ook wel gevreesd, dat gij zulke tegenwerpingen maken zoudt. Maar mij dunkt uw geval heeft te veel gerucht gemaakt. Het is alles te openbaar bekend, hoe sedert verscheide maanden de Heer Kraaijestein u op allerhande wijzen beleedigd en vervolgd heeft. 'Er is ja een vreemd geslacht van achterdochtige menschen, die zich vermakende met de verstgezochte uitleggingen van zeer eenvoudige zaken, en de hoogste eer stellende in door eene gemaakte schranderheid verborgenheden en boosheden te vinden, waar alles klaar, en duidelijk, en zonder eenig inmengsel van boosheid is, maar wie zou zich aan die ergdenkenden, die mogelijk zooveel kwaad van hunne naasten onderstellen, omdat zij in hunne eigen harten zoovele aanleidingen tot snoodheid ontdekken of misschien omdat zij in der daad zelve zoo boos zijn, langer dan eenige weinige oogenblikken storen, en daarom zijn eigen belang en dat van anderen verwaarloozen: en wat uwe aanmerking betreft, dat de Heer Kraaijestein, om de meisjes, die hij ongelukkig gemaakt heeft, had behooren te denken, schoon ik ja van uw gevoelen ben, dat zulk eene schikking het hart van den Heer Kraaijestein eer zou hebben aangedaan, schijnt het mij echter toe, dat het u met reden

{==149==} {>>pagina-aanduiding<<}
huiverig zou gemaakt hebben, om de nalatenschap van den Heer Kraaijestein te deelen met meisjes, welker namen gij niet gaarne met den uwen als op eene lijst zoudt gesteld zien. Het staat daarenbove nog aan u, om, als zich de gelegenheid aanbiedt, aan die ongelukkigen bewijzen edelmoedigheid te geven. Ik geloof zelfs, dat gij hierdoor eenigermate in den geest van den Heer Kraaijestein zult handelen; want oorspronkelijk was hij toch van een edelmoedige karakter, gelijk alle waarlijk groote mannen zijn. Omtrent Saartje Lindenberg echter, en Toby bovenal schijnt hij zeer onedelmoedig gehandeldte hebben, doch daartoe heeft zeker aanleiding gegeven de verregaande haat, dien zij niet kon nalaten bij herhaling tegen u aan den dag te leggen. Na zijnen dood heb ik een' brief van deze diep, en zoo ik vrees onhersteibaar, vallene ontvangen: en zoo de inhoud (*) niet al te ijsselijk was, dan zou ik hem u mededeelen. - Het blijkt mij daaruit, dat zij met de meeste dames van die soort eene verregaande spilzucht gemeen heeft. En geloof vrij, dat dit aan den Heer Kraaijestein niet onbekend was. Ik heb uit eenige aanteekeningen van hem reeds ontdekt, welke aanzienlijke sommen hij haar van tijd tot tijd gegeven heeft in den loop van weinige maanden. Zoo ik

{==150==} {>>pagina-aanduiding<<}
niet in het karakter van Saartje Lindenberg dole, zou zij in staat zijn, om een alleraanzienlijkst legaat in weinige maanden, ja degeheele nalatenschap van Kraaijestein binnen weinige jaren, tot den laatsten penning, te verspillen. Daar zij echter op den rand der afgrijsselijkste wanhoop verkeerde, heb ik mij verpligt geacht, om bij den brief, waarin ik haar den dood van den Heer Kraaijestein berigt heb, een wissel op Amsterdam, van omtrent vierhonderd guldens, te voegen. - Juffr. Bronkhorst betoonde zich hierover zeer vergenoegd: en ons gesprek over het al of niet aanvaarden der erfenis voortzettende, heb ik hoop, dat zij de verstandige partij kiezen zal met dezelve aantenemen, te meer, daar haar Papa's omstandigheden hier door zouden verbeterd kunnen worden. Zij maakt ja ook eenige zwarigheid, uit hoofde van zeker Fideicommissair verband, waaromtrent eenige twijfel zou kunnen vallen, of dat niet terug zou moeten keeren tot Mej. Hoogendorp, daar Kraaijestein zonder wettige descendenten is overleden, schoon ik geloof, dat het goed bij den dood van Kraaijesteins vader reeds los geweest is. Evenwel dit zou moeten opgehelderd worden uit eene naauwkeuriger geslachtlijst, dan die ik onder de papieren van den Heer Kraaijestein hier gevonden heb. Het is een Fideicommissair Verband van de zeventiende Eeuw. Welk een uitgestrekte zorg bekruipt de menschen, om meer dan een eeuw nog beschikkingen te hebben over goederen, die voor

{==151==} {>>pagina-aanduiding<<}
hun alle waardij verloren hebben. Zeker zijn er gevallen, waarin het gelukkig is, dat 'er zulke verbanden op goederen gelegd kunnen worden. De weldadige grootvader, die een' doorbrengenden zoon heeft, kan daardoor de armoede van zijne kleinkinderen voorkomen.... Dat is zeer geoorloofd, dat is zeer billijk, maar het is, op zijn zachtst genomen, dwaze bemoeizucht, het beheer zijner penningen te behouden over een nog ongeboren geslacht - en hoe dikwerf is ook de Souverein genoodzaakt, om zulke dwaze erfmakingen zoodanig te wijzigen of wel geheel te vernietigen, als de behoeften der nakomelingen, of de omstandigheden der tijden gebieden. Juffr. Bronkhorst bekommert zich, zoo zij al overging tot het aanvaarden dier erfenis, dat zij misschien van Kraaijesteins familie daardoor in onaangenaamheden zou gewikkeld worden; maar behalve, dat het over een klein gedeelte der nalatenschap loopt, kan ik mij, al was de som driemalen zoo groot, niet verbeelden, dat zich de oude Mej. Hoogendorp, die zooverre in jaren gevorderd is, zich de moeite geven zou, om wegens de dispositie van haren achterneef te reppen, welke men bijna zeggen mag, dat de eenige goede daad is, waarom zijne familie hem zal durven noemen.
Met het herstel van uwe vriendin gaat het zoo uit muntend als wij kunnen wenschen, als het weer zoo fraai blijft gaan wij morgen een klein
    
{==152==} {>>pagina-aanduiding<<}
toertje doen, dat voortaan te gemakkelijker zal kunnen geschieden, daar ras onze Hollandsche colonie, zoo als ik het noem, tot vier personen zal ingekrompen zijn. - Eerstdaags zal Koo Bronkhorst, omdat hij een' brief van zijne patronen uit Rotterdam ontvangen had, waarin de toenemende ongesteldheid van den ouden Heer van der Mei gemeld werd, vertrekken... en mijn vriend Verbergen omtrent dien zelfden tijd, zijne reis naar Straatsburg aannemen. Al het genoegen is voor hem weg, nu de Heer Kraaijenstein gestorven is. Hij blijft zich zelven beschouwen als in zekeren zin den moordenaar van dien Heer - en alles herinnert hem hier zijne misdaad. Ik oordeelde het zelf best, dat hij, dewijl hij op dit punt wat te sterk naar mijne gedachte blijft hechten, en daar hij van eene zoo levendige verbeeldingskracht is, zich hoe eer hoe beter van hier verwijdert. Ik begon somtijds eenige bezorgdheid voor hem te gevoelen, of hij zich de zaak te sterk aantrok. Onder anderen, twee dagen na de begrafenis stond hij aan mijne zijde, en zijn oog viel op den spiegel. ‘Weet gij wel’, zeide hij, ‘wat schilderstuk ik denk onderhanden te nemen?’ Ik antwoordde, dat ik dit niet gemakkelijk kon gissen. - ‘Ik zal’, zeide hij, ‘eerstdaags eene afbeelding van Kaïn maken, daar hij, met bloedschuld bevlekt, door de eenzame wereld doolt, en in elk ridselend blad den naderenden voetstap

{==153==} {>>pagina-aanduiding<<}
van eenen bloedwreker meent te ontdekken.’ - Welk eene vreemde keus, welk een somber onderwerp, merkte ik aan. - Hoe komt gij daartoe? - ‘Om dat ik,’ antwoordde hij, ‘een zoo voortreffelijk model heb, als ik in den spiegel zie.’ - Als gij in den spiegel ziet? hernam ik. - ‘Ja! ja!’ voerde hij mij met drift tegen, ‘Kunt gij de bloedschuld niet in deze trekken lezen? ... Ziet gij niet in mijne trekken den moordenaar van Kraaijestein?’ ... Ik ontzette een weinig, toen hij dit zeide, maar herstelde mij oogenblikkelijk, zeggende: Nu mijn Vriend! zijt gij deerlijk aan het overdrijven. Kraaijestein zou een zoo slecht model van den onschuldigen Abel opleveren, als gij van den broedermoordenaar Kaïn. Ik moet u opregt betuigen, dat ik van de bloedschuld niets op uw aangezigt lezen kan. ‘Ik voel deze echter ook hier,’ zeide hij op zijn hart wijzende, ‘en zoo gij nog de trekken niet op mijn gelaat kunt lezen - zij zitten reeds in mijn hart.’ ... Hoe ongelukkig is het, Mejuffrouw! wanneer zich gevoelige lieden, die van eene sterke verbeeldingskracht zijn, aan eenig wanbedrijf van beteekenis schuldig maken. Hoe menigwerf boetten zij dit met niets minder dan met het verlies van hun verstand. Evenwel hoop ik, dat de verstrooijing en verwijdering van eene gunstiger uitwerking op zijnen geest zullen zijn. Ik heb hem onder

{==154==} {>>pagina-aanduiding<<}
het oog gebragt, dat het jammer zijn zou, dat een onbedacht oogenblik, waarin hij aan een ander, die ook volstrekt vechten wilde, eene wond had toegebragt, die echter geen der Genees- of Heelkundigen voor doodelijk hielden, of voor de oorzaak van den dood van den Heer Kraaijestein achtten; dat zulk een oogenblik een leven zou verwoesten, dat door nog vele jaren genoegen en nut te stichten, dien vlek uitwisschen zou. - Hij ziet ondertusschen bij de nadering van zijn vertrek meêr en meêr tegen hetzelve op. Hem heden sprekende betuigde hij, dat tot welke fouten hij in het vervolg zou mogen vervallen, hij nimmer den degen of het pistool weder in een dnël gebruiken zou.
Aan den Heer de Klerk, die, gelijk gij zeer gemakkelijk begrijpen zult, bij de zoo toenemende beterschap van Suse, zijn verblijf bijkans den geheelen dag bij ons houdt, zal ik een uitstekenden plaatsbekleeder van mijnen vriend vinden. Wel is waar 'er zijn wel eens oogenblikken, waarin hij Juffrouw Wimpje en mij schijnt te vergeten; maar over het geheel is hij een zeer aangenaam gezelschap. Zijn vernuft, zijn gezond verstand en velerlei kundigheden bevelen hem allergunstigst aan. En, het kanzijn, dat ik dole, maar ik verbeeld mij, dat zijn tegenwoordigheid geen schadelijk uitwerksel heeft op de herstelling van onze Vriendin. Ongetwijfeld althans is het, dat 'er nu eene zekere blij-
{==155==} {>>pagina-aanduiding<<}
geestige levendigheid op haar gelaat heerscht, die zij door alle de vervolgingen van Kraaijestein geheel verloren had. De Heer de Klerk en ik zijn zoo gemeenzaam, dat ik hem heb durven onderhouden, zonder mij zelfs aan den geringsten schijn van indringing schuldig te maken, over de hoop, die hij op het bezit van Juffr. Bronkhorst koesterde. Ik gaf hem te kennen, dat ik, zonder hem te willen vleijen, aan het geheel gedrag van Juffr. Bronkhorst meende te bespeuren, dat zij niet ongunstig over hem dacht. ‘Niet ongunstig, mijn Vriend!’ voegde hij mij toe, ‘of zoo gunstig, als ik wenschen zou, maakt een groot verschil. Evenwel zoo ik zeide, dat ik geen hoop koesterde, zou ik u trachten te misleiden. Zij is de opregtheid zelve, en bedient zich geheel niet van die kleine krijgslisten. - Zij heeft mij zonder achterhoudendheid verklaard, dat zij op hetgeen ik haar uit Paramaribo wegens mijn' hartstogt geschreven had, zeer ontroerd geweest was; dat zij echter, na zooveel onaangenaams van de hevige liefde, of zij wist niet hoe zij het noemen moest, van den Heer Kraaijestein te hebben uitgestaan,
wel gewenscht had, dat het bij mij bij die eerste opwelling gebleven was, waarom zij zelfs voor Madam Gibbon, daarvan een geheim gemaakt had; - maar dat dit het geval niet bleek te zijn. 'Er was echter zoo verbazend veel

{==156==} {>>pagina-aanduiding<<}
met haar sedert weinige weken gebeurd, dat dat zij van mijne bescheidenheid verwachtte, dat ik mijn aanzoek niet te dringend vernieuwen zou. Zij had reeds bij herhaalde proeven ondervonden, dat alle hevige aandoeningen in haren herstellenden toestand schadelijk waren.’ - Ik bedrieg mij zeer, antwoordde ik, in het karakter van Juffrouw Bronkhorst, dat zij zich zoodanig zou uitlaten, als zij oordeelde, dat zij u de hoop op haar bezit moest afsnijden.
O Mejuffrouw! hoe streelende is voor mij de gedachte, dat, zoo de beterschap van uwe vriendin blijft aanhouden, wij niet langer bij weken, maar welhaast bij dagen den tijd zullen gaan tellen, dat wij deze stad zullen verlaten, om naar het vaderland, waarvan ik nu sedert eenige maanden verwijderd was, terug te keeren. Ik heb mij met Doctor La Garde heden over Juffr. Bronkhorst gesproken, en hij heeft mij verzekerd, dat, zoo het tourtje van morgen wel uitvalt, en wij daarin van dag tot dag aanhouden - hij geene bedenking ter wereld 'er over maken zou, om binnen veertien dagen de terug reis naar Holland aan te nemen. Gij kunt begrijpen, mijne Waarde! hoe mij dat berigt verheugde. - Ik ben buiten staat om het verlangen, dat ik gevoel, om u, na eene zoolange afwezendheid te zien, uit te drukken. - Ik heb in waarheid mij dan droevig te leur gesteld gezien na mijne terugkomst in Parijs,

{==157==} {>>pagina-aanduiding<<}
waarbij ik mij gevleid had, dat ik slechts weinige dagen mij aldaar nog ophouden zou. Gelukkig echter dat alles eindigt met de beterschap van uwe vriendin, die ik mij verbeeld als in zegepraal in mijn vaderland terug te zullen brengen, verlest van vervolgingen door den dood van eenen man, die zich harer onwaardig gemaakt had ... en aangezocht, aangebeden door een jongeling van uitmuntende talenten en goede zeden. Ik hoop niet, dat gij het voor eene soort van hoogmoed in mij houden zult, want ik twijfel in waarheid zelve, of 'er niet zoo iets onder loopt, maar ik denk somtijds, dat ik bij u welkomer zijn zal, wanneer ik uwe vriendin Susanna, geheel hersteld en aan hare vervolgingen ontheven, bij u inleide. Dit althans is zeker, dat zulks niet dan eene zeer voordeelige aanbieding kan zijn.
Ik blijf mij intusschen vleijen, na mijne terugkomst, wanneer ik het geluk hebbe van u, over mijne dierbaarste belangen mondeling te kunnen onderhouden, uwe gevoelens ten mijnen voordeele te zullen vinden, en ik wil mij daarom onthouden van tegen uwen verklaarden wil aan, u te schrijven over dat onderwerp, hetgeen mij het naast aan het hart ligt. Ik geloof gaarne, dat ik de liefde, die mijn hart voor u gevoelt, niet met die levendige kleuren schilder, waartoe lieden van een schitterend vernuft in staat zijn. Ik heb, in vroegere

{==158==} {>>pagina-aanduiding<<}
ven, voordat zij over de noodlottige geschiedenis onzer vriendin moesten loopen, u, in alle opregtheid en onbewimpeld, zonder iets van de kunst te ontleenen, het waar gevoel van mijn hart ontdekt ... daar ik het beneden mij oordeelde die middelen te hulp te roepen. Gij zult, mijne Waarde! immers met mij wel gelooven, dat vele der minnaars, welke met zulke vurige kleuren hunne liefde aan hunne meisjes afmalen, in die beschrijvingen, niet alleen de gevoelens van hun hart ontvouwen, maar door zekere soort van hoogmoed gedreven tevens ten toon spreiden, hoe vernustig zij een onderwerp behandelen kunnen, dat, naar mijn gevoelen, meer met het hart dan met het vernuft gemeen heeft: Ik wil dit echter niet toegepast hebben op allen, bij voorbeeld, niet op den Heer de Klerk, die de gevoelens van zijn hart uit hoofde van zijnen natuurlijken aanleg met de beeldrijke taal van zijn vernuft bekleedt ... want men ontdekt, dat zijne beelden van een natuurlijk vuur gloeijen en hem natuurlijk eigen zijn. Zij verspreiden eene ongekunstelde schoonheid over de teederheid van zijn gevoelen ... en, ik zou mij grootelijks bedriegen, zoo onze vriendin ook de waardij daarvan niet op derzelver prijs stelde.
Ik wenschte, dat gij morgen een deelgenoot van onze genoegens kondet zijn, Juffr. Wimpje liet zich gister avond bij toeval over

{==159==} {>>pagina-aanduiding<<}
den datum sprekende, uit hoofde van het vertrek van Koo, ontglippen. ‘Suse, overmorgen dan is het mijn verjaardag, dan wordt ik vijftien jaren oud.’ ‘Dan,’ zeide de Klerk, ‘dan, mijn Heer Walraven! moet 'er een klein vriendenfeest onder ons zijn.... Ja dan moeten wij meteen het feest van de herstelling van Juffrouw Bronkhorst vieren.... Sta mij dan toe, dat ik gastheer in uw Hotel ben.... Laat aan mij de beschikkingen van alles over.... Ik beloof u, ik zal niet onbescheiden zijn.’
Ik: Dat kunt gij niet zijn.
De Klerk: Juffrouw Suse ik noodig u op een eenvoudig diné. Zoo als eene reconvalescente best kan verdragen. - Juffr. Wimpje! gij kunt 'er niet tegen hebben, dat wij uw verjaren gedenken. - Mijn Heer Walraven, Verbergen en Bronkhorst ... op den verjaardag van de zuster onzer vriendin ... o de dag is te schoon om geen feestdag te zijn.... Gij neemt het immers aan?...
Juffr. Susanna Bronkhorst: Gij zijt zeer vrijmoedig, mijn Heer de Klerk!
Ik: Verbergen en ik, Mejuffrouw! zijn hier zoolang gastheeren geweest, wij willen op onze beurt wel eens gasten zijn....
De Klerk: Hoe blijde ben ik dat dit inkomt, eer de Heeren Verbergen en Bronkhorst vertrokken zijn.
Juffr. Susanna Bronkhorst: Daar gij 'er

{==160==} {>>pagina-aanduiding<<}
dan op gesteld zijt, mijn Heer de Klerk, om hier voor den gastheer te spelen ... dan zou ik nog gaarne twee personen bij ons gezelschap voegen.
De Klerk: Wie toch ... zij zullen mij welkom zijn....
Juffr. Susanna Bronkhorst: Wie anders dan de Heer La Garde, en mijne goede en getrouwe Juffr. Duchene van welke ik zoovele diensten, staande mijne ziekte, genoten heb. Ik schrijf veel van mijne spoedige herstelling aan hare getrouwe oppassing toe....
De Klerk: O ik heb reeds eene zeer goede plaats voor haar aan de tafel uitgedacht.... Ik zal de goede vrouw, als gij mij hare woonplaats opgeeft, zelf gaan verzoeken - want o hoevael ben ik aan beiden verpligt. (Suse zag hem eenigzins donker aan, maar hij vervolgde in één adem, ons allen aanziende:) Hoe oneindig veel zijn wij allen aan hun verpligt!
Ik ben waarlijk verlangende naar dat eenvoudig Vriendenfeest, en beloof 'er mij zeer veel van. De Klerk heeft mij een klein dichtstukje laten zien, dat hij voor heden vervaardigd heeft, als hij een Toast op de herstelling van Suse instelt; mij vragende, of 'er misschien hier of daar een trek in mogt voorkomen, dien hem Juffr. Bronkhorst kwalijk nemen zou.... Ik heb hem beloofd het nog eens met aandacht zullen nalezen, of 'er ook

{==161==} {>>pagina-aanduiding<<}
zoo iets in gevonden wordt, maar hem tevens vrijheid verzocht, om 'er een afschrift van te maken, om het aan u mede te deelen. Hij heeft het mij gulhartig toegestaan; schoon hij betuigde, dat hij 'er die waarde niet aan hechtte, dat het een reisje van Parijs naar den Haag deed: ‘Weet gij niet,’ zeide hij, dat daar het Genootschap Kunstliefde spaart geen vlijt, puikdichters bij dozijnen telt?... Men zal daar mijn eenvoudig productje wel kunnen missen... Evenwel als gij denkt, dat het aan Juffr. Elzevier eenig genoegen geven zal, al liet gij het dan bij Didot op velin drukken - als het maar tot morgen een geheim blijft voor Suse Bronkhorst - ben ik 'er zeer onverschillig over. Misschien dat Juffr. Elzevier het ook wel mooi vinden zal, omdat het op een zoo aangenaam onderwerp als de herstelling van hare vriendin zinspeelt. Onderwerp en omstandigheden doen oneindig veel om te behagen.’ Ik gaf hem hierop te verstaan, dat hij dan niet veel zou behoeven te vreezen, dat hij zich te sterk had uitgedrukt, daar die beide ook bij Juffr. Bronkhorst om verschooning zouden pleiten; en dat hij misschien als poëtische vrijheid dat zou kunnen verdedigen, het welk mogelijk in een minnaar, die nog niet verder gevorderd scheen, als te vrijpostig zou kunnen worden aangemerkt. Zoo gij al van gevoelen zijt, Mejuffrouw! dat ik

{==162==} {>>pagina-aanduiding<<}
den Heer de Klerk dat al te roekeloos gewaarborgd heb, dan geloof ik toch, dat gij het met mij eens zult zijn, dat onze Vriendin, die zoo min eene prude als coquette is, aan den Heer De Klerk, die dichterlijke vrijheid wel vergeven zal. Althans, zoo mij in de gunst der Goden, ook de gaaf der Dichtkunst ware toegestaan; zou ik geenszins duchten, dat zoodanig eene vrijheid door mij gebruikt van u ten kwade geduid zou worden. - Maar het wordt tijd, dat ik dezen eindige, daar de vrijpostigheid van den Heer de Klerk misschien de mijne zou uitlokken, die ik toch hoop, dat het aan geen advocaat ontbreken zou. Om u echter niet te veel te vergen, zal ik dezen sluiten met mijne hartelijke groete aan uwe Onders - vertrouwende, dat gij gelooft, dat ik met achting ben

Uw dienstv. Dienaar en toegenegen Vriend

Philip Walraven.

P.S. Hier bij sluit ik de kopij van het Dichtstukje in.

Ja uw herstel, Vriendin! doet ons in vreugde blaken. - 
Al dekt nog 't Leliewit uw kaken, 
De donkre Lijk-cipres beschaduwt haar niet meêr. 
Wij vinden uit het graf u weêr. 

{==163==} {>>pagina-aanduiding<<}

Wie wenscht niet in deez' drang van zaligend verrukken 
U welkom aan zijn hart te drukken? 
Wie toomt zoo op dit feest, herstellende Vriendin! 
't Gevoel van Liefde en Vriendschap in? 
 
Dan zachtl zie 'k, op die taal, het Leliewit verdwijnen 
En 't levend Rozenblos verschijnen? 
Weerkaatst, o dierbre Maagd! gezondheids rozen krans 
Op u in eens haar purpren glans? 
 
Ja! dankend juichen wij - Zie, daar gezondheids rozen 
Weer lagchend' op uw kaken blozen, 
Hoe bij die vreugde Liefde en Vriendschap juichendschreit. 
Vriendin! die Vreugde is Dankbaarheid. 
 
Nu duchten wijniets meer. - De glans van 't nieuwe leven 
Zien we in dien blos der kaken zweven - 
G ijlacht - gij stemt het toe - en gij vergeeft het dus, 
Dat ik dat blosje welkom kus. 



{==164==} {>>pagina-aanduiding<<}

Twee honderd vier en dertigste brief.

De Heer Cornelis de Klerk aan Madam Eleonora Gibbon.

Parijs, 2. Julij.

Lieve Tante!

Gelukkiger dag, dan deze, heb ik nooit beleefd, en naar mijn verblijf in mijne eenzaamheid terug gekeerd, moet ik mijn hart lucht geven ... en hoe zou ik dat beter kunnen doen, dan door aan u, die mij met de liefde van eene moeder bemint, die mijn geluk meer ter harte gaat dan het uwe, in de aangenaamste verrukking van mijn aangedaan hart, in de dronkenschap mijner vreugde, eene flaauwe schets te geven van de zaligheden, die ik dezen dag gesmaakt heb. Gij begrijpt dat mij deze dag welkom was als de verjaardag van Wimpje Bronkhorst, die toevallig twee dagen geleden dat had te kennen gegeven. Ik greep onmiddelijk de gelegenheid aan, om aan Walraven een blijk te geven van erkentenis voor zijne onverpligte vriendelijkheid, en daar deze dag bepaald was, om met Suse de Tuil-
{==165==} {>>pagina-aanduiding<<}
lerien te bezoeken, daar zij zoo aanmerkelijk in krachten is toegenomen, stelde ik voor, om op denzelven gastheer te mogen wezen en bij gelegenheid van den verjaardag van Wimpje een Vriendenfeest bij de herstelling van Suse te vieren.... Na eene kleine tegenstribbeling van de zijde van Suse Bronkhorst ging dit door, en ik zou ter eere van den verjaardag van Wimpje een klein diné aan de huisgenooten geven, dat te beter inkwam, daar juist de Heer Bronkhorst op zijn vertrek staat naar Rotterdam en Verbergen naar Straatsburg - Suse had bij dat gezelschap den Doctor en Mej. Duchene hare oppaster gevoegd. - Gij begrijpt, dat het mij zeer aangenaam was, haar dit gering genoegen te kunnen geven. Ik maakte reeds zeer vroegtijdig aan het Hotel van den Heer Walraven te zijn, die mij op de minzaamste en gulste wijze ontving; doch ik vond reeds Juffr. Bronkhorst benevens hare
zuster geheel gekleed in de antichambre. ‘Gij zijt al bij tijds hier,’ zeide zij lagchende, ‘maar wij zijn u nog te gaauw geweest. - Geloof mij, Mijn Heer! dat ik, na zoolang van de aangenaamheden der buitenlucht verstoken geweest te zijn, daarnaar reikhals - en Wimpje heeft mij al de eer aangedaan vah mij te vergelijken bij een kind, dat uit spelen verzocht is, en een uur vroeger gereed is, dan het naar zijn partijtje ver-
{==166==} {>>pagina-aanduiding<<}
trekken mag. - Maar gij zijt ook zeer vroeg hier, Mijn Heer de Klerk! Het zal nog wel een uur aanloopen, eer het rijtuig komt.’... Ik antwoordde, na mijn welmeenend kompliment aan Wimpje wegens haar verjaren gemaakt te hebben: Gij schijnt waarlijk reeds vergeten te hebben, dat ik hier dezen dag de honneurs van het huis moet ophouden, en de plaats van den Heer Walraven bekleeden zal. Daar dit voor mij een vreemd werk is, zult gij u niet verwonderen, dat ik hier nog al eenige orders te stellen heb, omtrent het diné en de schikking aan tafel. Juffrouw Bronkhorst gaf daarop te kennen, dat ik dan gevoegelijk den tijd, dien zij met het gezelschap in de Tuillerien doorbragt, hier zou kunnen besteden aan de schikkingen, die zij toch begreep, dat in dien tijd wel konden gemaakt worden, daar zij hoopte, dat ik een diné, volgens mijne belofte, voor eene reconvalescente zou aanleggen. - Ik gaf haar te kennen, dat ik alles reeds zoodanig had geschikt, dat men mij juist dien tijd hier wel zou kunnen missen, en ik mij dus vleide om van het aangenaam gezelschap ook in de Tuillerien te zullen kunnen prositeren. ‘Ja! ja!’ zeî Wimpje glimlagchende, ‘'er zal voor u juist een plaatsje zijn, want de Heer Verbergen en Koo hebben het beide te druk met pakken.’ Met
zulke en soortgelijke gesprekken sleten wij den tijd, tot dat het

{==167==} {>>pagina-aanduiding<<}
rijtuig verscheen. De dag was uitgezocht schoon. - Een donderbui, die den verleden nacht gevallen was, had de lucht geheel gezuiverd, en echter geene koude, zoo als bij ons te lande gewoonlijk, nagelaten. Toen wij uit de straten van Parijs aan de Tuillerien genaderd waren en ik Suse uit het rijtuig hielp en zachtkens haar in een der lanen opleidde - zeide zij - ‘O de Klerk! - 't Is of gezondheid en leven bij ieder ademhaling mij te gemoet komen.’ - Ik zag de heerlijke vreugde van hare ziel, die zich op haar gelaat verspreidde. - De Heer Walraven ging met Juffr. Wimpje een weinig vooruit - en ik had dus gelegenheid om, met Juffrouw Bronkhorst zeer vertrouwelijk te spreken ... en hoe kon ik dit doen zonder, dat 'er tusschen beide een enkel woord van mijne liefde onder liep. Zonder eenige koquetterij of gemaakte kieschheid liet zij mij dit toe, maar beantwoordde dezelve ontwijkende ... en daar ik 'er eens wat lang mede aanhield - gaf zij mij te kennen, dat het haar nog ontijdig voorkwam. Walraven en Juffr. Wimpje waren nu ook digter bij ons gekomen, daar wij de plaats genaderd waren, waar men rusten en eenige verversching gebruiken kon. - ‘Hier - hier,’ zeide zij tegen den Heer Walraven, ‘hier was het, dat ik met Juffr. Krisje en den Heer Kraaijestein weinige weken geleden ook gezeten heb; en schoon ik wel

{==168==} {>>pagina-aanduiding<<}
niet veel goeds vermoedde, weinig, zeer weinig had ik mij voorgesteld, dat 'er zooveel voor mij op handen was,’ (hier zuchtte zij) ‘en de Heer Kraaijestein vermoedde toen niet, dat hij zoo nabij aan het einde van zijne loopbaan was.’
De Heer Walraven wendde haar van deze treurige herinnering af, door haar onder het oog te brengen, dat hij het juist hier de gegeschiktste plaats achtte, om een poosje te rusten, daar hij geloofde, dat Juffr. Bronkhorst, voor iemand, die herstelde uit zulk eene zware ziekte, reeds genoeg beweging achter elkander gemaakt had. Naauwelijks ter neêr gezeten werd ons ook wel dra de gelegenheid benomen, om over dit stuk verder te spreken, en men zou al zeer ernstig hebben moeten zijn, om het gelaat niet in een glimlach te ontspannen, daar het mij heel bezwaarlijk viel, om niet uit te schateren in lagchen. 'Er zweefde voor ons een der grootste fats van Parijs. Lieve Tante! wij hebben in ons vaderland, ook van die zotjes, van die modeaapjes ... maar zij zijn waarlijk lomp en stijf bij dit elegant heertje.... Ik meende in het eerst dat het een verkleed dametje was ... zijn gracile houding - zijne elegante kleeding - zijn gefardeerd gezigt ... zijn fijn stemmetje deed mij dit vermoeden.... Eerst maakte hij zijn kompliment in het Engelsch tegen Juffrouw Wimpje ... doch deze geen Engelsch verstaan-
{==169==} {>>pagina-aanduiding<<}
de was het van hare zijde eene soort van pantomime ... nu zweefde hij al buigende en draaijende om - ons vast voor Engelschen houdende, en eindelijk naar Juffr. Suse toe. Hij maakte deze een kompliment, dat de Engelschen gewoon zijn aan zich zelven te maken, dat namelijk hunne vrouwen de schoonste der wereld zijn.... Hij gaf nu de Heeren Engelschen gelijk, daar hem (terwijl hij door een lorgnet Suse vrij impertinent beschouwde) zijne oogen overtuigden, dat zij zeker in deze dame het model van schoonheid hadden overgezonden. Hoe walgelijk dit kompliment ook ware, begon Suse toch te glimlagchen ... en zeide in het Engelsch: ‘Mijn Heer! tot uw narigt dient, dat wij geen Engelschen, maar Hollanders zijn.’ Nu sloeg de Fat
het hoofd in de wind, en hij zwoer, dat hij alles uit badinage gezegd had, want dat het de Hollandsche natie verre won in schoonheden van de Engelsche, de doodvijanden van Frankrijk: - het Goddelijk schoon der Hollandsche Dames overtrof zijne bekwaamheden ver [ik geloof dat hij daarin gelijk had]. Hij dacht expres eene reis naar Holland te maken, om te beproeven of hij zijne veroveringen ook onder dat nevelachtig Noordsch klimaat kon uitbreiden. ‘In allen gevalle, Mijn Heer!’ zelde ik, ‘gij begrijpt wel, dat 'er tusschen Holland en Lapland nog verscheide graden liggen.’ - Excusez moi, pardonnez moi -
{==170==} {>>pagina-aanduiding<<}
dat reeds veelmaal zijn stopwoordjes geweest waren, overstroomden ons nu zoodanig, dat ik spijt genoeg had, dat ik hem maar niet had laten voortrabbelen. Nu begon hij allerhande zottigheden en onwaarheden tot lof van ons land uit te stamelen, en beschreef hetzelve als een soort van Paradijs, en zoo als hier, volgens de waarneming van den Heer Walraven, altijd het geval is, de inwoners als extrêmement riche. Hij vleide zich ondertusschen met eene buitengewone mate van vrijmoedigheid naast Juffr. Suse op een' stoel ter neder ... en begon haar in eenen adem zeer vele douceurs te zeggen. Zij liet hem eenige oogenblikken voortpraten; maar zeide eindelijk: ‘Mijn Heer! het zij mij geoorloofd u te mogen zeggen, dat daar ik uit eene zware ziekte pas eenigzins hersteld ben, en ik hier alleen gekomen was, om frissche lucht te scheppen, ik nog niet zeer geschikt ben, om zoo ingespannen naar u te luisteren, of u met mijn gesprek te onderhouden.’ ... ‘Excuseer mij, Mijn Engel!’ zeide hij, ‘is uwe ziekte van eene zeer ernstige soort geweest.’... ‘Zeer ernstig,’ antwoordde zij.... En met
een kreeg hij een slesje met odeurs uit zijn zak ... besprengde zich daar mede ... maakte eenige buigingen en huppelde heen, zoo als hij gekomen was; wij zagen hem van tijd tot tijd nog wel hier, en daar zweven, maar altijd op eenigen alstand ... waarschijnlijk uit vrees, dat hij in
    
{==171==} {>>pagina-aanduiding<<}
het bijzijn van Mejuffr. Bronkhorst door de een of andere ziekte besmet zou worden. Gij kunt denken, Tante! dat wij ons niet weinig met de dwaasheden van dit mannetje diverteerden, bovenal Juffrouw Wimpje en ik, want Mejuffrouw Bronkhorst en de heer Walraven waren het met elkander volkomen eens; dat zij niet zonder gevoel van verontwaardiging zulke en schepsel konden beschouwen, dat niet alleen tot schande van zijne eigene sekse alle edele hoedanigheden van dezelve had afgelegd, maar door het nabootsen van vrouwelijke zeden en manieren, ook die der andere sekse belagchelijk maakte: ‘Gij schijnt u zijne dwaasheid,’ zeide zij, ‘niet zeer aan te trekken, maar 'er u mede te vermaken...’ Ik erken, zeide ik, gaarne, dat dit jonge Heertje geheel niet aan zijne bestemming beantwoordt: ik beken dus, dat hij zich ten hoogste dwaas en zelfs slecht en onwaardig gedragt, maar het belagchelijke heeft nog zoo verre de overhand boven het eigenlijk misdadige, dat, daar 'er zooveel erger in de wereld te betreuren valt, zijne zotheid nog niet in staat is, om heden althans mijn' geest in eene ernstige plooi te brengen. ‘Hij verbeuzelt toch op eene ellendige wijze zijn geheel leven,’ voerde mij de Heer Walraven tegen.... Ik sta het u toe, zeide ik, maar toen de keizer Domitianus een gedeeltevan zijn leven met vliegenvangen verbeuzelde, was hij

{==172==} {>>pagina-aanduiding<<}
minder schadelijk, dan in schitterender oogenblikken van zijn leven. Het onverbeterlijk ras der Faits neans zoowel in Frankrijk, als in ons land, waar toch ook die ellendige hekspringertjes gevonden worden, is in mijne oogen van te weinig beteekenis, om zelfs eenige oogenblikken de genoegens van verstandige en brave lieden te storen, vooral wanneer men zoo vlug de middelen bij de hand heeft, om ze te verwijderen, als Juffr. Bronkhorst. - ‘Ik had niet gedacht,’ zeide zij lagchende, dat dit op een kompliment aan mij zou uitloopen. Maar wij zijn in de stad, die sedert eeuwen de moeder der komplimenten en der beschaafdheid mag geheeten worden.’ Walraven verklaarde zich voor een vriend der beschaafdheid maar een vijand der eigenlijk gezegde komplimenten te zijn. Juffr. Bronkhorst wenschte mijn gevoelen daarover te weten. ‘Ik denk,’ zeide zij, ‘dat gij, Mijn Heer! 'er zulk een vijand niet van zijt, althans de wending van uw discours van daareven doet mij zulks denken?’ - Wat mij betrest, gaf ik tot antwoord, het geen ik straks wegens de behendige wijze, waarop gij den lastigen fat van ons wist te verwijderen, zeide, was eenvoudige waarheid - en hoe kan het door u, van hem, die het zeide, voor een kompliment gehouden worden? Maar gij wilt weten, wat ik in het algemeen over komplimenten denk. Als zij niet geschie-
{==173==} {>>pagina-aanduiding<<}
den uit lage beginsels van eigenbatige vleijerij, en alleen bestaan in eene aangename wending en manier van spreken, als zij ruwe kanten van zaken, die toch onaangenaam genoeg zijn om te zeggen, wegneemt, als zij eene zekere saus over de conversatie verspreiden, en den toon van beschaafdheid onder welopgevoede lieden aangeeft, dan vind ik geen reden, om wegens die beuzelingen, die wij allen toch weten, hoeveel zij beteekenen, en waardoor iemand van opvoeding niet ligt bedrogen
worden zal, zoo gestreng te denken als de Heer Walraven. - ‘Ik geloof,’ zeide zij, (daar zich de Heer Walraven verwijderd had, om voor Suse en mij wat eau sucré te halen, daar de knechts wat sterk bezet waren, en het zeggen van den Heer Walraven niet verstaan of vergeten hadden) ‘Ik geloof, dat uwe zedekunde minder streng is dan die van den Heer Walraven.’ Ik glimlachte zeker, en na mij een oogenblik bedacht te hebben, omdat ik gevoelde, dat de schrandere Suse met deze vraag misschien meer bedoelde, dan het in den eersten opslag scheen. - In het wezenlijke en de groote zaak, Mejuffrouw! zeide ik, geloof ik, dat het de Heer Walraven en ik volkomen eens zijn ... en dat het schijnbaar verschil veel meer gelegen is in de manier van beschouwen dan van handelen. Om nog eens terug te komen op het stuk der komplimenten, die ik en fonds toestem, dat

{==174==} {>>pagina-aanduiding<<}
op zijn best beuzelingen en kleinigheden zijn; doch men kan die zoo min, in eene beschaafde maatschappij missen, als klein geld op eene kermis. - Verbeeld u eens, dat men niets anders, dan Louis d'ors of Dukaten bij zich heeft, aan hoeveel moeite helpt men niet zich zelve en andere.... ‘Maar,’ zeide Suse, men kan toch meer staat maken op een man zonder komplimenten, dan ...’ Verschoon mij, viel ik haar in de reden, verschoon mij, daar de komplimenten valschheden worden, of met oogmerk gebruikt om elkander te misleiden, ben ik een even groot vijand van dezelve als de Heer Walraven, dan zijn zij niet meer klein geld, maar valsch geld, waarmeê men elkander bedriegt.... En in waarheid alle lieden zonder komplimenten zijn daarom juist geen eerlijke lieden. 'Er zijn zoowel lompe valschaards als eerlijke beleefde menschen... Gij dringt mij eenigzins omover mij zelven, over mijne beginsels te spreken ... en ik stel 'er belang in, dat gij die kent.... Mijne beginsels van zedekunde zijn zeer streng, in toepassing op mij zelven, maar, daar ik weet, hoeveel inschikkelijkheid ik zelf behoef, zijn zij zachter in toepassing op anderen, doch alleen zoolang het wezenlijk onverschillige zaken of kleinigheden betreft. Ik zeide dit met zooveel ernst en nadruk, als ik meende, dat ik aan mijzelven en aan de waarheid verschuldigd was. Ik zag, dat Juffrouw Bronkhorst het

{==175==} {>>pagina-aanduiding<<}
ook voor ernst opnam en bij de terugkomst van den Heer Walraven vond zij goed het gesprek een andere wending te geven, en zij raakte in gesprek met Juffr. Wimpje, die geheel verrukking was over alle de afwisselende gedaanten, die zij op dezen uitstekenden schoonen zomerdag in de tooverlantaarn der mode aanschouwde.
Het werd rijd om te vertrekken, en wij stapten weder in het rijtuig.... Wij reden verscherde van de aanzienlijkste straten van Parijs door en langs de schoonste kaaijen.... ‘Waar blijft ons Amsterdam,’ zeide zij, lagchende tegen den Heer Walraven ... ‘zulk eene volkrijkheid, zulk eene uitgestrektheid....’ De Heer Walraven antwoordde: ‘ik beken, Mejuffrouw! dat Parijs het in uitgestrektheid en volkrijkheid van ons Amsterdam wint, maar Parijs mag zoo groot zijn als het wil, het heeft toch geen Buitenkant, zoo als Amsterdam. Parijs is eene groote verzameling van menschen bij elkander, die van de weelde der Hoofdstad leven ... maar ons Amsterdam is eene der eerste steden van koophandel, eene stad, die zoo zwaar weegt in de schaal van ons klein land, ja door zijn gewigt hetzelve zoo dikwijls van het grootst belang maakt voor buitenlandsche Mogendheden, wier landen uitgestrekter dan de onze zijn, dat naauwelijks op eene kleine kaart van Europa te vinden is.’ Onder

{==176==} {>>pagina-aanduiding<<}
zulke en soortgelijke gesprekken kwamen wij weder aan het Hotel van den Heer Walraven.
Ik had doen zorgen, dat alles in gereedheid was - en na een korten tijd verschenen Doctor La Garde en Juffr. Duchene. Ik was zeer aangedaan, wanneer ik Juffr. Bronkhorst met eene hartelijke genegenheid, toen de laatste inkwam, zag oprijzen, en haar verwelkomen met eene dankbaarheid en liefde, die zeker haar de sterkte bijzetten, om haar met zulk eene snelheid te kunnen ontmoeten. ‘Lieve Madame Duchene!’ zeide zij, ‘hoe blij ben ik, dat ik u mag welkom heeten op een vriendenfeest, dat, bij gelegenheid van het verjaren mijner lieve zuster, zal gevierd worden. Gij aarzelde bij het eerste verzoek, dat ik u liet doen. Denk hoe gehoorzaam een patient ik geweest ben, en nu zoudt gij mij bij den eersten eisch, dien ik u doe, niet gehoorzaam geweest zijn.’ De goede Dame gaf te kennen, dat zij in vroegere dagen meermalen op zeer brillante partijen geweest was, voor dat haar de omstandigheden zoodanig waren tegen geloopen, dat zij zich door het oppassen van zieken, en dergelijke diensten, onderhoud moest verschaffen. Zij was een officiersweduw, die den Koning ja getrouw gediend had, maar, daar hij nooit tot een' hoogen rang geavanceerd was, haar niets, dan zijn' roem, had nagelaten. Zij had sedert haars mans dood, die nu reeds vijf

{==177==} {>>pagina-aanduiding<<}
en twintig jaren geleden was, altijd in eerlijke armoede geleefd - maar zij had 'er nu tegen opgezien, om op eene partij van fatsoenlijke lieden te verschijnen, daar zij nu reeds omtrent de vijftig jaren was, en geheel aan alle uitspanningen van dien aard ongewoon. Evenwel hadden haar de sterke aandrang van Juffr. Bronkhorst, en de ongemeene liefde en achting, die zij voor haar voedde, haar eindelijk bewogen, om de uitnoodiging aantenemen. Zij hoopte maar, dat hare jaren en ongeschiktheid voor de conversatie geen aanleiding zou geven, om de genoegens en vreugde van lieden zooveel jonger, dan zij, te storen. - ‘O,’ hernam Suse! ‘mijne zwakheid waarborgt u, dat de vreugde van dit partijtje zoodanig zijn zal, dat noch uwe omstandigheden, noch uwe jaren u beletten zullen, om daaraan deel te nemen.’
Daar ik de schikking als gastheer had, zult gij wel willen gelooven, dat ik mij naast Juffr. Suse aan tafel plaatste, en Juffr. Wimpje aan mijne andere zijde. Verbergen zat aan de linkerhand van Wimpje, en aan de regter van Suse de Heer Walraven. Juffr. Duchene had ik tusschen Walraven en den Doctor geplaatst, en dus zat Koo Bronkhorst tusschen den Doctor en Verbergen in. Ik had het diner wel eenvoudig, maar evenwel zeer netjes doen inrigten - en bovenal gezorgd, dat het in waarheid een diner voor eene reconvalescente was. Gij begrijpt, Tante! dat men mij zeer prees, bo-
{==178==} {>>pagina-aanduiding<<}
venal mijn Heer de Doctor, een zeer wellevend Fransch Heer, over mijn' smaak enz. enz. daar ik ondertusschen dit alles aan eenige Louis d'Ors te danken had. Schoon ik wel niet voor dat stijve drinken van conditien ben, gelijk men nog bij sommige lieden in ons land aantreft, evenwel vind ik het toch iets aardigs, iets oudvaderlandsch, om nu en dan een glaasje van distinctie te drinken. Natuurlijk gaf bij het dessert hiertoe de verjaardag van Wimpje aanleiding - ik stelde dien toast in, en allen dronken dien met groot genoegen. - Hierop volgde natuurlijk een op de herstelling van Juffrouw Suse Bronkhorst. - Ik stelde denzelven in met een bewogen hart, en was dus natuurlijk niet zeer gelukkig in de keuze van mijne woorden, althans zoo verbeeldde ik mij. Evenwel zag ik, hoe alle de aanzittende vrienden, zelfs de Doctor, die anders het meest zich met eten en drinken bezig hield, de tranen in de oogen blonken.... Ik haalde, na dit gezegd te hebben, een klein dichtstukje voor den dag - op dat treffend onderwerp gemaakt - en mij tot Suse wendende las ik hetzelve
met veel vuur en aandoening voor - en het slot was zoodanig, dat ik Suse met een' kus verraste. - (Ik sluit u hierbij een afschrift in, dan kunt gij het zelf lezen.) Zij had dat geenszins verwacht, en bestrafte mij over die verrassing. - Dit maakte den Doctor La Garde, die geen Hollandsch verstaat, nieuwsgierig, om den inhoud te weten, dien de Heer

{==179==} {>>pagina-aanduiding<<}
Walraven zeer spoedig mededeelde - en mij gunstige gelegenheid gaf, om mij over de genomene vrijpostigheid te verontschuldigen. Nu raakte de Doctor op zijn geliefd sujet, en wierp zich op als scheidsman - maar alle de midde len, die hij voorsloeg, verwierp Suse.... Eindelijk zeide Walraven: ‘'t Zou toch jammer zijn, Juffr. Bronkhorst, dat dit vriendenfeest niet genoegelijk afliep, schoon zeker de Heer de Klerk eenige boete doen moet - daar hij zich bovendien, naar mijne gedachten, aan eene kleine impolitesse heeft schuldig gemaakt. Ja zie mij maar zoo vreemd niet aan, de Klerk. Zal de peis gemaakt zijn, Juffr. Bronkhorst, als de Heer de Klerk die impolitesse hersteld heeft.’ Ik beloof u die te herstellen, zeide ik met veel drift, zoo dit in mijn vermogen is. - ‘Wel nu dan,’ zeide Walraven, ‘gij hebt Juffr. Wimpje's verjaardag met geen' enkelen regel bedacht ... zulke uitzonderingen staan niet fraai voor iemand, die zich op de kunst verstaat. Ik wil wel wedden, dat Wimpje het ook verwacht had.’ - Gij begrijpt, Tante! dat zich nu allen tegen mij vereenigden. En daar Suse zich ook bij Walraven voegde - kreeg ik mijn zakboekje voor den dag, en schreef de volgende regels, die ik genoegzaam bij toeval maakte, op de bekende Aria: Annette à l'Age de quinze ans.

{==180==} {>>pagina-aanduiding<<}


Bevallig blinkt het gul gelaat 
Der pas ontloken Dageraad, 
Ja elk belooft zich uit haar' lach, 
Haar glans, haar kleuren, 
Haar frissche geuren, 
Een' blijden dag. 
 
Zoo minzaam lacht ge, o lieve Maagd! 
Wier levensochtend vrolijk daagt, 
Elk toe, die heden uw ontmoet, 
Die uw verjaren 
Met zang of snaren, 
Of wenschen groet. 
 
Ja onbeneveld, glansrijk klimm' 
Uw levenszon, die aan de kim 
Ons spellen doet, met allen schijn, 
Dat ze, opgestegen, 
Aan elk tot zegen 
En vreugd zal zijn. 
 
Dat zal zij. - Suse! volgt ze uw spoor. 
Wie ging ooit beter leidsvrouw voor. 
Dat zal ze, als niets haar meerder streelt, 
Dan dat haar trekken 
Ons klaar ontdekken 
Uw Evenbeeld. 

Verbergen, die, tot verpoozing van zijn schilderen, van tijd tot tijd de muzijk beoefent, verzocht ik, toen ik het opgekrabbeld had, dat hij op zijn forte piano, die in een hoek van het vertrek staat, dat air spelen zou. Gij

{==181==} {>>pagina-aanduiding<<}
weet misschien niet, dat ik tamelijk zingen kan, althans ik ben zoover, dat ik in een gezelschap wel eene gemakkelijke aria zingen durf.... Terwijl ik het zat te maken, hadden zich de vrienden zeer met mij gediverteerd; maar ik had het genoegen, dat het, toen ik het, door Verbergen geaccompagneerd, gezongen had, de goedkeuring van die uit het gezelschap, welke het verstonden, wegdroeg. - En schoon Suse het laatste couplet eene dichterlijke vrijheid noemde - en zij Wimpje toewenschte, dat zij gelukkiger model kiezen mogt, zag ik, dat zij niet ontevreden was. Walraven moest het weêr voor Juffrouw Duchene en den Doctor vertalen. ‘Bravo, bravo,’ zeide de laatste, ‘maar het is jammer, dat het geen fransch is....’ ‘Gaarne,’ zeide Walraven, ‘vergeef ik dien wensch aan u, die een Franschman zijt ... maar zoudt gij wel gelooven, dat 'er onder de vijftig fatsoenlijke Hollandsche Dames wel veertig hetzelfde zouden wenschen.’ ‘Foei! foei!’ zeide hij, ‘dat is niet nationaal. Eene natie verkeert in een gevaarlijk tijdperk, als zij den smaak voor hare taal en inlandsche producten verliest.’ Na het diner verliet Mejuffr. Suse ons voor een paar uren, en toen zij tot ons terug keerde, kwam ook voor mij het genoegen terug. Zij was voorts uitstekend opgeruimd, en, o hoe gaarne zou ik iets goeds, iets gunstigs voor mij daaruit voorspellen! zij liet

{==182==} {>>pagina-aanduiding<<}
verder geheel niet blijken, dat zij eenigzins ontevreden was over de kleine verrassing aan tafel. Wij bragten den avond door met aangename gesprekken over onderscheide, meest vervrolijkende, onderwerpen. Ten gevalle van Doctor La Garde maakten wij ook nog een spelletje; doch dit duurde maar zeer kort - en de Heer Walraven heeft mij gezegd, dat men in Parijs niet gelijk bij ons, onder fatsoenlijke lieden, een geheelen avond stijf bij elkander zit te spelen, daartoe is de Fransche Natie veel te levendig. - Het beviel Susanna ook zeer wel, dat het spel zoo gebruikt werd, als het juist behoort, namelijk als eene kleine afwisseling. En ik kon niet ontdekken, dat zich de Doctor, die het voorgeslagen had, meer dan iemand van ons, bij hetzelve intresseerde. - 't Was ook bij hem divertissement en niets meer. In het midden van het spel ontving de Heer Walraven twee brieven uit Holland; zoo ik naderhand vernam was de eene van Juffr. Elzevier, en in denzelven was 'er een voor Juffr. Suse Bronkhorst ingesloten. - Hij reikte haar dien terstond over. Zoodra zij het opschrift zag, wierp zij de kaarten neder.... ‘Een brief van Lotje,’ riep zij uit - en brak het zegel met veel drifts los. Ik zag met verrukking, welke aangename aandoeningen in haar hart opwelden onder de lezing van den brief harer vriendin. Zij verzocht mij het spel voor haar optevatten, zeggende: ‘Gij kent Juffr. Elzevier, Mijn

{==183==} {>>pagina-aanduiding<<}
Heer! Gij begrijpt dus, dat 'er geen spel in de wereld is, dat mij de lezing van een harer brieven kan doen uitstellen.’ Nu was haar genoegen in top. - ‘Ik merk nu,’ zeide zij tegen Walraven, ‘dat 'er nog wel zooveel geluk in de wereld is, dat zich een herstellende verheugen mag, dat zij in de maatschappij terug keert.’
Daar ondertusschen de krachten van Juffr. Bronkhorst dezen dag wat te sterk op de proef gesteld waren, sloeg Walraven voor, om wat tijdig te scheiden, en men bedankte mij voor het genoegen, dat ik als gastheer aan het gezelschap bewezen had. Bij het heengaan afscheid nemende van Juffr. Bronkhorst, bad ik haar om verschooning, en dat zij niet kwalijk nemen zou ... En, o aangename woorden, waarmede zij de mijne afbrak, 't is of zij mij nog gedurig in het oor klinken. - ‘O Mijn Heer de Klerk! ... Deze dag is veel te aangenaam geweest, dan dat ik eene onschuldige boerterij kwalijk nemen zou.’ 't Is waar, Tante! ik had wel liever gehad, dat zij het voor geene boerterij had opgevat, dat bij mij ernstig, zeer ernstig gemeend was ... maar, als ik alles wel naga, dan kan zij het ook niet wel een' anderen naam geven, zonder dat zij 'er meer aan hechtte, dan de welvoegelijkheid toelaat. Mij dunkt, Tante! ik vlei mij niet te veel, als ik hoop blijf voeden, dat ik eenmaal nog de gelukkige man kan worden. Het zal niet lang duren, of wij zul-
{==184==} {>>pagina-aanduiding<<}
len de terug reize naar Holland kunnen aannemen. Allen verlangen wij naar het vaderland - en behalve Verbergen, die over Duitschland naar Italië vertrekken zal, hopen wij eerlang in hetzelve terug te zijn. - Nog iets. Gij weet zeker, dat de Heer Kraaijestein Juffr. Bronkhorst tot zijne universele erfgenaam heeft aangesteld. - Zij aarzelt zeer, om die erfstelling ten haren behoeve aantenemen.... Ik had wel gewenscht, dat de Heer Kraaijestein die schikking niet gemaakt had, dan zou misschien mijn aanzoek bij haar meerder ingang vinden.... Maar laat ik liever dezen, die reeds zoo buitenmatig lang geworden is, eindigen, dan, daar ik zoo onnoembaar veel gelukkiger ben, dan ik mij eenige weinige dagen geleden
had durven voorstellen, terug te vallen tot treurige en ondankbare klagten. - Het is ook waarlijk meêr dan tijd, dat ik mij ter rust begeef - indien de aangename denkbeelden mijn' in beweging gebragten geest toelaten te slapen. Vaarwel, lieve Tante! deel in mijne gelukkige vooruitzigten, en geloof mij als altijd,

Uw hoogachtenden Neef,

Corn. de Klerk.

P.S. Juffr. S. Bronkhorst, die ik gezegd heb, dat ook aan u dacht te schrijven, heeft mij verzocht u te groeten, en u te beloven, dat zij, al was het ook nog zoo weinige regels, aan u schrijven zou.


{==185==} {>>pagina-aanduiding<<}

Twee honderd vijf en dertigste brief.

Mej. Bregitta Hoogendorp aan den Heer Ph. Walraven.

Reenen, 30 Junij.

Mijn Heer!

Ik had niet gedacht, dat ik in mijn drie en tachtigste jaar, dat ik den 1en dezer maand ben ingetreden, nog zulk een verdriet zou hebben ondervonden, als door het berigt, dat UE. als Executeur in mijn Neefs Testament, mij, bij de communicatie van het overlijden van mijn' Neef Kraaijestein, gegeven heeft. Ik wist wel, dat mijn Neef Kraaijestein zaliger eene heele slechte knaap was, maar ik dacht, dat hij ten minste nog aan het oude vaderlandsche spreekwoord zou gedachtig geweest zijn; dat zegt: ‘Wie gerust wil sterven, die laat zijn regte erven erven.’ - Ik heb uit uw' brief gezien, dat hij al zijn geld en goed, behalve eenige kleine legaten, vermaakt heeft aan zekere Juffrouw Bronkhorst. - Dit zal zeker een van die dametjes zijn, zoo als hij 'er zooveel aan zijn snoer gehad heeft - en daarom passeert hij mij,

{==186==} {>>pagina-aanduiding<<}
zijne wettige Oud-Tante. - 't Is waar, ik heb door Gods goedheid wel nog nooit gebrek geleden, maar ieder heeft toch gaarne het zijne - en wij beleven dure en booze tijden - ik zeg, dure en booze tijden.... ‘Ieder tonnetje,’ zeî mijne zuster, die nu sedert vijf jaren ter ziele is, ‘ieder tonnetje, zuster Bregitta! is 'er een,’ - en ik bereken, dat mijn neef Kraaijestein zaliger, al heeft hij 'er met de ruwe bijl in gehakt, alleen van hetgeen, dat hij van onze zijde gekregen heeft, al een groot kapitalist moest zijn - maar UE. moet niet denken, Mijn Heer Executeur, dat UE. eene vrouw voorheeft, die het 'er zoo gemakkelijk zal bij laten zitten. Ik heb van alle Testamenten van mijn overgrootvaders, van vaders en moeders zijde af, alles nagezien - alle testamentaire Dispositien en Codicillen. - Ik heb bij den Wel Edelen Heer Mr. Steenvogel, een door en door bekwaam Advocaat, die hier ook lid van de Reenensche Regering is, mijne zes schellingen voor een advis, over de making van mijn zaligen neef Kraaijestein, besteed. - Ik heb dezen Heer drie volle uren onderhouden - en Zijn Ed. heeft mij geadviseerd, dat ik volledige kopij van het Testament moet vragen - en dat doe ik bij dezen. Want zie, Mijn Heer! ik zal het 'er niet bij laten zitten. - 'Er is een fideicommissair goed van mijn overgrootvader ... daar zal dat Juffertje Bronkhorst haar nagels niet in slaan. - Wij zullen daarover

{==187==} {>>pagina-aanduiding<<}
procederen - en ik zal dat Dametje wel zoo slingeren, dat ik aan het mijne kom; want ik heb, buiten den Heer Steenvogel, nog verscheide Raadsheeren op mijn hand. Gij kunt dit, Mijn Heer Executeur! aan die Madam berigten. Wij zullen eens zien, of 'er nog regt in het land is. Heeft zij lust tot procederen, ik ook. - De Heer Steenvogel sprak wel, dat ik mij niet moest compromitteren tegen een Dametje, zoo als apparentelijk - (apparentelijk, zeide de Heer) - die Juffr. Bronkhorst is. Maar dat raakt mij niet. Ik zal en ik moet het mijne, tot den laatsten heller en penning, hebben; ja ik zal in mijn Testament, dat ik nu ook God betere het weder tot mijn groot leedwezen veranderen moet, aan den Heer Steenvogel eene zekere som bespreken, om voor mijne wettige Erven, die nu nog een graad verder zijn, dan wijlen mijn neef Kraaijestein, de procedures tegen dat Juffertje Bronkhorst over dat fideicommis te achtervolgen. Zou 'er een penning van mijne voorouderlijke bezittingen verloren gaan? - Hebben mijne zuster zaliger en ik daarom jaren aan jaren zoo hoogzuinig geleefd, en ons beneden onzen staat beholpen, omdat onze bezittingen althans in geen slechter staat, dan wij ze ontvangen hadden, tot onze wettige erven zouden overgaan. Nu het onzen lieven Heer in zijn genade behaagd heeft onzen neef Kraaijestein, die, menschelijker wijze, mij moest overleefd hebben, uit den tijd te rukken,

{==188==} {>>pagina-aanduiding<<}
en de goederen, die op mij, door den dood van mijne zuster, verstorven waren, en mijn kapitaal ruim de helft vergroot heeft, nog meer dan een derde zouden geaccresceerd zijn, nu zou ik moeten zien, dat zelfs het fideicommissair goed van mijn overgrootvader zaliger aan eene zekere Dame Bronkhorst, een wild vreemde, zou vervallen. Wat hebben mijne zalige zuster en ik menigmalen over dat fideicommissair goed met elkander gesproken, en trouwens ook over alle de bezittingen van nu wijlen neef Kraaijestein, toen hij zooveel geld doorbragt op zijne reis naar Italië, en God weet waarheen.... Wij hebben wat gebeden en tranen over hem gestort, want het lag ons als op de leden, dat wij hem zouden overleven.... Wij wisten, welke wilde haren 'er in zaten, en hoe wij hem vergeefs, toen hij een aankomende jongen was, tot het goede hadden zoeken te houden. Wij hadden daarom gezorgd, dat alle onze goederen, die wij door den dood zouden moeten achterlaten, hem niet direct in handen zouden gekomen zijn. Wij hadden ze allen, zoo als onze verstandige overgrootvader zijn klein kapitaaltje in vergelijking van het onze, onder een fideicommissair verband gelegd. Het was te wenschen, dat alle menschen van vermogen dit deden, dan zouden de schatten zoo niet vervliegen, en de familiën zouden de familiën blijven, want 'er wordt dan deerlijk en deerlijk met het goede geld geleefd. Ik spreek niet

{==189==} {>>pagina-aanduiding<<}
alleen van zulke losbollen, als mijn neef Kraaijestein, die hun gelden met ligte vrouwlieden, en de Hemel weet hoe, doorbrengen, maar 'er zijn ook andere manieren, God betere het, waarmeê sommige menschen hun geld te zoekmaken, zoodat het kapitaal niet aan de regte erven komt. Zoo hebben wij, bij voorbeeld, een Oom Bastiaan van Mekeren gehad, daar wij ja nog eene kleinigheid van ruim eene ton van gehaald hebben ... en wij hadden ten minste op anderhalve ton staat gemaakt ... maar waar kwam het van daan? Hij was, zoo als ik ook nog door de genade des Heeren ben, ongetrouwd, en zeî altijd: ‘Ik heb kind noch kraai in de wereld’ - (mij en mijne lieve zuster dus vergetende) ‘ik heb voor mij zelven geen behoeften’ (nu die heb ik ook niet) ‘ik wil, zoolang ik op de wereld ben, blijde aangezigten en vrolijke harten maken ... ik zal mijn einde wel krijgen’.... Nu de Heer heeft zich over hem ontfermt in zijn zeven en tachtigste jaar; maar als hij eens nog tien jaren geleefd had, dan zou men gezien hebben, wat 'er van hem gekomen was. Nu wij zijn bewaard gebleven van hem te moeten onderhouden, maar het valt toch hard, al heeft men een mooi stuivertje, dat men zich zoo deerlijk misrekent. Maar hoe deed oom Bastiaan? hij zat altijd met de hand in de zak, en men kon geen uur bij hem zitten, of 'er kwam de een of andere bedelaar.... Als 'er de een of andere plannenmaker iets,

{==190==} {>>pagina-aanduiding<<}
onder den naam van een vaderlandsche maatschappij, of zoo omtrent, oprigtte, dan moest oom Bastiaan direkt daaraan eene donatie van zooveel of zooveel dukaten doen.... Neen, mijn lieve zuster en ik hebben nooit donatrices geweest; en in veertig jaren zijn wij 'er nooit toe aangezocht. - Heb ik het niet bijgewoond, dat hij vier kostelijke obligatien op Amerika, naardien hij om wat contanten verlegen was, tot gelden maakte, omdat hij, bij gelegenheid van eene zware overstrooming, zich tot een gift van ruim vierduizend guldens verbonden had. Mijn zuster en ik hadden ja ook het onze 'er aan gedaan, maar hadden ons penninksken in den zak, die bij de huizen rondging, gestort ... gedachtig, dat, hetgeen men in het verborgen doet, éens door den Heer openbaar vergolden zal worden. - Wij hadden juist gelegenheid, om de vier Amerikaantjes, een half percent beneden de cours, door de tweede hand te koopen, en dus zijn die tot op den dag van heden nog in onze familie. - Oom Bastiaan heeft ook wat verloren met jonge menschen gelden à deposito te geven - daar heeft hij wat schade bij gehad, en dat mijn zalige zuster en mij het meeste gegriefd heeft, 'er was een artikel in zijn Testament, waarbij hij door twintig duizend vijf honderd guldens, die hij aan onderscheide lieden geschoten had, de pen haalde, en ons belette, om die lieden daarover ooit of ooit op eenigerhande maniere aantespreken; had hij

{==191==} {>>pagina-aanduiding<<}
dit niet beschreven, dan zou 'er ten minste nog wel 80 pCt. van te regt gekomen zijn ... maar al weêr nadeel voor de familie. Zie zoo kan men gemakkelijk uit zijn goed raken. Evenwel oom Bastiaan zaliger, schoon hij mijne zuster en mij, omdat wij, naar zijn gevoelen te sterk voor het bij elkander houden waren, dikwijls bedreigde te zullen onterven, heeft het nog beter met ons gemaakt, dan neef Kraaijestein. Maar het fideicommissair goed van onze overgrootvader, dat nu door zijn dood los komt, dat zal ik hebben, Mijn Heer! en schoon het mij, arm oud mensch, mag ik wel zeggen, in deze dagen, zwaar zal vallen, ik zal die zaak tot het uiterste pousseren; daar kan die Juffrouw Bronkhorst van verzekerd zijn ... en gij ook, Mijn Heer de Executeur. - Ik hoop, dat gij dezen brief zult kunnen lezen, want mijn inkt is wat bleek, ik heb van een' reizenden Franschman of Italiaan die gekocht, omdat hij goedkooper is, dan dien ik hier in een' winkel haal. Ik heb evenwel maar halve schade, want mijn buurman de stadschoolmeester heeft mij van de helft afgeholpen, en mij zelf het plaisier gedaan, mij 'er goeden inkt voor te ruilen; maar die was nu juist op, en het kon mij niet van mijn hart dien inkt weg te gooijen; want van weggooijen komt niets. - Nu, Mijn Heer! gij zult, al is mijn inkt wat bleek, en al zijn mijn pennen wat slecht, want zij zijn nog uit den lessenaar van oom Bastiaan, mijne

{==192==} {>>pagina-aanduiding<<}
intentie wel begrepen hebben, en aan de Juffrouw Bronkhorst, die ik hoor dat een Bankroetiers dochter is, 'er de behoorlijke kennis van geven, opdat zij zich voor schade wachte.... Ik noem mij ondertusschen met schuldige achting,

Uwe Dienaresse,

Bregitta Hoogendorp.


{==193==} {>>pagina-aanduiding<<}

Twee honderd zes en dertigste brief.

Mejuffr. Charlotte Elzevier aan Mejuffr. Susanna Bronkhorst.

Den Haag, 28 Junij.

Dierbaarste Vriendin!

Hoe zal ik u de vreugde beschrijven, die ik gevoelde bij de onverwachte ontvangst van uw' brief, onder couvert van den Heer Walraven. Daar ik door den Heer de Klerk gelegenheid gevonden had, om zoowel hem als u mijn groete en berigt van mijn welzijn te doen toekomen, en ik mij niet had durven vleijen, dat uwe ziekte zoo spoedig eenen zoo gunstigen keer zou nemen, dat gij in staat zoudt zijn, om zonder vermoeijenis een' brief van mij te lezen, en ik 'er toch niet op gesteld ben, dat een derde, hij zij dan wie hij zij, mijne brieven aan eene vriendin leest (althans dat denkbeeld is mij heel hinderlijk) had ik uitgesteld, om aan u te schrijven. - Maar nu ... o met welk eene vreugde, met welk eene drift vat ik nu mijne pen op. Ik neem dikwijls nog uwen brief in handen, daar ik somtijds nog niet gelooven kan,

{==194==} {>>pagina-aanduiding<<}
dat hij van u komt. En echter, ja het zijn uwe letters, het is uwe stijl - en hoe kort de brief ook zij; nooit was 'er mij een zoo welkom. Ik zal dan nu ook eens weêr aan den Heer Walraven schrijven. Ik geloof, dat hij liefst had, dat ik geen postdag liet voorbijgaan, dat ik aan hem schreef. Hij heeft zich zeker omtrent u uitstekend gedragen, en mij zoovele en zoo naauwkeurige berigten van uwe omstandigheden gegeven, dat ik 'er hem in den brief, die een couvert van dezen zijn moet, hem mijn' welmeenenden dank voor zal betuigen - maar ik vind het zoo lastig te schrijven aan een man, op wien ik door den tijd nadere betrekking krijgen zal, want daarop zal het toch wel uitkomen. Ik kan u ook opregt betuigen, dat ik zeer gaarne den Heer Walraven mag lijden, en geloof, dat wij een gelukkig paar zullen uitmaken ... maar ik heb geen' zin over alle die mooije uitzigten, zoo ieder postdag brieven te ontvangen, dat het geval zou zijn, als ik hem meer hoop gaf. Laat hij mij die vertellen, als hij overkomt, en wij tête à tête over hetzelve onderwerp zitten te praten, of met langzame tredjes het Bosch op en neêr wandelen. In ernst, Suse! ik acht Walraven hoog, zeer hoog; en zijne actiën zijn nog zeer gerezen door zijn gedrag omtrent u, schoon ik zulks wel van hem verwacht had. Maar laat hem toch niet blijken, dat ik u zoo gunstig over hem geschreven heb, want hij is en blijft toch een

{==195==} {>>pagina-aanduiding<<}
man, en dat geslacht moeten wij niet hoogmoediger maken, dan het uit de natuur is. - Uw zuster Wimpje heb ik ook regt lief; ik verwonder 'er mij niet over, dat zij zich zoo wel bij u gedragen heeft. Madam Gibbon, die ik uwen brief heb medegedeeld, en hare handen dankbaar zamenvouwde, nadat ik hem aan haar had voorgelezen, verbeeldt zich met mij, dat Wimpje, schoon haar aanleg eenigzins anders is dan de uwe, als zij maar een weinigje ouder wordt, veel naar u gelijken zal. Althans ik heb laatst eene jonge Dame uit Haarlem gesproken, die haar driemaal had bijgewoond, en deze verklaarde, dat zij, schoon zij zeldzaam in gezelschap kwam, daartoe veel aanzoeken kreeg, omdat men haar zoo bij uitstekendheid vrolijk en lief vond.... Maak haar toch mijn kompliment - en vergeet den goeden Koo ook niet. Wat was die arme jongen aangedaan, toen hij naar Parijs ging, en zich niet anders voorstellen kon, dan u dood te zullen vinden.
En Kraaijestein, uw vervolger, is dan eindelijk overleden. Zou ik zeggen, dat ik over zijnen dood ben aangedaan? Suse! zoo ik 'er eenige aandoening over gevoel, dan is het die van vreugde, want hoe gunstig ik mij verbeeld, dat gij, en ook Walraven, over hem denkt; als hij hersteld ware, zou hij ongetwijfeld tot zijne vorige levenswijze terug gekeerd - en gij misschien op nieuw het voorwerp van zijne aanslagen geweest zijn. Het doet mij daarom leed, dat

{==196==} {>>pagina-aanduiding<<}
zijn dood en begrafenis nog eenige vertraging aan uw herstel, hoe gering ook, hebben toegebragt. Schroomde ik niet eene oude zaak aanteroeren, dan zou ik over dit stuk nog meer zeggen. De heimelijke hoop op zijne mogelijke terugkeering tot de deugd, heeft steeds bij u sterker geweest, dan ik mij van u heb kunnen verbeelden. Gij steunde 'er op, dat hij den eenen of anderen tijd de snoodheid van zijne handelingen zou inzien, en dan door zijne uitmuntende vermogens veel van het door hem bedorven kwaad zou hebben goedgemaakt. Maar hij was, naar mijn gevoelen, iemand, die met alle zijne talenten zooverre zichzelven verwaarloosd had, dat hij buitenstaat was, om zichzelven te besturen, als zijne hartstogten zich eens op eenig voorwerp bepaald hadden. Ik geloof, dat hij u lief had; ik heb dat door al zijne slechte intrigues heen bespeurd, maar zijn karakter was te ver bedorven, om een verdienstelijk meisje met die zedigheid, met dien ernst, met die aanhoudendheid te beminnen, waarop gij zulk een uitstekenden eisch hebt. Zeker schoot den snooden man niet veel anders over, om u, na zijn' dood, eene vergoeding aantebieden voor al het leed, dat hij u had aangedaan, en omdat hij u door zijne vervolgingen bijna dood gemarteld had, dan u zijne goederen, die hij nu toch verlaten moest, bij zijn testament te maken. Ik verheug mij daarover, en hoop, dat gij geen zwarigheid maken zult, in de omstandigheden,

{==197==} {>>pagina-aanduiding<<}
waarin gij gebragt zijt, om die aantenemen. Gij kunt u daardoor in dien staat van onafhankelijkheid terug brengen, welke zoo aangenaam is voor ieder, en zeker bovenal voor de zoodanigen, welke, van hunne kindschheid daarin opgevoed, denzelven door eenig toeval verloren hebben. Ik weet ook niet, waarom gij u over de aanneming van die voordeelige schikking bekommeren zoudt. Gij zijt immers daardoor des te beter in staat, om uw Papa en de overige leden van uwe familie in vele gevallen van wezenlijken dienst te zijn. Ik heb met mijn' Papa, dien gij voor een braaf en kundig man houdt, daarover gesproken. Deze raadt u, om uw Papa zoo spoedig mogelijk te schrijven, dat hij het noodige toeschikke, om uw veniam atatis te verkrijgen; als uw Papa u dat heeft toegezonden, waarin hij, vooral als hij uwe bedoeling weet, geen zwarigheid maken zal, dan zal de mijne alles voor u verder bezorgen: en hij hoopt, dat gij tegen dien tijd in het vaderland en bij ons terug zult zijn, om alles verder mondeling te overleggen. Gij begrijpt, dat ik mij zeer hartelijk bij dien wensch voeg. Wij zijn thans meestal op ons buiten, maar heden, omdat Mama iets in den Haag te verrigten had, zijn wij den geheelen dag te huis. O het is thans overheerlijk op het Buiten van Papa, en mijn genoegen zal volmaakt zijn, als ik het geluk heb, u in deze of de volgende maand bij ons te zien.

{==198==} {>>pagina-aanduiding<<}

Gelijk uw geheele brief kort is, zoo zijt gij het ook omtrent de aankomst van den Heer de Klerk. Zoo alles, wat 'er gebeurd is, mij niet in eene buitengewoon ernstige luim gebragt had, zou ik over dit onderwerp met gemak verscheidene bladzijden kunnen vullen. Ik moet 'er evenwel wat van zeggen. Of ik eene juiste beoordeelares van schoonheid in het algemeen en van mannelijke in het bijzonder mag geacht worden, geloof ik niet, maar ik heb toch eveneens als alle andere menschen mijne oogen gekregen, om te zien, en mag althans wel aan eene vriendin zeggen, hoe ik zie. Ik had het genoegen niet, dat gij mij meermalen hebt toegewenscht, om den Heer de Klerk te kennen, en ik zag hem, daar hij door uwen toestand als geheel verpletterd was, juist niet op het gunstigste, het eerste oogenblik, dat ik hem ontmoette ... maar al had ik hem, na dien tijd niet in kalmer toestand en bij dag gezien, ik zou hem wel onder de mannelijke schoonheden hebben durven tellen. Zijne kloeke gestalte is juist het midden tusschen het ranke en het meêr of min gezette. Hij is wel rijzig, maar niet onder de lange uitgerekte mannen te rekenen. - In zijne geheele gestalte heerscht voor het overige eene behagelijke rustigheid, en alle zijne bewegingen zijn bevallig, zonder afgemeten te zijn. De opslag van zijn oog is helder en vertrouwen inboezemende ... en dit verliest hij niet, wanneer hij spreekt. Behalve eene natuur-
{==199==} {>>pagina-aanduiding<<}
lijke bevalligheid, die 'er in den toon zijner stem plaats heeft, is 'er iets in alles wat hij zegt, dat zoo als uit het hart voorkomt.... Hij geeft ongezocht bewijzen van smaak en gevoel.... Waarlijk, Suse! van dien kant beschouwd, zoudt gij, zoo gij niet besloten hebt, om een ongehuwd leven te leiden, en ik ken daarover uwe gevoelens, niet wel een voortreffelijker voorwerp kunnen aantreffen.... Ik weet echter wel, wat gij mij misschien, dit lezende, tegenwerpt: dat alle die voortreffelijke uiterlijke
hoedanigheden, die ik daar optel, zoo niet allen, ten minste grootendeels ook bezeten werden door den Heer Kraaijestein - maar dat het bij den man van uwe keuze voornamelijk, zoo niet geheel, op het hart zal aankomen. Gij hebt gelijk, Suse! maar als men het uiterlijk behagelijk als op den koop toe kan krijgen, dan is dat toch niet te versmaden.
Maar nu ook eens den Heer de Klerk van een' anderen kant bekeken. Schoon zeker Madam Gibbon verbazend ten zijnen voordeele is ingenomen, en ook de liefde van eene Tante omtrent haar' eenigen neef, aan de algemeene kwaal der liefde laboreert, namelijk van zoo niet geheel blind, althans verbaasd kortzigtig te zijn, kan men die brave vrouw toch niet verdenken, dat zij, om hem door mij bij u in een gunstiger licht te doen voorkomen, dan hij verdient, het een en ander geval zou verdicht hebben. Neen! dat kan in Madam Gibbon

{==200==} {>>pagina-aanduiding<<}
niet vallen. En dan is alles, wat zij mij van hem verhaald heeft, hetgeen hij ter bevordering van haar geluk en dat van vele anderen aanwendt, zoodanig, dat het bij mij twijfelachtig is of hij van de zijde van het hart, of van het verstand, of van zijne uiterlijke omstandigheden, meerder aanbeveling verdient. Weldadigheid en uitgebreide menschlievendheid schijnen grondtrekken van zijn karakter, schoon hij beide regelt door beleid en bedachtzaamheid. - Staande zijn kort verblijf in den Haag verhaalde mij Mad. Gibbon, heeft hij haar een blijk gegeven, op welk eene wijze hij zijn weldadigheid uitoefent. Niet ver van Hondslaarsdijk, althans in het Westland, is bij een zwaar onweêr, dat wij in het begin van deze maand gehad hebben, eene boerenstulp in den brand geraakt, en de man heeft alles, behalve zijn vee, dat in het land was, verloren. De Klerk hoorde, dat men voor dien man eene kollecte wilde doen.... ‘Is het een braaf man?’ vroeg hij zijne Tante - en deze hem gezegd hebbende, dat hij bij vele lieden daarvoor bekend stond, ‘dan moet hij op eene andere wijze geholpen worden. 'Er steekt voor een' braaf man te veel vernederends in.’ In 't kort - hij liet den man bij zich komen - en vernam van hem, hoeveel hij tot het herstel van zijn huis en huisraad noodig zou hebben - en hoeveel geld, om zijne zaken gaande te houden. De man noemde de som.... Hij vroeg hem toen, of hij liever de teruggaaf

{==201==} {>>pagina-aanduiding<<}
van een en ander aan één of aan honderd misschien verschuldigd zou zijn. De man zeide: ‘Liever aan één, Mijn Heer! want ik schaam mij, om, schoon ik de vrijheid van de Regering van den Haag gekregen heb, om eenige gegoede lieden aantespreken, om rond te loopen, en ...’ ‘Gij wilt zeggen, te bedelen’ ... viel hem de Klerk in de reden.... ‘Men moet een eerlijk man dit zoo veel mogelijk besparen;’ en toen ontdekte hij hem zijn plan, bestaande daarin, dat hij den man alles op zou schieten, wat tot den herbouw van zijne woning, het weder aankoopen van huisraad enz. noodig was. ‘Ik vertrouw,’ zeide hij vervolgens, ‘dat gij hierdoor volkomen in uw' vorigen stand zijn zult ... maar zoudt gij nu, als u het fortuin eens bijzonder medeliep, daar toch de boerenstand een' zoo gezegenden tijd beleeft, zoudt gij dan niet gaarne, in dien staat komende, kunnen zeggen: Niet aan de giften van goede lieden, of aan een enkel man ben ik het herstel van mijn fortuin schuldig, maar aan mijn eigen vlijt’.... ‘Ja,’ zeide de huisman, ‘als God mij zoo zegende’.... ‘Braaf man,’ had hem toen de Klerk toegevoerd, - ‘geheel heb ik u alles geschonken. Ik begeer geen blijk, dat ik het u geschonken heb ... maar alleen uw woord, dat, zoo gij ter eeniger tijd in die ruimte kwaamt, dat gij oordeelde mij of geheel of gedeeltelijk het geld, dat ik u schiet, te

{==202==} {>>pagina-aanduiding<<}
moeten terug geven, gij mij dan in staat zult stellen, om met die penningen misschien nieuw nut te stichten....’ Nu wilde de boer met dankbetuigingen beginnen; maar de Klerk begeerde daarvan niets te hooren, en verpligtte hem alleen tot een diep stilzwijgen. Zijne Tante, die 'er gedeeltelijk bij tegenwoordig geweest was, wilde hij ook tot stilzwijgen verpligten, maar zij verkoos die verpligting niet aantenemen, hem echter belovende daarvan met alle bescheidenheid, en niet dan bij zeer vertrouwde vrienden te zullen gebruik maken. - Het schijnt, dat de nalatenschap van den oom van de Klerk in de West zeer groot moet zijn. Schoon Madam Gibbon de juiste hoeveelheid niet weet, moet het een zeer buitengewoon kapitaal zijn; zoowel hetgeen hij medegebragt heeft, als dat hetwelk in de bezittingen te Paramaribo gebleven is, op onderscheide plantaadjen.
Ik verlang zeer, om hem eens bijtewonen, wanneer hij geheel opgeruimd is; dan verbeeld ik mij, dat hij gansch niet afkeerig zijn zal van vrolijkheid - en waarlijk, Suse! als ik mij daarin dan niet bedrieg, dan zou dit ook tot zijn voordeel bij u moeten pleiten, want gij hebt toch eene overhelling tot ernst. Ik heb hem gevraagd, welk een plan hij zich gevormd had van zijn volgend leven, of hij zich weder aan den koophandel zou begeven? Zijn oogmerk was, om, zoo hij had mogen slagen

{==203==} {>>pagina-aanduiding<<}
in zijn uitzigt op uwe hand, hetwelk hij toen geheel door den staat, waarin wij onderstelden, dat gij verkeerde, als verijdeld beschouwde, maar nu weder tot stand zou kunnen komen, om zich met een vriend (ik geloof, dat hij hem van Stade noemde) te Dordrecht te associeren, een jongeling, die maar een klein kapitaal bezit, om zoo, dadelijk, deel in den handel te hebben, waaraan hij oordeelde, dat door ieder, als een der hoofdzenuwen van 's Lands welvaart, zooveel mogelijk de hand moet gehouden worden, - maar voor het overige was zijn plan, om een Landgoed in het Stichtsche of Geldersche te koopen, en zich van tijd tot tijd op den Landbouw toeteleggen; en althans daarop het grootste gedeelte van het jaar door te brengen. Hij voegde 'er bij: ‘Ik heb van mijne jeugd af altijd verlangd, om aan die, naar mijne gedachte, misschien eenige ware bestemming van den mensch te voldoen ... en daar ik nu, door een' toevalligen zamenloop van zaken, aan dat verlangen zal kunnen voldoen, geloof ik vrijheid te hebben, om thans eene onschadelijke proef te nemen, in hoeverre ik slagen kan in zoodanige ondernemingen.’ ‘Maar,’ liet hij toen volgen (daar hij, zoo als ik, in de onderstelling leefde, dat wij alle oogenblikken de tijding van uwen dood te wachten hadden) ‘de treurige toestand, waarin ik verkeer, door hetgeen Juffr. Bronkhorst bejegend is - en de he-
{==204==} {>>pagina-aanduiding<<}
laas zoo hooge waarschijnlijkheid, dat ik door haar' dood de hoop, die ik op haar gesteld had, volstrekt geheel zal afgesneden zien, laat niet toe, dat ik een oogenblik bepaaldelijk over dat onderwerp denke ...’ en hier belette de aandoening hem verder voort te spreken.
Mijn Papa is ook zeer met hem ingenomen, en heeft mij gezegd: - ‘Ik hoop niet, dat Suse mij zoo uit de hand zal vallen, dat zij, wanneer zij wezenlijk genegenheid voor hem heeft, zich alsdan gedragen zal zoo als ik wel meisjes ken, die zich nog eenigen tijd, uit eene soort van koquetterij, ten koste van brave mannen, vermaken, met hare toestemming te weigeren.’ - Papa keek mij toen half lagchende, half ernstig aan - doch ik verstond hem maar al te duidelijk. Het schijnt ook, dat hij met Papa nog afzonderlijke zaken te verhandelen heeft. Althans toen hij op zijn vertrek stond naar Parijs, heeft hij met Papa in onze kleine zijdkamer nog eene besoigne van een halfuur gehad. - En Papa zeide over tafel, dat wij met elkander over zijn vertrek spraken: ‘De Heer de Klerk is, in den volsten zin van het woord, een verstandig, braaf en edelmoedig man. - Hij is volkomen de fortuin waardig, die hij gemaakt heeft.’ Ik wil het niet ontkennen, maar ik ben een weinig nieuwsgierig naar die besoigne. - Gij weet, Papa prijst niet ligt. -
{==205==} {>>pagina-aanduiding<<}
Mama denkt, voor hare manier van denken, ook zeer gunstig over hem. Zij betuigde, dat zij den Heer Walraven en den Heer de Klerk voor twee van die Heeren van dezen tijd hield, die eene gunstige uitzondering boven zoovele windbuilen en een nog erger soort verdienden. Gij begrijpt, Suse! waarom vriend Walraven daar moest bij gesleept worden. - Ik geloof wezenlijk, als ik het ongeluk had, van Papa te verliezen, dat dan hier in der daad vertoond zou worden, de Moeder Medeminnares van hare Dochter. Ik heb Mama ernstig verklaard, dat ik het aanzoek van den Heer Walraven begunstigen zal, zoodra hij in het vaderland is terug gekomen; en nu schijnt zij toch beducht, dat ik vergeten zal, dat 'er een Heer Walraven in
de wereld is - en waarlijk met al zijn groote brieven bewaart hij zelf mij daarvoor wel. Ik heb wel gehoord, dat 'er meêr Mama's zijn, die schrikkelijk veel op hebben met die Heeren, welke zij voor hunne toekomende schoonzonen aanzien. De dochter toch gangbare munt en getrouwd te zien, kaatst natuurlijk een' zekeren glans op de moederlijke educatie.... Ik had laatst zoo eene kleine kibbelpartij met Mama daarover, bij gelegenheid, dat zij mij den naam van den Heer Walraven wat dikwijls genoemd had.... Ik wandelde na het diner met Papa op het Buiten, en die berispte mij zoo op zijne manier over mijne gemaakte aanmerking, die over dezelfde schijven liep, omdat ik haar

{==206==} {>>pagina-aanduiding<<}
tegen mijne Mama gemaakt had. ‘Anders,’ zeide hij, ‘is zij juist niet van allen grond ontbloot. Ik weet, bij voorbeeld, hoe ik over ruim twintig jaar te moede was, toen ik de dwaasheid of onbezonnenheid had, om een klein bundeltje gedichten met mijn' naam uit te geven, en toen ik bij den uitgever vernam, dat het gezochte waar was. Ik verzeker u, Lotje! dat mij dat streelde. En die mij in dat genoegen gestoord had, of mij het belagchelijke daarvan had willen aantoonen, zou 'er in die oogenblikken nog veel ongenadiger afgekomen zijn, dan gij, stoute meid, dezen middag bij uwe Mama. - Ik geloof ook, dat 'er bij de bejaarde Dames nog iets anders onder loopt ... maar ik wil u dat niet zeggen, omdat gij dit 'er misschien bij eene andere gelegenheid, als een faai additamentje bij zoudt voegen....’ Nu begon ik Papa ten allervriendelijkste te smeeken, om het mij te zeggen ... hem plegtig belovende, dat ik 'er geen gebruik hoegenaamd van maken zou bij Mama, als sprak zij onder het souper vijf en twintigmaal van Walraven.... Papa schudde het hoofd - maar, gij weet, hij houdt zeer veel van mij, en is altijd gewoon geweest, met mij op eene zeer vertrouwelijke wijze omtegaan - ‘Nu, als gij het dan weten wilt, zeide hij, maar op verbeurte van mijne gratie en confidentie voor het vervolg, als gij het ooit Mama maar van verre blijken laat, dat

{==207==} {>>pagina-aanduiding<<}
ik het u gezegd heb. 't Zit bij de bejaarde Dames daar, dat, als zij waarschijnlijk niet meer mama's van eigen kleintjes zullen worden, zij ongemeen gaarne den lieven naart van Grootmama dragen - en zoo bij wijze van nadering kan men daartoe toch komen, door de dochter getrouwd te zien. - Men raakt dan ook meteen die stoute meisjes, die ook al gaarne over de dienstboden wat te zeggen hebben, en somtijds lastiger dan de Mama's zelve zijn, ook kwijt, met al hare solide en insolide reflectiën; begrijpje, Lotje!’ - Ik boog mij, en zeide: Zeer klaar, Papa! ik heb geene nadere uitlegging noodig. ‘Ik ben blijde,’ voegde hij 'er bij, ‘dat ik mij in eens zoo klaar uitdruk, of dat ik eene dochter heb, die mij zoo oogenblikkelijk begrijpt.’ Papa is toch een aardig man; ik kan zoo wenschen, om hem gekend te hebben, toen hij twintig jaren oud was. Hij is nog veel aardiger, dan veel van die saletheertjes, en geestelooze automaatjes, die naauwelijks het verstand van Papa's slimmen krulhond hebben.
Mama heeft mij daar laten waarschuwen, dat het tijd wordt, dat ik met schrijven gedaan maak, want, dat het rijtuig over een halfuur komen zal. Ik heb laten zeggen, gelijk de waarheid is, dat ik nog een' geheelen brief aan den Heer Walraven schrijven moet. Gunstig is mij nu een kwartier geakkordeerd. - Nu het wordt dan toch tijd, dat begin ik aan het klop-
{==208==} {>>pagina-aanduiding<<}
pen van mijn hart te gevoelen, dat ik de pen ook opvat, om aan hem te schrijven. Gij weet niet, Suse! hoeveel achting ik voor hem heb ... en hij heeft wel degelijk zijne beminnelijke zijden, want daar opregtheid een deugd is, die alle mannen niet hebben, zoo min als kieschheid en zuiverheid van zeden, moet ik zeggen, dat vriend Walraven een puiks puikje is ... maar ik had toch, hoe zeer ik overtuigd ben, dat hij veel voortreffelijker hoedanigheden bezit dan ik, liever gehad, dat hij niet eerst naar u verkeerd had. Hij heeft zich daar al over moeten verdedigen ... en dat was toch maar zoo en zoo.... Nu ik moet ten minste iets hebben, waar ik zulk een deftig Heer meê slingeren kan, want om maar zoo regelregt tegen hem te zeggen: volmaakte Mijn Heer Walraven! zie hier uwe onderdanige Dienaresse Charlotte Elzevier, die met eene onbegrijpelijke vreugde hare armen uitbreidt, om uwe volmaaktheid, bij haaredelens eerst aanzoek, in te ontvangen. Dat zou toch ook niet gaan; en in het geheel met mijn humeur niet strooken. Ik moet ten minste den Generaal, die voor de vesting ligt (hoe noemen dat ook de Mogendheden, als zij eenige honderde onnoozele menschen de armen en beenen laten stukken schieten om eene vesting, die geen paar goede pinken waardig is? - ja) wat amuseren. - Maar mijn conscientie wordt wakker, wordt schrikkelijk wakker, want de

{==209==} {>>pagina-aanduiding<<}
vlijtige briefschrijver zal deze bedroefd weinig regels in zijn couvert vinden, doch ik zal die regels maar zoo allerliefst vriendelijk maken, dat hij 'er geen' brief van acht pagina's klein geschreven schrift van mijne allerliefste hand voor verlangen zou. Gij moet eens zien, hoe hij zich met zijn couvert diverteert. - Ja ik kan nog niet ophouden, maar ik zal toch uitscheiden met badineren, en wie weet hoe slechten val of dat nog bij u hebben zal.... Nog iets en dan ga ik schrijven aan den goeden, aan den braven Walraven. Gij zult immers, het zij door hem of langs een' anderen weg, eer gij uit Parijs vertrekt, of althans als gij in Braband zijt, mij uw vertrek berigten. Kunt gij besluiten, om bij mij te komen, gij zult bij Papa en Mama beide een zeer welkome gast zijn. Gij kunt beschikken over huis, of buiten, zoo als gij verkiest. - Laat slechts weten, hoe gij uwe reis neemt. Behoef ik hier wel bij te voegen, dat ik ben als altijd

Uwe toegenegene en hartelijk blijde Vriendin

Lotje.


{==210==} {>>pagina-aanduiding<<}

Twee honderd zes en dertigste brief.

Mejuffr. Susanna Bronkhorst aan Madam Eleonora Gibbon.

Parijs, 5 Julij.

Hooggeachte Vriendin!

Ik zou dezen brief met beschuldiging van mijzelve beginnen, dat ik, door Gods goedheid hersteld uit eene krankheid, die met zooveel waarschijnlijkheid dreigde, om een einde aan mijn leven te maken, niet eer dan heden aan u, mijn waarde Madam! eenige letteren schrijf, was het niet, dat ik mij overtuigd hield, dat gij langs onderscheide wegen betere en naauwkeuriger berigten van mijnen toestand onderrigt werd. Waarschijnlijk zal Lotje u ook den niets beteekenenden brief hebben laten zien, welken ik haar geschreven heb, doch ik kan het niet van mij zelve verkrijgen, om eenen zoo kleinen en gebrekkigen brief te schrijven aan eene Dame, die zoo zeer gesteld is, dat men op eene eenigzins uitvoerige wijze, in geschrift zijne gedachten ontwikkelt, en tusschen welke

{==211==} {>>pagina-aanduiding<<}
en mij de afstand van jaren te groot is, om haar gediend te mogen achten met eenige weinige regels, die misschien voor de jeugdige en vurige vriendschap van Lotje eene soort van heiligdom uitmaken. Nu ik echter zoo aanmerkelijk in krachten ben toegenomen, dat ik eerstdaags de terugreize naar het vaderland denk aan te nemen, wil ik echter, om alle beschuldiging van u te ontgaan, beproeven, of ik nu wat gelukkiger slagen kan, dan met mijnen brief aan Juffr. Lotje Elzevier - te meer, omdat ik niet geloof, dat ik, bij mijne wederkomst in het vaderland onmiddelijk het genoegen hebben zal, van u te zien en te spreken.
Waarmede, lieve Madam! waarmede zou ik kunnen beginnen, dan met u te danken voor den dierbaren brief, dien gij mij geschreven hebt, in antwoord op het afscheid, dat ik van u had genomen, toen ik vastelijk dacht, dat wij elkander aan deze zijde van het graf niet zouden weder zien. Schoon ik dien brief eerst ontvangen heb, en mij heb laten voorlezen door den Heer Walraven, toen zich reeds groote hoop op mijn herstelling vertoonde, verspreidden de gevoelens in denzelven eenen Godsdienstigen troost, welken ik in die oogenblikken mijner zwakheid zoo dikwerf behoefde. Gij verlevendigde daardoor denkbeelden in mijnen geest, die gij mij, toen ik het geluk had van uwe eléve te zijn, bij alle gepaste ge-
{==212==} {>>pagina-aanduiding<<}
legenheden hebt ingescherpt, die den zwakken mensch, zoo dikwerf in den afwisselenden staat van geluk en ongeluk in deze wereld te passe komen, en die, ik hoop, dat mij, zoolang ik leef, zullen bijblijven, op dat ik, met alle de zwakheden, die mij aankleven, met eene kinderlijke vrijmoedigheid, mijn hart zal durven opheffen tot de groote Oorzaak van alles, die de liefde zelve zijnde niet anders dan het hoogst heil zijner redelijke en zedelijke schepsels bedoelen kan. O, waarde Madam! welk een' gelukkigen middenweg houdt gij in uwen brief, dien gij onderstelde aan eene stervende te schrijven, tusschen dien verpletterenden en strengen toon, op welken ik wel gehoord heb, dat zoo dikwerf mannen van geleerdheid en leeraars van den Godsdienst ruw genoeg aan het sterfbed zelfs van vroom geleefd hebbende menschen boete en bekeering prediken - en dien van, hoe zal ik het anders noemen? van dweepachtige vleijerij, om den geest van stervenden, zoo die anders daartoe gestemd zijn, te vervullen met wonderlijke en onbegrijpelijke denkbeelden van een toekomend geluk, gekleed in poëtische denkbeelden, welker wezenlijke bedoeling voor een scherp en welgesteld verstand, in oogenblikken van ligchamelijke gezondheid, nog
met duisternis omgeven blijven.
Moet ik, waarde Madam! in uwen brief onaangeroerd laten dat gedeelte, waarin gij mij over

{==213==} {>>pagina-aanduiding<<}
uwen neef den Heer Cornelis de Klerk schrijft, en, waar gij mij met zooveel aandoening berigt, dat hij behouden en gezond in het vaderland is terug gekeerd. Neen! de verpligtingen, die ik aan u heb zijn te groot en te veelvuldig, dan dat ik mij niet van ondankbaarheid beschuldigen zou, indien ik, de prude of coquette spelende, niet gulhartig ook over dit onderwerp aan u schreef. Gij weet, lieve Madam! welke denkbeelden de Klerk omtrent mij zich in het hoofd gehaald heeft, en die had hij mij reeds ter loops medegedeeld in dien brief, welken ik van hem uit Paramaribo ontvangen heb. Ik weet niet, of ik mij toen schuldig gemaakt heb aan zekere achterhoudendheid, met u dat gedeelte van zijnen brief, waarin hij mij zijne gevoelens openbaarde, niet mede te deelen. Zooveel ik mij herinneren kan, lieve Madam! was de grootste drijfveer, die mij bestuurde, om zoo te handelen, dat ik in waarheid dat gedeelte van dien brief meêr aanmerkte als een voorbijdrijvend vlaagje van jeugdige vooringenomenheid omtrent mijn persoon, die hij daarenboven in de aandoenlijke oogenblikken van zijn vertrek juist had aangetroffen, dan wel als een zoo stellig bewijs van wezenlijke liefde: want ik geloof, dat wij meisjes somtijds veel te veel waarde hechten aan de woorden en zelfs brieven van jongelingen, die, misschien betooverd door oogenblikkelijke toevalligheden, waarin wij ons veel guns-
{==214==} {>>pagina-aanduiding<<}
tiger vertoonen, dan wij waarlijk zijn, of zelfs bedoelen te schijnen, zich verbeelden op ons verliefd te zijn, omdat wij hun in die oogenblikken wezenlijk behagen. Zonder eenige koquetterij daar tegen op onze hoede te zijn, geloof ik, dat wij aan onze eigene rust verschuldigd zijn - en ik heb wel eens van mijne vriendinnetjes te hevig hooren uitvaren, als deze of gene jonge Heer zijne haar eens gedane betuigingen vergetende, kort daarna zich zeer gemeenzaam tegen een ander meisje
gedroeg, omdat zij die betuigingen zwaarder, dan het behoorde, hadden laten wegen. Evenwel doen de Heertjes zeer dwaas, en onverschoonlijk onvoorzigtig, de oogenblikkelijke opwellingen van hunne harten aan ons mede te deelen, die maar te dikwerf door verscheide van onze sekse te ernstig opgevat wordende nadeeliger gevolzen verspreiden, dan de loszinnigheid van vele der andere sekse zich voorstelt. - Ik onderstelde, dat tijd - afstand en andere afwisselende voorwerpen ook misschien in den geest van uw neef de Klerk de gevoelens gemakkelijk zouden hebben doen verflaauwen, zoo dat hij mogelijk te eeniger tijd mij bedankt zou hebben, dat de verklaring zijner liefde een geheim tusschen hem en mij gebleven ware, ja dat ik het zelfs niet medegedeeld had aan de achtenswaardige vrouw, die op ons beider kinderlijke liefde en hoogst vertrouwen aanspraak had. - Maar het is mij nu gebleken, dat ik mij

{==215==} {>>pagina-aanduiding<<}
in dit opzigt ten aanzien van den Heer de Klerk bedrogen heb. Ik houd mij overtuigd, Madam! dat ik eenen sterken indruk op zijnen geest gemaakt heb ... neen! ik moet jegens u opregt zijn, 't is bij hem meer dan eene losse vlaag van verliefdheid - zijn verhaaste komst naar Parijs, zijne aandoeningen bij die komst, zijne betuigingen, die alle kenteekens van opregtheid dragen; de kieschheid van zijn geheel gedrag; zijne te verregaande bezorgdheid over mijn herstel - alles bewijst mij, dat zijne gevoelens ten mijnen aanzien standvastig en welmeenend zijn. Ik heb geene reden, om hem van het tegendeel te verdenken, en wil mij geenszins gedragen, als of ik hem verdenk, om dat ik dit voor een wezenlijke beleediging van een' braaf man houden zou.
Maar, lieve Madam! ik ben in zeer groote verlegenheid, wat mij in deze oogenblikken, bij dit aanzoek te doen staat, daar ik zwarigheid gevoel, om eenigermate zijn liefde aan te moedigen, zonder dat ik nog kan of mag besluiten, om het eindelijk oogmerk van zijn aanzoek te begunstigen.... Is niet het huwelijk de gewigtigste stap, dien een meisje doen kan?... en hoe zeldzaam geschieden de huwelijken met genoegzame behoedzaamheid. Hoeveel doet het oogenblik, hoeveel het persoonlijk behagen, zonder dat men bedacht is, dat 'er tot het geluk van die vereeniging vrij wat meer vereischt wordt. Ik wil u gaarne bekennen, dat

{==216==} {>>pagina-aanduiding<<}
ik nog geene trekken in het karakter van de Klerk ontdekt heb, die mij duchten doen, dat zij, in gevalle van een huwelijk, zoo mishagelijk zouden worden, dat zij mij van zijne persoon zouden kunnen afkeerig maken. Maar hoe weinig ken ik hem ... hoevele schakeringen kunnen 'er in zijn karakter plaats hebben, die nog geheel voor mij verborgen liggen, en echter zoodanig zijn, dat zij, onaangezien alle zijne schoone en goede hoedanigheden, bij eene zoo naauwe vereeniging, als die is, welke hij bedoelt, het grootst geluk van deze wereld, het huisselijk geluk, zooal niet geheel verwoesten, ten minsten zeer gering doen zijn. Immers zoo is, helaas! het geval der meeste huwelijken, en dat loopt, naar mijne gedachten, uit op misschien meer dan tijdelijk ongeluk van beide. - Gij weet, Madam! hoe ik denk over tijdelijke bezittingen, en wat dezelve tot het geluk van den mensch kunnen bijdragen. Ik geloof, dat zij ook in het geval van eene zoo naauwe vereeniging als het huwelijk is, in den tegenwoordigen staat der maatschappij, en in den stand, waarin men geboren en opgevoed is, behooren in aanmerking te komen. Derzelver onzekerheid is aan allen bekend, maar ik voor mij houde het daarvoor, dat gelijke huwelijken ook ten dien aanzien de gelukkigste zijn. Wat nu in dit opzigt uw neef de Klerk betreft, hij is door het sterfgeval van zijn Oom bezitter

{==217==} {>>pagina-aanduiding<<}
geworden van een groot kapitaal. Het geen voor mij van wegen het moederlijk bewijs uit den boedel van Papa komen zal, zal in vergelijking van die bezitting niets wezen, en dan zal 'er ten dien aanzien eene groote ongelijkheid tusschen ons plaats hebben, ten ware ik besluiten kon, om mij de dispositie van den Heer Kraaijestein ten mijnen voordeele te laten welgevallen. Maar, behalve dat ik 'er veel van gevoele, om de goederen van dien man, hoe wettig mij ook gemaakt, aan te nemen, eene der redenen, die daartoe mij zouden hebben kunnen bewegen, is weggevallen, door een' zeer vriendelijken brief van den Heer Elzevier, waar bij hij mij berigt, dat de zaken van Papa in zooverre gered zijn, dat 'er geen mensch een penning aan hem te kort zal komen, en dat 'er gezorgd zal worden, dat hij of ter plaats, waar hij zich nu bevindt, kan blijven leven, of zoo hij ergens anders verkiezen mogt, dat hem in het redelijke eene toelage zal gedaan worden. Ik heb namelijk op het punt gestaan, om de erfenis van den Heer Kraaijestein aan te nemen, met het oogmerk, om daaruit, zoo mogelijk, en ik geloof dat dit zeer mogelijk zou zijn geweest, te bewerken, dat de boedel van mijne Papa op een' effenen bodem gebragt werd. Maar door dit berigt van den Heer Elzevier is dit geheel vervallen - en het eenige, dat mij nu zou kunnen bewegen tot het aannemen van

{==218==} {>>pagina-aanduiding<<}
die groote schatten, is dat dezelve anders vallen in de handen van zekere Jonkvrouw Bregitta Hoogendorp, die, volgens alle berigten, en een gewis blijk, dat ik zelve dezer dagen gekregen heb, de gierigheid in persoon schijnt te wezen.
Ik heb reeds meermalen met uw' neef de Klerk gesproken over het al of niet aannemen van de nalatenschap van den Heer Kraaijestein: maar ook hij raadt het mij af. Schoon ik zijn beweegreden daartoe een weinigje verdenk. Ja 't schijnt mij toe, lieve Madam! dat hij zelfs eenigzins naijverig is van den dooden Kraaijestein. Hij kan volstrekt niet dulden, dat ik iets tot deszelfs lof zegge, als ik bij voorbeeld deszelfs vlugge en geestige invallen prijs, kan ik bespeuren, dat hij meer of min ongemakkelijk wordt, omdat hij het oogenblikkelijk op een ander gesprek brengt. Hij zou ook liever zien, dan hij de man was, die mij tot mijnen vorigen staat terug brengt, dan dat ik zulks in zekere voege aan den Heer Kraaijestein verschuldigd zou zijn.
Wij zijn thans bezig met iets zeer aangenaams, met namelijk voorbereidsels te maken tot onze terugreis naar Holland. Wij voorzien ons al reeds van reiskleederen. Ik ben met zuster Wimpje, vergezeld van uwen neef de Klerk, bij Madame Visquerot geweest. Schoon ik juist geen reden heb, om over die Dame zoo uitstekend wel te vreden te zijn,

{==219==} {>>pagina-aanduiding<<}
daar zij ligtzinnig genoeg geweest was, om Juffrouw Krisje Beukelman en mij aan den Heer Kraaijestein in handen te leveren, wilde ik haar toch nog eens zien, eer wij Parijs verlaten, om met een van haar te vernemen, of zij misschien mij met het een of ander aan Mejuffr. Beukelman te belasten had. 't Was een zeer belagchelijk tooneel, dat 'er plaats had, toen ik in haar Magazijn kwam. Gij kunt u de exclamatien en de bewegingen niet voorstellen, die zij maakte, toen zij mij in het oog kreeg. - Zij vloog mij met zekere woestheid om den hals - zij was onuitdrukkelijk verheugd, dat zij mij nog wederzag. - Nacht noch dag had zij kunnen slapen, om het geen mij was overgekomen; het tafereel dat haar Juffr. Krisje van mijnen staat had opgehangen, had hare geheele ziel geschokt ... wel duizendmaal had zij in den wil gestaan, om mij te komen opzoeken ... maar de verbazende drokte in haar Magazijn had haar dit belet ... en zoo rammelde zij in het oneindige voort ... en voorzag alles met de excusez moi's en pardonnez moi's, in het oneindige.... Ik moest haar toch te kennen geven, dat het mij zeer verwonderd had, dat zij, zoo al niet voor mij, ten minste voor de dochter van hare vriendin geene betere zorge gedragen had - want dat zij, zoo zij behoorlijk onderzoek had gedaan, ras zou hebben vernomen.... ‘O ik moest,’ was het

{==220==} {>>pagina-aanduiding<<}
antwoord, ‘ik moest een gordijn laten vallen voor die afgrijsselijke gebeurtenis. Zij was ook misleid, deerlijk misleid geworden. De Heer Kraaijestein was een gaauw en aardig Heer - hij had haar in hare drokten overrompeld - men dacht alle dingen niet altijd zoo naauwkeurig na - duizendmaalen verzocht zij mij excuus voor het gebeurde....’ Ik wenschte, Madam! dat gij dat gesnap eens hadt aangehoord, waarvan ik mij stellig verzekerd houde, dat zij niets meende, althans dat zij het vijf minuten daarna volkomen vergeten was. Wimpje stond geheel verzet over die schromelijke bewijzen van vriendelijkheid; en de Klerk luisterde mij in, dat het die vrouw toen uitnemend wel met mij gemeend had, maar dat zij door de snoode streken van den Heer Kraaijestein zeker misleid was. Ik voorzag mij ondertusschen van eenige benoodigdheden tot de reis, en Wimpje kocht kleine presentjes voor Mevr. Verschuur en hare vriendin Jetje. - De beleefdheid van uw' rijken neef liet niet toe, dat wij iets betaalden, schoon zulks zeer tegen mijn' zin was. En daar hij niet gewoon was, om met Fransche modekraamsters te handelen, werd hij, wat ik hem ook zeide, zoodanig door haar medegenomen, dat hij toch bij zijn vertrek volkomen overtuigd was; dat de edelmoedigheid van ziel van Madame Visquerot alleen op hare lippen woonde. - Dui-
{==221==} {>>pagina-aanduiding<<}
zend komplimenten kreeg ik mede aan Madame Beukelman en aan hare dochter Krisje ... en zij had haar Magazin des Modes wel duizendmaal aan mijne aandacht bevolen - ‘Wat zijn wij Hollanders toch stroef,’ zeide de Klerk, ‘in vergelijking van zulke eene fransche Dame, en men moet zich in der daad geweld aandoen, om zich te overreden, dat al die vriendelijkheid op zijn bestgenomen niets beduidende
pligtplegingen zijn.’
Gisteren heb ik voor de eerstemaal de openbare Godsdienstoefening na mijne ziekte bijgewoond in de Protestantsche kerk alhier. Schoon ik geheel niet aan het uiterlijke hang, en ik te wel van u onderrigt ben, om te denken, dat aan het Opperwezen een dankbaren zucht, dien ik in de eenzaamheid slake, minder aangenaam zijn zoude, dan het gebed en de dankzegging, die men in een daartoe geschikt gebouw plegtig uitstort ... wil ik met dat alles gaarne bekennen, dat ik mij zeer levendig opgewekt gevoelde, toen ik op nieuw in de vergadering van Christenen mijne lofzangen en gebeden ten hemel mogt zenden. Ik nam ook die gelegen te meêr waar, omdat juist het Avondmaal gevierd werd - en ik door alle de verwilderingen, waaraan ik ben blootgesteld geweest, lang verstoken was van het bijwonen dier eenvoudige maar schoone plegtigheid. Ik was bij tusschenpoozen zeer aangedaan - en vormde die besluiten en

{==222==} {>>pagina-aanduiding<<}
voornemens, welke mij met grooter volstandigheid in het vervolg mijne pligten misschien zullen doen betrachten. Hoe trof mij bovenal een gedeelte der Leerrede van den Eerwaardigen man, waar hij zich in deze of dergelijke woorden uitdrukte: ‘Ja Broeders! ja Zusters! nu heeft het ons ongestoord mogen gebeuren met opgeruimde en Godsdienstig vrolijke harten de dood van Christus te gedenken; niet alzoo was het lot onzer voorvaderen, toen gevangenissen en doodstraffen hen bedreigden - en echter, waren zij niet ijveriger in den Godsdienst dan wij? - O laat de algemeene geest der verdraagzaamheid ons niet ter veroordeeling strekken, neen! dat zij ons aanvure, om met dankbaarheid de wegen der Voorzienigheid te aanbidden, die ons in tijden heeft doen geboren worden, waarin de fakkels der vervolging zijn uitgedoofd - en de martelvuren der geestelijke dwingelandij uitgebluscht zijn.’ - Ik zag, dat deze woorden diepen indruk op vele gemoederen maakten, en hoe vele bejaarde lieden zich nog herinnerden, hoe zij als kinderen de laatste sporen der vervolging gekend of althans de verhalen hunner ouderen gehoord hadden. - Hoe was ik ook getroffen toen de Leeraar in zijn dankzegging voor alle ongelukkigen en kranken bad. - Met welk een vuur, met tranen in de oogen smeekte ik voor die ellendigen. - Ja, lieve Madam! ik

{==223==} {>>pagina-aanduiding<<}
voelde de waarheid van het gezegde, dat het mij goed is, dat ik verdrukt geweest ben.
Een brief van Papa heeft mij doen besluiten, om in plaats van eerst naar den Haag, zoo als Juffr. Lotje zoo gaarn zien zou, over Utrecht naar Velp te gaan. Ik kan althans niet denken dat Juffr. Beukelman, die zoo weinig dienst van mij gehad heeft, 'er op gesteld zal zijn, dat ik terstond weder bij haar aan den arbeid ga. Evenwel het is pligtmatig, dat ik van haar deswegens vrijheid bekome. Zoo ik besluiten mogt, om de nalatenschap van den Heer Kraaijestein, waarop mijne vrienden zoo ernstig dringen, aan te nemen, dan zou het onmogelijk zijn, dat ik, indien Juffrouw Beukelman mij ontslaan wil, diensten bewijzen bleef, niet overeenkomstig met den stand, dien ik als dan in de Maatschappij hernemen zal. Althans ik geloof, dat het geen mij zeer wel paste, door een' schok der fortuin eensklaps afgedaald tot die, welke met hare handen haar brood moeten zoeken, om zoo onafhankelijk te zijn als mogelijk, nu met het hoogste regt zou kunnen veroordeeld worden, als een soort van gemaakte nederigheid, zoo al niet van dwaasheid, als mijn stand zoo aanmerkelijk door een gunstig toeval zich weder ten beste gekeerd had. Ik wil u ook gaarne bekennen, lieve Madam! dat de staat van dienstbaarheid, wanneer men althans in denzelven niet is opge-
{==224==} {>>pagina-aanduiding<<}
voed, te weinig aantrekkelijks heeft, om daarin langer te verkeeren, dan volstrekt noodzakelijk is, maar mij schoot in die noodlottige oogenblikken geene andere keus over, of ik moest mij volstrekt afhankelijk van mijne vrienden gemaakt en tot hun bezwaar geleefd hebben, gelijk trouwens het laatste tot op dit oogenblik het geval is. Door het aannemen van de erfenis van den Heer Kraaijestein zal ik ook in staat zijn, om, zooveel zulks mogelijk is, door geschenken, ten minste op een eenigzins schitterende wijze sommige aan mij bewezen diensten te vergoeden, schoon verre de meeste van
dien aard zijn, dat zij door dankbaarheid en vriendschap alleen eenigermate vergolden kunnen worden. Ik heb den Heer Walraven reeds herhaalde keeren gesproken, om mij toch opgave te doen van de verschotten ten mijnen behoeve gedaan, om zeide ik, wanneer ik in staat geraakte door het ontvangen van het moederlijk bewijs, hem die ten minste te kunnen terug geven. Hij wil daar niet van hooren, ten ware ik mij stellig verklaar, dat ik mij als erfgenaam van den Heer Kraaijesteins goederen aanmerke, want in dat geval zou hij het als een bewijs van hoogmoed achten, om eene Dame van zulk een belangrijk vermogen een' dienst van dien aard te doen, en trachten op te maken, wat ik aan hem schuldig ben. - Hij zal mij dan ook geheel niet ontzien, maar de som zeer ruim ne-
{==225==} {>>pagina-aanduiding<<}
men, en daarvan een geschenk maken aan Mejuffrouw Duchene, welke daardoor hare zeer bekrompene omstandigheden aanmerkelijk zal kunnen verbeteren. - Gij ziet, hoe die Heer alle gelegenheden waarneemt, om mij te bewegen tot het doen van dien stap, welken uw neef de Klerk mij afraadt.
Gij zult uit dezen reeds tamelijk lang geworden brief kunnen opmaken, dat mijne herstelling zooal niet volkomen, ten minste bijna voltooid is. Somtijds bemerk ik, dat ik nog eenige ligchamelijke sterkte ontbreek, wanneer ik sommige zaken niet met dien spoed verrigten kan als voorheen, maar mijn geest is zoo levendig als immer. De Doctor heeft reeds afscheid bij mij genomen, en, daar hij oordeelde, dat de kunst aan mijn herstel niet meer kon toebrengen, mij geheel aan de natuur overgegeven. Alleen heeft hij mij sterk aangeraden, om mij de behoorlijke doorstraling door eene zachte beweging te bezorgen, dat ik, daar ik toch wat van het paardrijden versta, hetwelk ik reeds eenigzins geleerd had, eer ik op uwe schole kwam, uit een manege mij een mak paard zou doen bezorgen, daar hij van gevoelen is, dat dit middel in de behoorlijke mate gebruikt, de laatste sporen van mijne ziekte zal wegnemen. Ik heb daarom met de Heeren Walraven en de Klerk reeds tweemaal van die aangename oefening gebruik gemaakt. In het

{==226==} {>>pagina-aanduiding<<}
eerst was het mij zeer vreemd, daar ik het sedert meer dan anderhalf jaar niet gedaan had - want ik herinner mij, dat ik staande eene vakantie driemaal met Koo een klein tourtje gemaakt heb; maar de tweede maal is het mij uitmuntend bevallen, en de kleine vermoeidheid heest mij eenen uitnemenden slaap bezorgd. Omdat de Heer Walraven en zuster Wimpje gelijk alle overige huisgenooten zich schijnen vereenigd te hebben, om mij te vleijen over mijne terugkeerende gezondheid, met mij bijna telken morgen te verzekeren; dat ik 'er weder beter uitzie, consuleer ik van tijd tot tijd een getrouwer en meer waarheid sprekenden vriend, den spiegel, namelijk ... maar die, ik moet het bekennen, noodzaakt mij een besluit op te maken, overeenkomstig met dat van mijne vrienden.
Mag ik u verzoeken, lieve Madam! dat gij aan Lotje bij gelegenheid zegt, dat ik haar uit Brussel den dag zal schrijven, wanneer wij staat maken in Utrecht te zijn, of zoo ons plan nog veranderde, hetgeen ik niet geloof, wanneer in den Haag.... Was de brief van Papa zoo dringende niet, o hoe gaarne zou ik in de eerste plaats, al was het maar voor drie dagen, naar den Haag gaan om u en Lotje en Mijn Heer en Mevrouw Elzevier te zien, maar ik vrees, dat het niet schikken zal ... o anders ... maar daar de stem van pligt spreekt,

{==227==} {>>pagina-aanduiding<<}
hebt gij zelve mij geleerd, moeten andere stemmen zwijgen. Geloof mij intusschen, waarde Madam! met achting en liefde

Uwe Dienstv. Dienaresse en Vriendin

Susanna Bronkhorst.


{==228==} {>>pagina-aanduiding<<}

Twee honderd zeven en dertigste brief.

De Heer Frederik Bronkhorst aan Mejuffr. Susanna Bronkhorst.

Velp, 27 Junij.

Waarde Dochter!

Ik heb een' brief van uw' broêr Koo ontvangen, die mij zeer aangenaam was, hij schrijft mij daarin onder andere zaken, mij betreffende, dat hij van Parijs binnen kort dacht te retourneren: en gij zoo aanmerkelijk in beterschap waart toegenomen, dat de Doctor hoop had, dat gij spoedig in staat zoudt zijn, om ook ras in het vaderland terug te keeren. Het is nu zoovele maanden geleden, sinds ik u gezien en gesproken heb, en 'er is in dien tijd zooveel gebeurd, dat ik zeer veel verlangen heb, om u te ontmoeten, schoon gij wel kunt denken, dat ik 'er ook zeer tegen opzie. Ondertusschen zal mijn staat van gezondheid niet toelaten, dat ik bij u kom, en ik bevind mij in geene zeer aanlokkelijke omstandigheden, om u te vragen. Ik ben hier nog in dezelfde woning, en mijne gezondheid is gekrenkt.

{==229==} {>>pagina-aanduiding<<}
Ik had nog al hoop gehad, dat de Geldersche lucht, en de Zomer mij de dubbele derdendaagsche koorts zouden hebben doen kwijt raken, maar het verdriet, dat ik dagelijks gevoel over alles, wat 'er gebeurd is, houdt mij onder, en ik kan niet op mijn verhaal komen. - 'Er is echter eene aanmerkelijke en zeer gunstige verandering in mijne omstandigheden gekomen, die tot op dit oogenblik voor mij onverklaarbaar is. - Ik heb van den Heer Elzevier uit den Haag eenige dagen geleden een' brief gehad, waarin hij mij over mijn geval, met de openhartigheid van een oud vriend, onderhield en mij ten ernstigste verzocht, om hem zoo na mogelijk het te kort van mijn' boedel te doen opgeven, dewijl zich zeker Heer mijne belangen bijzonder scheen aan te trekken, en, zoo het te kort niet te groot was, daar voor langs den eenen of anderen weg zou gezorgd worden. Ik schreef daarop oogenblikkelijk aan onzen ouden Boekhouder Godefried, en deze heeft 'er terstond zijn werk van gemaakt, om bij de Curatelen in mijn' boedel geplaatst dit naauwkeurig op te nemen. 'Er waren nog al eenige uitstaande schulden ingekomen, met dit alles bleef het te kortkomende aanmerkelijk. Ik berigtte dit aan den Heer Elzevier - en ruim eene week daarna schreef mij onze Boekhouder Godefried, dat 'er eene bijeenroeping van mijne krediteuren in de Karsseboom had plaats ge-
{==230==} {>>pagina-aanduiding<<}
had, en dat hij door den Heer Elzevier gequalificeerd was geworden, om tegen behoorlijke kwitantiën mijn' boedel geheel tot liquiditeit te brengen. Hij was daartoe door hem in staat gesteld met briefjes op een der voornaamste Kassiers, en ik was dus geheel gered. - Alleen zond hij mij een papier over, dat hij mij verzocht, dat ik teekenen zou, hier op uitkomende, dat ik, in gevalle ik door gunstige omstandigheden in staat mogt geraken, om de som, welke voor mij aan mijne krediteuren
uitgeschoten was, te voldoen, hoe ongezien zulks dan ook thans zijn mogt, ik mij tot remboursement aan den Heer Elzevier in qualiteit verpligtte, zonder dat dezelve evenwel daarom mij immer of ooit in regten zou kunnen aanspreken. Ik kan u niet zeggen, Suse! hoe ik getroffen was door dien brief - waarin nog gesloten was een wisseltje van eenige honderde guldens, geschikt om mij, zoo drukte zich de Heer Elzevier uit in een brief, dien mij Godefried 'er bij overzond, ten minste in mijnen tegenwoordigen toestand eenige meerdere verkwikkingen te bezorgen. Ik kreeg eene zwaardere koorts dan naar gewoonte. Den volgenden dag, schreef ik onmiddelijk aan den Heer Elzevier, hem biddende toch te mogen weten, van waar of door welke persoon mij dat geluk, het welk ik niet berekenen kon, van waar het mij aanwoei, overkwam, hem tevens de toegezonden verbindtenis met mijne

{==231==} {>>pagina-aanduiding<<}
handteekening bekrachtigd zendende, maar de Heer Elzevier heeft niet verkozen mij daarop te antwoorden, dan alleen, dat het een mijner onbekende Debiteuren is. - Ik heb daarover ook aan Godefried geschreven, maar deze kan, wat hij zoekt of niet, geen schuld ten voordeele van mijnen boedel vinden, die eenigzins met de aan mijne krediteuren uitgetelde somme equivaleert. - Zoo ik twintig jaren jonger was, Suse! zou ik nog weêr mijn best gaan doen, en het 'er zoo zien op te krabbelen, dat ik in staat raakte, om mij allengs te rehabiliteren, om aan den Heer Elzevier in zijne qualiteit langzamerhand dat verschoten te kort te voldoen. En daartoe zou ik dan te meer hoop hebben, daar ik van Koo verneem, dat gij zulk een aanzienlijk kapitaal geërfd hebt van den Heer Kraaijestein. Dat moet al van veel beteekenis zijn. Hij schrijft mij, dat gij nog zwarigheid maakte, om het te accepteren. Maar als alles naar Regten in orde is, kan ik niet begrijpen, dat gij daarover bedenking maakt. Koo heeft mij ook geschreven, dat gij misschien daartoe uw veniam aetatis noodig hebben zoudt, en dat daartoe mijn consent noodzakelijk wezen zou, nu ik zal zulk een consentbriefje, dat gij in allen gevalle gebruiken kunt, hier insluiten. Als ik nu jonger was, dan zou ik nog eens zien, of ik niet met een gedeelte van dat kapitaal, het welk

{==232==} {>>pagina-aanduiding<<}
gij mij wel vertrouwen zoudt, het 'er weder boven op zou kunnen halen; maar mijne jaren zijn te hoog - en de lust is bij mij over. Ik hoop, als ik u nog eens gezien en gesproken heb, dat mijn tijd maar niet lang zal zijn, want ik ben een nutteloos mensch geworden. Bijzondere liefhebberijen heb ik juist niet - en schoon ik wel eens een enkele reisbeschrijving lees, ook daarin heb ik geen bijzonderen smaak. Mijn kantoor was mijn element - en dan 's middags op de beurs en 's avonds in mijn kollegie, zoo liep het eene jaar voor het ander na rond - en mijn geheele hoofd was vol van allerhande speculatien. Nu is dat geheel met mij over, en ik heb niets, om het ledige vak aan te vullen. Ik heb dus zeer veel tijd, om over mijne onaangename omstandigheden en over mijne ziekte na te denken.
Ik heb sedert dat ik onderrigt ben, wie die zoogenaamde Wed. Lenaarts is, welke waarlijk in het eerst mij voorkwam eene zeer fatsoenlijke Dame te zijn, allen omgang in eens met haar afgesneden, en ik dank God, dat de oogen van Jakob nog bij tijds geopend zijn. Ik zie haar zelfs weinig voorbij mijn huis komen, schoon zij zoo digt in de buurt woont.... Ik heb van de boerin, die mijn huiswerk doet, gehoord, dat zij 'er thans wat vervallen uitziet, en dat men het op het dorp in den neus begint te krijgen, dat het eene rare Dame is.

{==233==} {>>pagina-aanduiding<<}
Het spijt mij dat dit zoo is uitgekomen, want ik had nog eenige afleiding door haar zoontje Toby. - Ik deed mijn best, om den kleinen knaap de letters zoowat te leeren, en schoon hij wel somtijds eenige platjes-kuren uitvoerde, die wat te grof waren, 'er was toch veel in hem, dat mij beviel. Ik had dan toch nog iets te doen.
Van mijn' zoon Abraham heb ik een' dag twee drie geleden nog een bezoek gehad; alweder met het oud verzoek, om hem toch van den krijgsdienst af te helpen. Het verveelt hem 'er zoodanig in, dat hij reeds tweemaal op het punt gestaan heeft, om te deserteren, maar de vrees voor straf had hem telkens terug gehouden. Hij heeft tegenswoordig volstrekt niets, dan zijn tractement, want niet alleen het weinigje geld, dat hij bij zich had, toen hij in dienst kwam, is lang verteerd, maar ook het gouden horologie, dat hij van uwe lieve Mama, zoo ik meen op zijn' veertienden verjaardag, present gekregen had, is ook gevlogen. Hij had in het eerst, zoolang hij zijne kameraads tracteren kon, een goed leven. Zij namen alle wachten zooveel mogelijk voor hem waar. Hij had, zoo hij het zelf noemde, een heeren leven ... maar nu alles op is, laten hem zeer natuurlijk dezelfde knapen zitten, en hij moet niet alleen zeer zwaren dienst doen, die hem veel harder valt, dan anderen, die meestal of boeren jongens zijn,

{==234==} {>>pagina-aanduiding<<}
of van hunne kindschheid af aan harden arbeid en gebreklijden gewoon, maar hij moet dagelijks van zijn kameraads beschinpingen hooren, en wordt meermalen door de Officiers met strafwachten, uit hoofde van kleine misdaden als anderzins, gestraft. Ik heb hem geraden, om zich toch, daar hij nu in den dienst is, niet schuldig te maken aan desertie. 't Is waarlijk schandelijk genoeg voor onze familie, dat hij op die wijs in den dienst gegaan is, maar het zou voor mij onoverkomelijk zijn, als hij het een of ander publiek schandaal moest ondergaan. Ik heb altijd groot, ja ik zou zeggen te groot van hem gehouden. Ik had ook weinig tijd, om zijne gangen zoo wel na te gaan, als die van Jakob. En, schoon ik zag, dat 'er juist geen werkzame aard in Bram zat, had ik altijd toch nog hoop, dat hij als hij eens uitgehold had, dan wel te regt zou komen, maar ik heb mij daar in bedrogen - en uwe brave Mama had daaromtrent veel beter inzien dan ik.
En, waarom zou ik, daar ik toch aan het schrijven ben, Suse! waarom zou ik het u niet melden; hoeveel tranen kost mij nu in mijn verlaten eenzaamheid, de gedachtenis aan die brave vrouw. O, denk ik dikwijls, zoo God haar had laten leven, het zou nooit zoover gekomen zijn, en zoo ik al door tegenspoeden (maar dan zou het ook alleen door tegenspoed geweest zijn) tot denzelfden staat gebragt was, als waarin ik nu vervallen ben, zij zou mij

{==235==} {>>pagina-aanduiding<<}
niet verlaten hebben. Neen! zij zou mij gevolgd, en mij getroost hebben in mijne ziekte en ellende. Ja 't schiet mij te binnen, dat ik, schoon ik anders nooit gewoon was mijne vrouw met kantoorzaken te bemoeijen, eens bij het uitbarsten van een' oorlog een' gevoeligen neep kreeg. Ik verhaalde aan uwe Mama de schade, die zeker zeer groot was, maar zoo niet, of ik kon dezelfde man blijven - maar hoe gedroeg zich uwe lieve Mama. Het eerste oogenblik was zij ontzet ... maar het duurde slechts kort, of zij herstelde zich geheel - en stelde mij voor, om oogenblikkelijk onzen staat te verminderen en het is of ik het haar nog hoor zeggen: ‘Lieve Bronkhorst! laten wij moed houden. Heb ik den voorspoed met u gedeeld, ik zal, hoop ik, ook krachten hebben, om den tegenspoed met u te deelen....’ - En nu ... maar laat ik niet denken aan die vrouw, welke ik schijn getrouwd te hebben, om mij geheel ongelukkig te maken.
Ik zal dezen eindigen met denzelfden wensch, als ik hem begonnen heb, dat ik namelijk hartelijk verlang, om u te zien en te spreken ... en schoon ik weet, dat ik uit hoofde van het geen 'er gebeurd is, geen regt heb, om u eenigzins met vaderlijk gezag dit te verzoeken, vertrouw ik, dat gij met een oud en ziekelijk vader wel zooveel medelijden zult hebben, dat gij, zoo het u eenigzins doenlijk is, hem een be-
{==236==} {>>pagina-aanduiding<<}
zoek voor zijn' dood geeft, die uit hoofde van de vermindering mijner krachten mij spoediger zou kunnen verrassen, dan gij u misschien verbeeldt. Mij geheel verlatende op die kinderlijke genegenheid, waarvan ik zoovele blijken ondervonden heb, blijf ik

Uw toegenegen vader

Frederik Bronkhorst.

P.S. Doe toch, zoo het u mogelijk is, uw best, om van den Heer Elzevier te vernemen, wie het is, die zich mijn ongeluk zoo heeft aangetrokken. Ik denk somtijds dat het de Heer Elzevier zelf is, schoon ik in te weinig relatien tot dien Heer sta, om zulks te kunnen onderstellen.


{==237==} {>>pagina-aanduiding<<}

Twee honderd acht en dertigste brief.

De Heer Philip Walraven aan Mejuffr. Charlotte Elzevier.

Parijs, 9 Julij.

Mejuffrouw en hooggeachtste Vriendin!

Deze zal dan de laatste uit Parijs zijn - en binnen weinige dagen zal ik u wederzien. Dat verlangen zal dan eindelijk voldaan worden, en ik zal na zoo een lang afzijn, eindelijk het geluk hebben, u weder te mogen ontmoeten, die ik wensch, dat overreed van de opregtheid van mijne liefde en van de hoogachting die ik u toedraag, de hoop zult vervullen, welke mij met vooruitzigten vleit, waar van uw geluk, mijn Waarde! het grootste doel uitmaakt.
Onze vriendin Suse is nu genoegzaam hersteld, gelijk gij uit den aanvang van dezen brief reeds zult hebben opgemaakt. Wij zullen onze terug reis met ons vieren doen, Suse - hare Zuster - de Heer de Klerk en ik, en waarlijk ik heb geen reden, om mij

{==238==} {>>pagina-aanduiding<<}
niet een zeer genoegelijk togtje te beloven. De Heer de Klerk is niet alleen vrolijk en gezellig, maar levendig en geestig - en ik geloof, dat de liefde, waarmede hij voor Suse bezield is, zeer geschikt is, om iemand van zijnen aard te releveren. Ik zou mij ook zeer bedriegen, indien onze Vriendin van hare zijde niet gevoelig was voor al het beminnelijke en edele van zijn karakter, dat zich met zooveel levendigheid en vuur ontwikkelt. Daar aan Juffr. Bronkhorst het paardrijden is aanbevolen, heb ik met haar en den Heer de Klerk reeds eenige malen in de manege gereden, en daar de piqueur haar een zeer gemakkelijk en mak paard bezorgd heeft, reeds eenige kleine toertjes gedaan. Heden had ik bepaald, om met haar en den Heer de Klerk naar Sevres te rijden, maar verscheide schikkingen, die ik tot onze ophanden zijnde reis moet maken, en nog eenige zaken, welke ik voor Verbergen te vereffenen heb, beletten mij om aan dat oogmerk te voldoen. Daar mijn vriend Verbergen nu vertrokken is (genoegzaam gelijktijdig met Koo Bronkhorst) heb ik nog al eenige zaken die ook tot hem betrekking hebben, te af te doen. Hij was zeer aangedaan, en ik wil u niet ontkennen, dat de scheiding van een vriend mijner jeugd mij een onaangenaam ledig veroorzaakt heeft, dat ik bij het in orde brengen van mijne zaken, wanneer ik in eenzaamheid mij bevind, dubbel gewaar worde.

{==239==} {>>pagina-aanduiding<<}

Toen ik aan de Klerk te kennen gegeven had, dat ik niet van de partij kon zijn zeide hij: ‘dat gij niet mede kunt gaan, mijn Heer! spijt mij, maar ons reisje zal daarom niet gestaakt worden.’ ‘Hoe mijn Heer de Klerk!’ hernam Suse, ‘wij zouden zamen ... en de Heer Walraven ... zou ons niet vergezellen....’
De Klerk: Ik hoop, dat gij niet in uwe gedachten neemt, om dat tourtje uit te stellen bij dit bekoorlijk weêr ... ten ware, dat wij den Heer Walraven van een' wezenlijken dienst zouden kunnen zijn. Waarom toch zouden wij dit reisje uitstellen?
Juffr. Susanna Bronkhorst: En zuster Wimpje zal dan den geheelen dag alleen zijn...
De Klerk: Gij hadt mij gezegd, dat Juffr. Duchene haar gezelschap houden zou - en dat zou immers ook het geval geweest zijn, indien wij met den Heer Walraven waren uitgereden.
Juffr. Susanna Bronkhorst: Heden avond hadden wij immers bepaald, om in de Groote Opera te gaan.
De Klerk: Dit blijft even mogelijk, Mejuffrouw! of wij met ons tweën, dan of wij met ons drieën naar Sevres rijden. Ik heb (en hier haalde hij eenige lootjes uit zijn zak) om u te toonen dat dit mijn voornemen is, mij reeds van de noodige lootjes voorzien.
Juffr. Susanna Bronkhorst: Mij dunkt,

{==240==} {>>pagina-aanduiding<<}
wij moesten die reis liever uitstellen; Sevres is nog al vrij ver....
De Klerk: Ons togtje van eergisteren was nog verder ... en ik hoop niet, althans ik heb het niet kunnen kunnen merken, dat het u eenig nadeel gedaan heeft.... In tegendeel.
Juffr. Susanna Bronkhorst: O gij dringt 'er waarlijk te sterk op aan....
De Klerk: Zoo ik mij buiten weten aan eenig onbescheidenheid heb schuldig gemaakt... maar ...
Hier volgde een stil tooneeltje, waarbij ik wel bemerkte, dat ik de lastige derde persoon uitmaakte, en mij daarom een oogenblik retireerde. En toen ik weder kwam, was het besluit genomen, om te zamen naar Sevres te rijden. - Juffr. Bronkhorst scheen alle de gewigtige zwarigheden te boven gekomen te zijn, en de Heer de Klerk zag 'er wel te vreden uit over zijn behaalde zegepraal.
Eergister heb ik mij ook mogen verheugen, met eene zegepraal op uwe vriendin te behalen; met haar namelijk te overreden, om de erfenis van den Heer Kraaijestein aan te nemen. Ik had haar over dit onderwerp, gelijk gij begrijpt, herhaalde malen onderhouden - en nadat het ontbijt afgeloopen was, en ik eenige brieven over schikkingen den boedel betreffende maken moest, ging ik, na mij te hebben laten aandienen, naar hare kamer; daar vond ik haar met twee brieven voor zich

{==241==} {>>pagina-aanduiding<<}
de een van de Juffr. Bregitta Hoogendorp, aan mij geschreven, haar met een proces bedreigende, over een fidei commissair goed in den boedel van Kraaijestein, met zijn dood nu vrij wordende van bezwaren, voorts hare verregaande gierigheid aan den dag leggende en niet weinig honende uitdrukkingen omtrent onze Vriendin behelzende: deze brief lag voor haar, en in hare hand had zij den laatsten brief van den Heer Kraaijestein, welke haar bij de overgaaf van het Testament geworden was. Ik ben blij, zeide ik bij het inkomen, dat ik u met den brief van den Heer Kraaijestein in de hand vind, daar ik u weder spreken kwam over het al of niet aannemen van de erfenis. - ‘Ik heb,’ zeide zij, ‘den brief van Mej. Hoogendorp, met die verontwaardiging gelezen, welke ik geloof, dat dezelve verdient. Dat zij mij beschouwt als een van de ongelukkig verleiden door haren Neef, is wel eene liefdelooze onderstelling, welke zij, mijne persoon niet kennende, had kunnen achter laten; temeêr had zij dit kunnen doen, daar gij mij gezegd hebt, dat gij in den brief, waar in gij haar berigt gaaft van de dispositie van den Heer Kraaijestein, haar eenigermate van mijne omstandigheden onderrigt hadt. Maar met dat alles zou ik voor dit gedeelte van haar schrijven, in het bekend gedrag van den Heer Kraaijestein, helaas! te veel aanleiding vin-
{==242==} {>>pagina-aanduiding<<}
den, en dus zou ik onredelijk handelen, indien mij de eigenliesde in drift tegen eene Dame van hooge jaren deed ontsteken. - Maar het weinige, hetwelk mijn persoon niet betreft, heeft bovenal mijn' geest met afgrijzen vervuld over de diep ingekankerde gierigheid en geldzucht, welke de oude Dame beheerschen. En schoon ook de gierigheid eveneens als alle andere ondeugden, eene beklagenswaardige zijde heeft, is zij, mijns bedunkens, minder verschoonlijk dan andere,
omdat zij beredeneerder is, en bijna alles wat zij bedrijft, met koel overleg doet, daar meest alle andere ondeugden in zekere overijling en door eene geweldige werking der hartstogten geschieden.... Ik heb besloten, mijn Heer! welke ook mijn eindelijk gevoelen is over de erfenis, aan de Dame te schrijven, zoo om haar mijn karakter te doen kennen, als, om haar, zoo zij daarvoor nog eenige vatbaarheid heeft, zoo bescheiden mij mogelijk, eenigzins de afzigtigheid van hare liefdelooze gierigheid te doen gevoelen....’
Ik gaf haar hier op te kennen, dat, schoon ik haar juist niet veel uitwerking op iemand van die jaren en van die gemoedsgesteldheid (want de gierigaards houde ik voor de onbekeerlijkste booswichten der wereld) durfde beloven, ik niet kon afkeuren, dat zij aan de eene zijde zich zelve vertoonde in zoodanig

{==243==} {>>pagina-aanduiding<<}
een licht, waardoor bij elk eenigzins onpartijdigen het vermoeden, dat Mej. Hoogendorp scheen te koesteren, geheel moest verdwijnen, en dat hare poging, om die Dame het gewigt van hare snoodheid te doen gevoelen niet anders dan lofwaardig kon genoemd worden, welke dan ook de uitslag zijn mogt; maar dat ik hoopte, dat die brief geen oorzaak geven zou, om haar te doen afzien van het accepteren der erfenis van den Heer Kraaijestein.
‘Aan die zijde,’ antwoordde zij, ‘is hij mij een groote hinderpaal. Ik zal toch bij die Dame, en alle, met welke zij omgaat, zoo ik tot de aanvaarding der erfenis besluit, in een licht voorkomen, als eene, die zich het goed toeëigent, dat eene andere familie met regt toekomen zou, indien de testateur den gewonen weg gevolgd had. O ik kan u niet uitdrukken, mijn Heer! welk een onaangenaam gevoel het bij mij verwekt, dat 'er iemand mij verdacht zou houden van zoodanig eene toeëigening - maar aan den anderen kant vertoont mij de brief van Mejuffr. Hoogendorp eene schandelijke gierigheid en liefdeloosheid, die haar geheel onwaardig maken de bezitster te zijn van een zoo aanzienlijk vermogen, als zij reeds sedert vele jaren bezeten heeft - die haar even onwaardig maken, dat zoo groote

{==244==} {>>pagina-aanduiding<<}
schatten, als die welke de Heer Kraaijestein, volgens uw zeggen, heeft nagelaten, dat nutteloos vermogen vergrooten.’
Ik: Gij hebt dus, hoop ik, besloten, om, daar gij overtuigd zijt, dat noch de Oudtante van den Heer Kraaijestein zelve noch iemand anders door haar de erfenis af te staan eenigermate gelukkiger worden zal, mijne hoop te vervullen, door te voldoen aan den waarlijk verstandigen Uitersten Wil van den Heer Kraaijestein.
Juffr. Susanna Bronkhorst: De brief, de aandoenlijke brief van Kraaijestein, waarin die ongelukkige man tot mij als uit zijn graf spreekt, en dien ik zoo even, niet zonder diepe ontroering, herlezen heb, doet mij in der daad mede zeer aarzelen, ja overhellen, om zijn aanbod aan te nemen, schoon ik vrees, dat 'er, hoe zal ik het anders uitdrukken, eene zekere verwaandheid van mijne zijde onder loopt, dat ik namelijk juist die wezen zou, welke die schatten op eene behoorlijke en veel betere wijze, dan de regte erfgenamen, konde besturen en besteden.
Ik: Gij maakt, als ik het zeggen mag, u zelve een slecht kompliment, en dat u, door niemand, welke en u en Mejuffr. Hoogendorp kent, gemaakt kan worden, als gij een oogenblik beweren durft, dat de nalatenschap van den Heer Kraaijestein beter in de handen

{==245==} {>>pagina-aanduiding<<}
van eene oude gierige Dame zou vertrouwd zijn, dan in die van u, welke zich algemeen als weldadig en liefdrijk betoond....
Juffr. Susanna Bronkhorst: Het staat u niet fraai, Mijn Heer! mij zulke zaken in het aangezigt te zeggen.
Ik: Gij noodzaakt 'er mij toe, daar gij een oogenblik, door eene valsche waardering van u zelve, u gelijk stelt met eene, die de verachting verdient van allen, die maar eenigzins edelaardig denken. Ik behoef u niet te zeggen, dat ook de nederigheid hare palen heeft, dat men voor zichzelve ook eerbied hebben moet, en zoo min omtrent zichzelve als omtrent andere pogingen mag aanwenden, om zich in een ongunstiger licht te doen voorkomen, dan men in waarheid verdient. Men maakt zich dan zelfs verdacht, schoon ik niet zeg, dat ik daarom u verdenk, van eene valsche nederigheid.
Juffr. Susanna Bronkhorst: Ik heb u willen laten uitspreken, Walraven! maar ik geloof, dat het gebrek, waardoor de mensch zich, met te laagschatting van zijne eigene waarde, als omtrent zichzelve bezondigt, zeer zeldzaam is, en zoo het al eens plaats heeft, zoo kort van duur, dat hij daaromtrent geene waarschuwing behoeft. Ik geloof, dat eene Leerrede over wezenlijk te verre getrokken, of wilt gij zoo valsche Nederigheid, bijna zoo overtollig zou mogen geacht worden, als het

{==246==} {>>pagina-aanduiding<<}
te wenschen ware, dat de valsche Schaamte menigwerf behandeld werd. - Maar, welaan! ik zal het u eens toegeven, ik geloof, ja dat de goederen van den Heer Kraaijestein in mijne handen komende meer verspreid zullen worden, en daardoor meêr nut stichten, dan dat zij in die van Mejuffr. Hoogendorp vervallen; maar neemt dit daarom weg, dat ik in het oog der wereld een voorkomen zal hebben van baatzoekendheid en wat 'er hatelijke eigenschappen van die soort meêr zijn.
Ik: Gij zult onmogelijk de dikwerf nijdige en veelal verkeerde beoordeelingen en beschouwingen van eenige, u minder van nabij kennende, personen kunnen ontduiken. Indien gij die onbevoegde regters voor de juiste beoordeelaars van uwe daden voor de wereld wilt verklaren, of voor het algemeen gevoelen, dan zeker hebt gij gelijk, maar schoon ik 'er zeer tegen ben, dat men zich geheel niet bekreunt aan het gevoelen der wereld over ons, dat is, wat 'er in het algemeen over ons gedacht wordt, geloof ik, dat men ook in dat opzigt veel te ver kan gaan, met namelijk het onbevoegdst gedeelte der wereld voor den regter over onze daden aan te nemen. Zoo min als het onze bijzondere vrienden en lieden, met ons van een en dezelfde denkwijze over de meeste voorkomende zaken, zijn, even min zijn het lieden, die, uit welke oorzaak ook, een ongunstig oordeel over ons vellen,

{==247==} {>>pagina-aanduiding<<}
en over bijna alle zaken regtstreeks strijdige gevoelens koesteren, en hunne daden daarnaar inrigten. - Het komt 'er in teedere gevallen zoo als ik niet ontkennen kan, dat dit is, geheel op aan, wat ons hart zegt - nadat ons verstand in bedaardheid al het voor en tegen behoorlijk gewikt en gewogen heeft: en dan moet men zich niet langer bekreunen aan het geen het bevooroordeeld en dikwerf slecht onderrigt gedeelte der wereld zegt.
Juffr. Susanna Bronkhorst: Ik merk dus, mijn Heer! want ik denk, dat gij mij met uwe gewone opregtheid en vriendschap behandelt, ik merk dus, dat gij blijft oordeelen, dat ik de erfenis van den Heer Kraaijestein behoor aan te nemen. Gij zoudt niet weldoen, indien gij, misschien door te groote zucht gedreven, om mij tot ruimere omstandigheden terug te zien gebragt, nu voor mij deze of gene zwarigheid bedekte.... Ik althans, zal niet tot de aanvaarding derzelve besluiten, dan met aan Mej. Hoogendorp, wat gij mij ook gezegd hebt over het wezenlijk regt, dat de Heer Kraaijestein gehad heeft, en hetwelk mij volgens mijn eenvoudig menschenverstand ook zoo toeschijnt, dat kapitaal, hetwelk duslang met fideicommis bezwaard geweest is, op te offeren. Het is wezenlijk geheel van hare voorouders afkomstig - en ik wil den schijn niet hebben, dat ik mij daarvan door middelen van regten in bezit stel, behalve den onverwinnelijken af-
{==248==} {>>pagina-aanduiding<<}
keer, dien ik gevoel tegen alles wat naar processen en geschillen van dien aard zweemt. De sabel van Gellert van die twee boeren welke over het pad twisten, heeft reeds vroeg een' diepen indruk op mij gemaakt, en, in waarheid, ik begrijp niet, hoe zich iemand van zuivere Christelijke en liefdrijke gevoelens, die toch niet anders dan goedwilligheid, opofferingen en toegevendheid vorderen, anders dan volstrekt tegen zijnen dank in een proces kan ingewikkeld zien. O het uiterste regt in alle zaken, heb ik wel eens de Heer Elzevier hooren zeggen, grenst zoo na aan onregt.
Ik: Mag ik dan weten wat uw gevoelen is ... mag ik u geluk wenschen, of liever, mag ik vele brave ongelukkigen geluk wenschen, dat gij aan het verlangen van den overledenen besloten hebt te voldoen?
Juffr. Susanna Bronkhorst: Onder voorwaarde, dat de geheele fidei commissaire bezitting aan Mejuffr. Hoogendorp terug keert, neem ik het overig gedeelte van de erfenis van den Heer Kraaijestein aan, en ik hoop, dat het oogenblik nooit mag geboren worden, dat ik daarover berouw gevoel ... o mijn Heer Walraven! zoo gij ooit bespeuren mogt, dat ik eenigzins mij op het bezit van een zoo aanzienlijk vermogen verhovaardigde, dat ik het besteedde, om uit te blinken door pracht en weelde, om daarin eene voorgangster te zijn, dat ik daardoor verzuim

{==249==} {>>pagina-aanduiding<<}
de wel te doen, waar zich maar eene gunstige gelegenheid opdoet ... o kom gij dan bij mij ... en herinner mij, dat gij mij als eene verlatene hier in het Hotel Dieu gevonden hebt.
Zij sprak dit uit met veel aandoening en vuur; ik zweeg eene geruime poos, en zeide einlijk: Daar gij dan volstrekt die erfenis onder geen andere voorwaarde wilt aanvaarden, zal ik mij niet meer tegen uwe begeerte, schoon die zeker strijdt met den Uitersten Wil van den Heer Kraaijestein, aankanten. Ik zal als Executeur van zijn Testament aan Mejuffr. Hoogendorp daarvan kennis gegeven. -
Juffr. Susannna Bronkhorst: En het zal mij zeker vrijstaan daarbij een' brief aan die Dame te voegen.
Hierop gaf zij mij te kennen, dat zij van haar Papa het consent tot het veniam aetatis ontvangen had, en verzocht mij, dat ik den uwen verzoeken zou, om nu al het noodige te verrigten ter verkrijging van hare meerderjarigheid. - Zoo dat nu, lieve Vriendin! nu is Juffr. Bronkhorst de bezitster geworden van een zeer aanzienlijk vermogen, en ik twijfel geen oogenblik, of gij zult u daarover met mij zeer hartelijk verheugen. - Het meest, dat haar nu nog kwelt, is, dat zij door de gunstige schikkingen, welke waarschijnlijk door eenige oude vrienden van den Heer Bronkhorst te Amsterdam gemaakt zijn, buiten staat is, om zelve hare Papa te hebben kunnen

{==250==} {>>pagina-aanduiding<<}
redden. Evenwel troost ik haar daarmede, dat zij hem nu een' gerusten ouden dag kan bezorgen, waar en op welke wijze zij verkiest. - Zij heeft mij verzocht, om bij uwen Papa aan te dringen, om haar het geheim, indien het hem eenigzins vrijheid staat, te openbaren, of zoo zulks onmogelijk is, wenscht zij van mij te weten, welke middelen 'er kunnen aangewend worden, om achter hetzelve komen op eene wijze, die geen het minst openbaar eclat maakt. Ik kan tot nog toe geen zoodanig middel uitvinden, en schoon 'er wel vermoedens nu op dezen dan weder op genen plaats hebben, wordt het een door het ander weggestooten.
Hoe het hiermede zij, ik behoef geen oogenblik te twijfelen, of aan elk zal hare keuze aangenaam wezen, behalve aan den Heer de Klerk. Ik nam gisteren, toen wij dineerden, de gelegenheid waar, om haar nogmaals geluk te wenschen met hare gedane keuze, en dat zij tot het aanvaarden van de erfenis besloten had. De Heer de Klerk kon wel niet nalaten, om zich daarbij te voegen, maar ik bemerkte duidelijk, dat 'er in zijn' geest een klein misnoegen rees, dat hij wel zooveel mogelijk bedekte, doch dat blijkbaar was, uit den koelen toon, waarop hij, die anders zoo vurig is, in meest alles, wat het genoegen van Juffr. Bronkhorst bevorderen kan, zijn kompliment deswegens maak-
{==251==} {>>pagina-aanduiding<<}
te. Hij was zelfs een oogenblik ingetrokken en stil - en, toen hij zijne gewone levendigheid hernomen had, greep hij een ander zeer ver afgelegen onderwerp aan. Het ontglipte ook de aandacht van Suse niet, maar het verwonderde haar even min, als mij. -
Wij bezochten ook gisteren het Palais Royal, daar onze Vriendin zich nieuwsgierig verklaard had, om dien troon der mode van Europa te beschouwen. Zij zag alle voortbrengselen, welke hier de geestigheid en het vernuft der Franschen weten uit te vinden in dat vak, met zekere bewondering. Zij verklaarde, toen wij te huis gekomen waren, dat zij zeer voldaan was over vele zaken, welke zij daar gezien had, vooral over de nuances, welke het menschelijk vernuft aan kleederdragten en meubelen, en allerhande kleinere gerijfelijkheden des levens weet te geven. ‘Ver,’ zeide zij, ‘is het 'er van af, dat, daar toch meest alle volkeren der aarde, zooveel ik 'er over gelezen heb, zich meer of minder toeleggen op de versiering des ligchaams, en zich daarin bijzonder van alle dieren onderscheiden, dat ik van de beschaafdste natie van Europa het kwalijk zou nemen, dat zij zich toelegt op de grootste verfijning ook in dit stuk.... Ik wil ook zelfs gelooven, dat zeker mate van zorge, om het ligchaam, onder dat volk, waaronder men zich onthoudt op eene aangename en beval-
{==252==} {>>pagina-aanduiding<<}
lige wijze te doen voor den dag komen, niet geheel beneden de zorg is van menschen, die in eene beschaafde Maatschappij leven; ja ik wil nog verder gaan, en geloof zelfs, dat eene redelijke zorg voor de versiering des ligchaams zekere mate van achting aan den dag legt, die de mensch voor zich zelven heeft, en welke, wel toegepast, zich van de versiering des ligchaams tot de beschaving en veredeling der verstands kan uitstrekken.’ ... (De Klerk glimlachte.) ‘Gij glimlacht, Mijn Heer! ja ik zie wat 'er in uw geest omgaat; gij hebt met mij geen hoog denkbeeld, dat die zich zelf beschouwende fatjes, zich veel op het beschaven van hun verstand toeleggen... Maar bedenk, dat wij in Parijs zijn, waar de zetel van de Mode gevestigd is, en, dat men hier onder het kleed van
een nieuwmodisch Heertje eerder den man van ware Genie dan bij ons kan aantreffen. Althans ik heb mij dikwijls verwonderd, als ik fransche portraiten van Geleerden en Staatsmannen zag, dat zij in hunne kleeding eenen in ons oog verwijfden zwier vertoonden.’ ... ‘Alles schijnt u dan in het Palais zeer wel voldaan te hebben,’ zeide de Heer de Klerk, ‘Ik had dit naauwelijks mij durven voorstellen.’ ... ‘Gij zijt een weinig te haastig,’ ging onze vriendin voort, ‘want ik zou tot mijn leedwezen 'er nog iets heb-
{==253==} {>>pagina-aanduiding<<}
ben bijgevoegd - dat mij alles wel behaagd had, behalve het vernederend vertoon, dat mijne sekse daar maakt. Ik schaamde mij, daar ik mij in het midden van zoovele van dezelve bevond, die het beste gedeelte van haar leven opofferen aan den wellust. Hare kleedingwijze, hare gang, de opslag harer oogen, hare gebaarden, alles, alles drukte, door het masker van beschaafdheid heen, ten duidelijkste uit, dat de gevoelens van kuischheid uit hare harten verbannen waren. Het speet mij, dat ik mij in haar midden bevond. - Ik deelde meêr of min in de vernedering mijner sekse, en ik beschouwde met medelijden een zoo groot aantal waarlijk zeer fraaije meisjes, die, omdat zij het ongeluk hadden om in een' zekeren stand in Parijs geboren te zijn, zich nu aan eene schandelijke levenswijze overgeven, en misschien nu in den bloei van haar leven, bij het spoedig verslensen harer tegenwoordige schoonheden, zullen sterven, of althans een laag en verachtelijk leven leiden zullen, maar die, zoo zij op het platte land geboren waren, beminnelijke onschuldige meisjes zouden zijn, om eerlang brave vrouwen, en gezonde gelukkige moeders te worden.’
Gij kunt uit een en ander, Mejuffrouw! opmaken, dat onze vriendin tot haren vorigen staat van gezondheid terug gekeerd is, en dat

{==254==} {>>pagina-aanduiding<<}
hare zielsvermogens ook niet hebben geleden bij hare ziekte. De Heer de Klerk liet zich, nadat zij zich dus over de meisjes van het Palais Royal verklaard had, eenigzins hevig uit tegen dezelve ... en over de verregaande en onherstelbare zedeverbastering, die 'er in deze hoofdstad van Frankrijk plaats heeft; en merkte aan, dat het ongelukkig was, dat juist Europa, in het stuk van beschaafde zeden, levenswijze en kleeding de wet ontving van het meest vertroeteld en bedorvenst gedeelte van eene anders om haar vernuft en beschaafdheid in waarheid eerbiedwaardige Natie. Onze vriendin geloofde, dat, over het algemeen, de zeden, levenwijze en kleeding zich toch nuanceerden naar den onderscheiden aard der volkeren van Europa, dat 'er mogelijk zeer veel van het schadelijke bij ons en anderen verloren ging - en dat het een stuk was veel te moeijelijk, om bij een oppervlakkig gesprek, eenigermate te beslissen, tot welke mate de verfijning der zeden bij een enkel mensch, laat staan bij een geheele natie, nuttig of nadeelig zij. - Wimpje betuigde, dat zij haar oogen had uit gekeken aan alles, wat zij in het Palais Royal gezien had, maar zij geloofde, dat haar vriendin Jetje (een zeer zedig meisje, waarvan zij meer spreekt, en die met haar bij Mevr. Verschuur gelogeerd was, toen zij naar Parijs vertrok) zich veel geërgerd zou hebben, als zij die schaamtelooze meisjes gezien

{==255==} {>>pagina-aanduiding<<}
had. ‘Met groot regt,’ zeide onze Vriendin, ‘zooveel gij mij van haar hebt leeren kennen, zou zij ook, (eens het zedelijk slechte aan een zijde gezet hebbende, daar misschien tot verdediging van die ongelukkigen, wegens hare vroeg bedorven opvoeding, veel zou in te brengen zijn, en ik van een liefdrijk meisje, zoo als ik mij verbeeld, dat Jetje is, geene vooroordeelende uitspraak over hare zoo deerlijk gevallen en afgedwaalde zusters verwachten zou) zou zij zich zeker droevig geërgerd hebben over de koquetterij van zoo vele ... want hoe zeer ik 'er verscheide zag, die meenden, dat zij die heel kunstig bedekten, de voile, die 'er overlag, was te dun.... Ik verlang zeer, om dat lieve meisje in persoon te leeren kennen. Zij zou zeker bij eene eerste modepop uit het Palais Royal zeer afsteken, maar wie weet, of die zich niet verwonderen zou, hoe de eenvoudige bekoorlijkheden van uwe vriendin, maar even zooveel door de kunst geholpen, als de staat der beschaafdheid medebrengt, in het oog van een verstandig man verre de voorkeur verwerven, boven alle de versijnde kunstgrepen, die toch zooveel reden geven, om bedrog te vermoeden.’ -
Ik zag, dat de Heer de Klerk haar met eene bewondering, die ik dacht, dat misschien in aanbidding zou geëindigd zijn, zat aan te

{==256==} {>>pagina-aanduiding<<}
zien - en ik geloof, dat zij het zelf mede merkte, althans zij maakte een einde aan dit gesprek, en begon over eenige kleinigheden, die wij gekocht hadden, te praten. Ik dacht toen, dat ik u geen' ondienst zou doen, met u hetzelve mede te deelen - alleen zie ik, dat het mijn' brief aanmerkelijk heeft doen uitdijen en meer tijd, dan ik mij voorgesteld had, heeft weggenomen. Ik moet dus dezen afbreken. - Uit Brussel zal Juffrouw Bronkhorst aan u schrijven, hoe wij van daar naar Holland gaan, opdat gij vooraf zult weten, of gij haar spoedig in den Haag te wachten hebt. In allen gevalle, mijne Waarde! zoo ras ik uwe vriendin in het vaderland heb terug gebragt, zal ik mij naar den Haag begeven, en hoop u daar benevens uwe waardige ouders in volkomen gezondheid aan te treffen. - Ik hoop dan, dat ik zoo gelukkig zijn zal, om u van de opregtheid mijner liefde te overtuigen, en uw hart op een' toon gestemd te vinden, geschikt om het hoogst geluk te bevorderen van hem, die zich met opregte gevoelens van liefde en hoogachting noemt

Uw Dienstv. Dienaar en hartelijk genegen Vriend

Philip Walraven.


{==257==} {>>pagina-aanduiding<<}

Twee honderd negen en dertigste brief.

Mejuffr. Susanna Bronkhorst aan Mejuffr. Bregitta Hoogendorp.

Parijs, 9 Julij.

Mejuffrouw!

De Heer Walraven, de Executeur der nalatenschap van wijlen den Heer Kraaijestein, heeft mij, welke gij weet, dat hij tot zijne erfgenaam heeft aangesteld, den brief medegedeeld, dien gij hem geschreven hebt, waarin gij u verscheidene vrijheden ten aanzien van mijn persoon veroorlooft. Ik acht het ver beneden mij, om mij tegen onwaardige verdenkingen te verdedigen, die meer gegrond zijn op het karakter en gedrag van uwen neef Kraaijestein. Ik zal dus de moeite niet nemen, om u het misdadige gelegen in de veroordeeling van eene onschuldige, zoo als ik ben, onder het oog te brengen, en heb den Heer Walraven wel willen ontslaan, om zijnen kostbaren tijd te besteden, om u in het breede te schrijven, en volstrekt begeerd, dat hij zich niet vruchteloos vermoeijen zou, om

{==258==} {>>pagina-aanduiding<<}
mij, zoo als hij het noemde, te zuiveren van de vlek, die onverstandige kwaadaardigheid op mijn karakter wierp. - Daar 'er in den Uitersten Wil van uw' Neef Kraaijestein niets geheims is, heeft de Heer Walraven geen oogenblik geaarzeld, om met mijne kennis en toestemming eene kopij van denzelven te doen vervaardigen, die hier nevens gaat. - Gij zult daaruit bevestigd zien, hetgeen u de Heer Walraven deswegens geschreven had.
Schoon ik geheel geene kennis heb van Regtsgeleerde zaken, en die aan iemand van mijne jaren en sekse al zeer vreemd zouden staan, heb ik echter, met behulp van mijn menschelijk verstand, met behulp van eene herhaalde lezing van het bewuste stuk het fidei commissair goed betreffende, voorgelicht door den Heer Walraven, ten duidelijkste begrepen, dat alle uwe aanspraken, daaruit voortspruitende, geheel ongegrond zijn, en dat 'er geen Regtbank ergens op aarde en vooral niet in ons vaderland, waarin de hoogere en lagere Regtbanken, de geheele wereld door, bekend zijn wegens derzelver billijkheid en regtvaardigheid, gevonden wordt, waarin de zaak niet ten mijnen voordeele zou worden uitgewezen. Met den dood van den Heer Kraaijestein, des Testateurs achter-achter kleinzoon, is het kapitaal geheel vrij, hebbende deze de vrijheid, om, in deszelfs Uitersten Wil, daarover die beschikking te maken, welke hij goedvinden zal - waarom dan ook de

{==259==} {>>pagina-aanduiding<<}
Heer Kraaijestein daarover ten mijnen voordeele beschikt heeft, gelijk over alles, dat hij bij zijn' dood heeft nagelaten. - Denk echter niet, Mejuffrouw! dat mij die schikking van uwen neef, ook in dit opzigt, behaagd heeft, schoon ik, die, helaas! van zijn karakter te vele slechte zijden ken, geloof, dat het Testament, waarbij hij mij tot zijn erfgenaam benoemd, een blijk is, dat hij diep getroffen was door berouw over de onverdiende mishandelingen en vervolgingen, die hij mij heeft aangedaan. - Het heeft den Heer Walraven veel moeite gekost, om mij te overreden, dat ik volstrekt verpligt was, om te berusten in de gemaakte schikking, daar niemand onder de anders regt verkrijgenden op de nalatenschap van den Heer Kraaijestein, zoo ik volstrektelijk daarvan afzag, eenigzins kon geacht worden, onder de behoeftigen te behooren. - Hij drong dit verder aan met redenen, die ik beter oordeele te zwijgen, omdat dezelve eenen onaangenamen indruk, op uwen geest zouden maken. - Terwijl ik echter verneem, dat gij u altijd zulk een genoegen beloofd hadt, om, in gevalle de Heer Kraaijestein voor u kwame te sterven, gij ook nog uw kapitaal door dat voorouderlijk goed, dan vrij van verband, zoudt vermeerderd zien; (een genoegen, dat ik dit echter tusschen beide zegge, waarvan ik mij geen denkbeeld kan vormen, en hoop, dat ik zulks nooit zal kunnen

{==260==} {>>pagina-aanduiding<<}
doen) - en om u tevens te toonen, dat ik een diepen afkeer heb van alles wat naar Processen of iets dergelijks zweemt, zal ik u door den Heer Walraven het geheele kapitaal, dat onder fidei commissair verband gelegen heeft, doen overmaken, eveneens als of de Heer Kraaijestein het u zelve gemaakt had. Ik heb ook den Heer Walraven verzocht, om wanneer wij in het vaderland zullen terug gekomen zijn, alle papieren, schilderijen en andere stukken, die geacht kunnen worden in zeker bijzonder verband met uwe familie te staan, en die in de nalatenschap van den Heer Kraaijestein gevonden mogen worden, aan u over te zenden, opdat gij geen regtmatige reden hebben zult, om u over mij te kunnen beklagen.
Gij ziet, Mejuffrouw! dat ik 'er zeer ver af ben, van eenigzins uw nadeel te begeeren, en zoo geene bijzondere omstandigheden mij drongen, om de nalatenschap, van den Heer Kraaijestein voor het overige te aanvaarden, zou ik even eens als omtrent het overgrootvaderlijk goed, dat ik u afsta, omtrent de geheele nalatenschap gehandeld hebben, schoon ik met alle opregtheid u moet betuigen, dat ik geen begrip vormen kan, hoe ook dat zelfs bij iemand van uwe jaren en uwe omstandigheden een toevoegsel van geluk zou kunnen zijn. Immers het blijkt mij uit uw eigen schrijven, dat gij reeds zoo hoog in de jaren geklommen zijt, dat gij u niet wel meêr dan tien

{==261==} {>>pagina-aanduiding<<}
jaren levens kunt voorstellen, of gij zoudt tot die zeldzame voorbeelden van ouderdom behooren, welke aan zoo weinige uit de millioenen geboren wordende te beurt valt. - En zoo dat uw deel al wezen mogt, welke genietingen zoudt gij u dan kunnen voorstellen, in een tijdperk des levens, waarin het mij toeschijnt, dat zoovele bronnen van genot zijn opgedroogd, dat onmogelijk door het louter bezitten van schatten kan vergoed worden. Alle zintuigen immers beginnen te verzwakken, en alle de schatten der wereld zamengenomen zijn zoo min in staat, om de toenemende schemering der oogen weg te nemen, om het gehoor op nieuw vatbaar te maken voor zachte en streelende klanken, als om de liefelijke geuren van eene roos voor den verstompten reuk op te wekken - om de beving der handen te stuiten.... Ik zou mij, die zooveel van u in jaren verschille, wel onthouden hebben van deze aanmerking te maken, indien de groote vrijmoedigheid, welke gij ten aanzien van mijn karakter gebruikt hebt, mij de vrijheid niet gaf, om aan u waarheden onder het oog te brengen, die, door wie ook herinnerd, dagelijks door den tijd en de ondervinding bevestigd worden. Ja, Mejuffrouw! daar ik vrijwillig afstand doe, van goederen, waarop gij, volgens de wet geene aanspraak meêr zoudt kunnen maken, daar ik dit doe, zoo om dat ik uit uw' brief bespeurd heb, welk een sterke verkleefdheid gij

{==262==} {>>pagina-aanduiding<<}
aan de voorvaderlijke bezittingen hechtte, als om dat ik den diepen afkeer heb van in eenige proceduren ingewikkeld te worden, meen ik het regt te hebben, althans ik zal de vrijheid gebruiken, om u te zeggen, dat hoe groot die verkleefdheid ook zijn moge, de dag des doods u zeker nabij is, waarin gij van al uwe aardsche schatten, hoe groot ook, voor eeuwig zult moeten afscheid nemen - en waarop, en dat nog zonder bewustheid, alleen een weinig linnen en hout het eenige zijn zal zal, dat u volgt van alle de schatten, die gij hebt opgehoopt. Maar, zoo ik mij niet grootelijks bedrieg, zal in dien onbekenden staat, aan onzen geest de bewustheid bijblijven van het gebruik of misbruik, dat wij van aardsche bezittingen gemaakt hebben. Hoe gaarne zou ik hopen, dat gij bij die standverwisseling u alleen te herinneren hadt, dat gij den overvloed van goederen, over welke gij u toch niet meer dan Rentmeesteres moogt aanmerken, niet angstig in kasten en kisten weggesloten, en door voordeelige uitzettingen en woekerende renten veelvoudig vermenigvuldigd, maar dat gij dezelve besteed hadt, om brave ongelukkigen uit hunnen prangenden rampspoed op te beuren, en weder gelukkige leden der burgerlijke maatschappij te doen worden. Waarlijk, uw brief geeft mij het regt, om te vreezen, dat gij uwe schatten op eene geheele andere wijze uitzet; en dat u dus, in de eeuwigheid, het knagend besef

{==263==} {>>pagina-aanduiding<<}
volgen zou, dat gij met uw talent, dat God u vertrouwde, geen winst gedaan hebt. Die althans bij algemeene volksrampen, zoo als de aangehaalde overstrooming, in een ander berispen kon, dat hij met een zoo onbekrompen hand het algemeen ongeluk zocht te lenigen, dat hij 'er zich eenige oogenblikken door in verlegenheid bevond; of die zich zelf van die ongelegenheid van eenen bloedverwant met vreugde bedienen kan, om zijne bezittingen en goederen te vermeerderen, geeft aan elk menschlievend hart genoeg stof van bekommering, of hij zich niet buiten staat gesteld heeft, om vervuld met die liefdrijke en weldadige gevoelens over te gaan naar de gewesten der onsterfelijkheid, welke hem geschikt maken, om daar een deelgenoot te zijn van die zaligheid en vreugde, waarvoor zeker de zoodanigen, welke meest overeenstemmen met den God van reine Liefde, in de grootste mate, vatbaar zullen zijn. - Om voor de vuist te spreken, Mejuffrouw! als ik op deze wijze uwen toestand beschouw, beklaag ik u hartelijk, en hoop, dat de Voorzienigheid u nog gelegenheid geven zal, om uwe dwaling ten opzigte van het gebruik uwer schatten in te zien; omdat gij nog de overige dagen, die gij op aarde zult te besteden hebben, moogt doorbrengen, in het verstandig gebruik van de u toevertrouwde schatten. - Waarlijk, Mejuffrouw! daar gij nu zoo zonder moeite aan het bewust voorvaderlijk

{==264==} {>>pagina-aanduiding<<}
goed komt, waaromtrent gij u een proces voorgesteld hadt, dat langer zou hebben kunnen duren dan uw leven, durf ik u wel aanraden, om eens daarmede eene proef te nemen, of niet waarlijk uw Oom Bastiaan, welken gij in zulk een ongunstig licht doet voorkomen, beter weg, dan gij, ingeslagen had, om waar geluk te smaken, en de rust zijner ziele te bevorderen.
Zie daar, Mejuffrouw! het weinige, dat ik meende aan u te mogen en te moeten schrijven. Gij zult daarop misschien aanmerken, dat ik ongeroepen was, en dat mijne jaren in vergelijking van de uwe mij zelfs verbieden, om u op eenen toon te onderhouden, dien gij maar zeldzaam misschien zult gehoord hebben; want rijke lieden in het algemeen, en in 't bijzonder oude rijke Dames, op welker bezittingen zoo velen loeren, waarvan zij een gedeelte na haren dood hopen te bezitten, hooren maar zeldzaam zeer zeldzaam de waarheid. Zelfs vele Leeraars van den Godsdienst, wier zaak en pligt het zijn zou, om liefdelooze rijken op het pad van pligt terug te brengen, al mede hunkerende naar legaten ontzien zich ook, om de zoodanigen, als ik mij u voorstel, zelfs op den rand van het graf, over het gevaar te onderhouden, waarin zij zich bevinden. - Verre van hunnen goeden en grooten Meester na te volgen - die den rijken dwaas door eene stem uit den Hemel toe deed roepen: ‘Morgen zal uwe ziel

{==265==} {>>pagina-aanduiding<<}
van u geëischt worden, en hetgeen gij vergaderd hebt, wiens zal het zijn?’ - streelen zij de dwazen, en vleijen die met een lang leven en verharden hun dus nog in hunne dwaasheid en liefdeloosheid. - Daar wij, Mejuffrouw! na deze met elkander waarschijnlijk niet meer zullen te maken hebben, en ik u een bewijs gegeven heb, dat ik met veel gerustheid van eene aanzienlijke som kan afstappen, heb ik deze gelegenheid willen aangrijpen, om, daar ik zoo diep verontwaardigd was over de verbazende gehechtheid aan de goederen der aarde in een sterveling met den eenen voet in het graf, u zonder vleijerij den rand der steilte aan te wijzen, op welken gij staat. Ik zou God danken, indien ik hoorde, dat ik mij in uw karakter bedrogen had, of dat ik, zoo ik hetzelve uit uw brief wel begrepen had, uw hart eenigzins geroerd, en daardoor uw geluk en dat van anderen bevorderd had. Althans ik hoop u overtuigd te hebben, dat schoon uw neef Kraaijestein heeft kunnen goedvinden, mij tot zijne erfgenaam aan te stellen, gij meer of min overreed zijn zult, dat ik niet behoor tot die loszinnige meisjes, onder welke gij liefdeloos genoeg mij gerangschikt hebt, die echter mij met schuldige achting noem

Uw Dienstv. Dienaresse

Susanna Bronkhorst.


{==266==} {>>pagina-aanduiding<<}

Twee honderd veertigste brief.

Mejuffr. Susanna Bronkhorst aan Mejuffr. Charlotte Elzevier.

Brussel, 12. Julij.

Waarde en hooggeachte Vriendin!

Uit Brussel, ziet gij, schrijf ik u dezen, zoo als ik u door den Heer Walraven beloofd had. Onder weg tusschen Parijs en Brussel zijn mij geene bijzondere ontmoetingen bejegend, althans waren zij van zoo weinig belang, dat zij niet verdienen, dezen brief te vergrooten. Wij waren daarenboven meest altijd alleen in elkanders gezelschap, dat echter zeer aangenaam was. Ik kan met geene woorden uitdrukken, met welk een genoegen mijn hart doordrongen is, omdat ik nu binnen weinige dagen weder den vaderlandschen bodem hoop te betreden. O ik moet tusschen beiden mijne tranen bedwingen, die ik van blijdschap zou kunnen storten, omdat ik nu welhaast terug zal zijn onder mijne landgenooten. Ja het moge kinderachtig schijnen, maar het weinige Vlaamsch, dat ik hier door sommige hoor spreken, schoon het een ellendig mengelmoes

{==267==} {>>pagina-aanduiding<<}
van fransch en nederduitsch is, klinkt mij meer of min aangenaam, omdat ik 'er den overgang tot het Hollandsch in bespeur, en die mij verzekert, dat ik de Hollandsche grenzen nader. Ja, schoon ik anders geheel geene vriendin van het lezen van Couranten ben, daar behalve dat zij over het algemeen vol onzekerheden zijn, en meestal bestaan uit vergroote verhalen van veldslagen en ellenden, die mijn hart geweldig aandoen, omdat 'er misschien nog te veel waarheid in is; of mij walgen door de beuzelachtige berigten van de zelden gemeende komplimenten van Mogendheden aan Mogendheden, en van kruipende Hovelingen, greep ik nu, met zekere drift, de Fransche Leydsche Courant op, die de knecht van het Logement aan ons als Hollanders bragt. De naam van Gazette de Leide was mij zoo aangenaam, dat ik 'er eenige artikelen in las, en, hoe nietig ook het gedeelte was, dat over ons vaderland in dezelve gevonden wordt, las ik dat met veel genoegen.... Ik gaf dit aan den Heer de Klerk te kennen, en lachte om mijne eigene zwakheid, 'er bijvoegende: ‘Gij moogt mij vrij uitlagchen als gij het verkiest, want ik voel zelf dat het eene zwakheid is....’ ‘Ik houd dit,’ zeide hij, ‘niet zoo volkomen uitgemaakt, en ik heb althans dan ook zeer mijn aandeel aan die zwakheid. Toen ik van mijn reis uit Parimaribo terug kwam, en wij een' vaderlandschen loods, bij het ka-
{==268==} {>>pagina-aanduiding<<}
naal gekomen, aan boord namen, omdat het weder zoo stormachtig was, zou ik de handen van den ruwen zeebonk van vreugde hebben kunnen kussen, en toen hij mij verzekerde, dat, wanneer de wind zoo bleef, wij binnen de vier en twintig uren in de Maas binnen zouden zijn, gaf ik een' kreet van vreugde ... maar, maar, meer dan het vaderland zweefde mij voor den geest....’ Hier greep hij mijne hand en wat hij verder zeide, wil ik u niet schrijven.... De Courantenlektuur werd afgebroken en veranderde in
een zeer levendig gesprek, waarin ik hem (want hij heeft met al zijn goede eigenschappen toch al de lastigheden van een' minnaar) bestrafte, dat hij alle gelegenheden aangreep, zelfs de afgelegenste, om terug te keeren op een onderwerp, dat hij nu reeds zoo dikwerf herhaald had.
Met dat alles, Lotje! wil ik u wel opregtelijk bekennen, dat de Klerk te veel voortreffelijke eigenschappen bezit, te veel met mijne denkwijze harmonieert, en mij te veel blijken geeft van eene opregte en hartelijke liefde, dan dat ik hem op eene wijze zou kunnen behandelen, zoo als sommige van onze sekse minnaars, waaromtrent zij meêr gedecideerd zijn dan ik nog op dit oogenblik: want schoon ik waarlijk die genegenheid voor hem gevoel, welke ik geloof, dat de liefde vooraf moet gaan, welke plaats behoort te hebben

{==269==} {>>pagina-aanduiding<<}
omtrent een man dien wij onze hand als vrouw eens schenken zullen, is die genegenheid zoo sterk niet, indien mijn Papa genoegzame redenen mogt hebben, om het aanzoek van den Heer de Klerk af te keuren, of ik ontdekte nog gebreken van belang in zijn karakter, of ik zou zeer wel in staat zijn, om dezelve te onderdrukken, althans dit verbeeld ik mij. -
Ik bespeur toch, met dat al dat de Heer de Klerk zeer veel vermogen op mij heeft, en meer, dan ik wel voorheen gedacht had, dat het geval van een' minnaar zijn zou. Althans hij heeft mij weten te bewegen, tot iets, dat gij mij misschien niet wel afnemen zult. Op zekeren dag zou ik, zoo als mij de Doctor tot herstel van mijne gezondheid had voorgeschreven, een toertje te paard naar Sevres doen met de Heeren Walraven en de Klerk. Toevallig kreeg de Heer Walraven belemmeringen, uit hoofde van de naderende reis, en de Heer de Klerk wist door zijn aanhouden te bewerken, dat ik dat toertje met hem alleen deed. Wij namen, gelijk ook de overblijfsels mijner zwakheid, schoon die zeer gering zijn, vorderden, het togtje zeer op ons gemak op - en het ontbrak de Heer de Klerk aan geen stof van discours - want hij schijnt, met hoeveel ijver hij ook op zijn kantoor zijn' tijd heeft doorgebragt, zijnen geest met de wetenswaardigste kundigheden voorzien te hebben; hij is daarom geen geleerde, maar hij heeft in

{==270==} {>>pagina-aanduiding<<}
de moderne talen en in de onze bijna alles wat brillant is gelezen. Daar en boven strekt zich zijn smaak bovenal tot het landleven en den landbouw uit. - Hij pronkt geheel niet met zijne kundigheden, zoo als dikwijls het geval is van eigenlijke geleerden, maar zijne opmerkingen zijn zoo natuurlijk, dat men niet onderscheiden kan, of zij op eigen ondervinding rusten, dan of zij langs eenen anderen weg verkregen zijn. - Te Sevres bezag ik dezelfde Porceleinfabrijk, die ik op zekeren namiddag met den Heer Kraaijestein ter loops bezigtigd had. De Klerk kocht een zeer fraai tafelservies; toen ik aanmerkte, dat hij dit bijna even goed in onze fabrijken zou kunnen bekomen, zeide hij - ‘Ik geef het u gewonnen, en ik zal, in het vaderland terug gekeerd, mij van een dergelijk inlandsch voorzien, om, als ik het geluk heb van mij gevestigd te zien, aan mijne goede vrienden te kunnen toonen, hoe wij Hollanders de Franschen ook in dat opzigt niet toegeven - maar dit zal mij altijd toch eene aangename herinnering zijn, omdat ik het hier met u gekocht heb, en gij hetzelve als het fraaiste gekeurd hebt.’ - Wij keerden terug naar dat logement, waarin ik den benaauwdsten nacht van mijn leven had doorgebragt - en, schoon ik mij voor die lieden verbergen wilde, ontsnapte ik de aandacht der kasteleinesse niet - die daarop zeer vaardig aan haar man en dienst-
{==271==} {>>pagina-aanduiding<<}
meid iets influisterde, dat mij betrof. Evenwel zij verstoutten zich niet, om iets te vragen.... Ik kon niet nalaten, om nog eens in het huis te gaan, en de gelegenheid te zien van den tuin achter hetzelve ... en kon mij naauwelijks de mogelijkheid verbeelden, hoe ik aan den Heer Kraaijestein ontkomen was ... en in de duisternis mij niet deerlijk beschadigd had. Ik werd zeer aangedaan - en de Heer de Klerk ontglipte dit geenszins.... Ook vond ik geene redenen, om 'er voor hem een geheim van te maken ...
en hem de geheele geschiedenis, zooverre het de kieschheid toelaat, te verhalen.... Ik wenschte, Lotje! dat gij, onbekend, de aandoeningen hadt kunnen bespieden, die het hart van de Klerk bij dat verhaal vervulden. Wij zaten voor de herberg en, des niet tegenstaande, greep hij, toen ik hem de eindelijke ontkoming verhaalde, met een werktuigelijke drift, mijne hand, en terwijl de tranen in zijne oogen blonken, zeide hij, mijne hand kussende - ‘God zij dank, dat gij behouden zijt....’ Ik trok, met zekere huivering, mijne hand een weinig terug, maar hij liet haar nog niet los - maar (o zou de slimme man door zijne aandoeningen heen ook mijne aandoening niet hebben opgemerkt) dezelve vasthoudende, zeide hij ... ‘Dierbare Suse! gij zijt, zoo ik hoop, dat oogenblik voor mij gespaard.... Gij hebt mij verboden van mijne liefde te spreken ...

{==272==} {>>pagina-aanduiding<<}
maar hoe, hoe kan ik 'er van zwijgen ... wanneer ... zeg mij ... wanneer zal ik 'er u onbewimpeld van spreken mogen? ...’ Niet eer, zeide ik, mijne hand losrukkende uit de zijne, niet eer althans, dan wanneer ik stellig van mijn Papa vrijheid verkregen heb, om uw aanzoek te begunstigen. Nu begrijpt gij, in gevolge van dat gesprek, van die belofte, dringt de Klerk aan, om zoo ras wij in het vaderland terug gekeerd zijn, zoo spoedig mogelijk naar mijn' Papa te gaan, en daar die mij zoo dringend geschreven heeft, dat hij zoo hartelijk verlangt, om mij te zien, heb ik nu besloten, om van Brussel onze reis te nemen over Breda op Utrecht, en verder van Utrecht op Velp. - Over vier dagen zijn wij, zoo wij geen wezenlijke tegenvallen hebben, te Utrecht; daar moet ik mij, om met Juffr. Beukelman nog eenige arrangementen te maken, een weinig ophouden. Wij gaan logeren in het Oud Kasteel van Antwerpen. Ik zal daar zoo kort mogelijk vertoeven, want ik verlang zeer, om Papa te zien en te spreken. Ik zal nu ten minste in staat zijn, om zijne ellenden zoo al niet geheel weg te nemen, ten minste aanmerkelijk te verzachten. Door den maatregel, die zeker eenige Amsterdamsche vrienden genomen hebben, om hem in eens uit de schuld te redden, schoon ik mij naauwelijks onder de oude kennissen van Papa 'er mij drie verbeelden kan, die daartoe in staat zouden zijn,

{==273==} {>>pagina-aanduiding<<}
is mij zoo voor als nog de gelegenheid benomen, om op de aangenaamste wijze mijn Papa te redden, want ik verbeeld mij toch, dat hij aan niemand liever dan aan een zijner kinderen zijne redding zou schuldig zijn; maar ik ben althans in staat, om hem van alles wat naar kommer of gebrek zweemt te ontheffen, ja ik kan hem, op eene zeer fatsoenlijke wijze, al begeerde hij zelfs in Holland en in de nabijheid van Amsterdam, laten leven ... want, gelijk gij weet, ik heb na veel overlegs besloten, om de erfenis van den Heer Kraaijestein aan te nemen. Schoon dit geheel niet naar genoegen van den Heer de Klerk is, heb ik daarin den onverdenkbaar belangeloozen raad van den Heer Walraven gevolgd. Bij dat tourtje naar Sevres begon ik over dit onderwerp met den Heer de Klerk te spreken, want ik had gemerkt, dat hij, toen de Heer Walraven 'er mij geluk mede wenschte, daarover mij een zeer flaauw kompliment maakte. Ik wenschte toch ook zijn gevoelen, daar wij nu toch alleen waren, daarover te weten; en daar hij juist, ik weet niet net, bij welke gelegenheid te kennen had gegeven, dat zijn hoogste wensch was, mij zoo gelukkig te maken, als een mensch op deze wereld zijh kan; zoo een van die algemeene gezegden van de Heeren minnaars, zoo ik geloof van alle tijden, en alle plaatsen; nam ik de vrijheid, deswegens aan te merken, dat ik mij eenigermate

{==274==} {>>pagina-aanduiding<<}
verwonderd had, dat dan zoo iemand, die zoo herhaalde malen dat reeds verklaard had, een zoo koel kompliment gemaakt had bij gelegenheid, dat hij vernam, hoe ik besloten had bezitster te worden van een zoo aanzienlijk kapitaal, als de nalatenschap van den Heer Kraaijestein oplevert. Hij scheen hierdoor een weinig uit het veld geslagen, althans hij zweeg een poosje, en door eene struikeling, die zijn paard maakte, bleek mij, dat hij niet zeer oplettend op zijn rijden was. - Waarom toch, Lotje! schrikte ik meer dan gewoonlijk over de struikeling van het paard van den Heer de Klerk? Ik geloof, dat dit nog een overblijfsel van mijne ziekte was, want de struikeling zelve was van zoo weinig beteekenis. - ‘Ik stel,’ zeide hij, na zich hersteld te hebben, ‘te veel belang, Mejuffrouw! in uw geluk; - ik ben ook geheel niet onder die lieden te tellen, welke het bezit van rijkdommen verachten.... Ik ontken geenszins, dat gij regt hebt, om de erfenis te aanvaarden.... Ik voel 'er alleen te veel van, dat de Heer Kraaijestein dus de eer toekomt, van uw redder te zijn. Hij uw redder, al is het na zijn dood, die u maanden vervolgd heeft met het snood oogmerk om u te bederven.... Ik belijd het u openhartig, ik kan niet dulden, dat de gedachtenis van Kraaijestein, als die van een' man, aan welken gij eenige verpligting hebt, u misschien eenigzins aan-
{==275==} {>>pagina-aanduiding<<}
genaam zijn zal. - Het was beter geweest, dat hij zijne goederen vermaakt had aan alle de slagtoffers zijner zinnelijke driften, die hij volstrekt bedorven heeft - of dat hij een Magdalena Hospitaal had doen stichten ... maar dat hij u tot zijn erfgenaam benoemd heeft ... en daardoor aan een' anderen, die u hartelijk, die u op eene edeler wijze lief heeft, de gelegenheid beneemt, om op de sprekendste wijze te doen zien, hoe groot de mate van hoogachting is, welke u wordt toegedragen, althans indien
men die eenigermate kan afnemen, door eenen waardig persoon terug te brengen uit den staat van behoefte in dien van overvloed....’ Ik begreep hem nu te duidelijk, om langer hierop stil te staan, maar verklaarde hem, hem in de reden vallende, dat ik, reikhalzende naar den staat van onafhankelijkheid, welke ik geloof, dat ieder, als dezelve hem aangeboden wordt, verpligt is aan te nemen, in dit zoo allezins bijzonder geval vrijheid gevonden had, om de nalatenschap van den Heer Kraaijestein te aanvaarden, met het vast besluit, om uit dezelve zooveel mogelijk alle, die door Kraaijestein ongelukkig waren gemaakt, en ter mijner kennis kwamen, te doen blijken, dat hij zijne aanzienlijke bezitting aan geene onwaardige rentmeesteres had toevertrouwd. Gij hebt den Heer Kraaijestein niet gekend, zeide ik tegen hem, maar ik houd mij verzekerd, dat gij, ondanks alle

{==276==} {>>pagina-aanduiding<<}
zijne gebreken, gunstiger over hem zoudt gesproken hebben - en althans met mij den voortreffelijken aanleg beklagen, die met hem was verloren gegaan. Nu zweeg hij weder eene poos - daar hij zijne gevoeligheid, zijnen naijver voor mij poogde te bedekken. Hij kon echter niet nalaten te zeggen, ‘dat de voortreffelijkste aanleg hem van geene beteekenis voorkwam, indien de bezitter daarvan 'er zich zijn geheel leven niet van bediende. Maar, Mejuffrouw! vergeef het mij, indien ik geen deel genoeg genomen heb in uw geluk....’ Wij waren nu gelukkig te digt bij Sevres, om het gesprek voort te zetten, dat ik ook, al bood zich de gelegenheid aan, vermijden zal, om te hervatten. De Heer de Klerk had zich zeker voorgesteld, om door zijne groote bezittingen, een overwigt bij te zetten, indien zijn aanzoek bij mij anders mogt falen ... maar hij kent mij nog te weinig, want dan zou hij weten, dat, al waren zijne bezittingen nog driemaal grooter dan zij tegenwoordig zijn, en zijn persoon mishaagde mij, ja al waren, dan mijne omstandigheden nog bekrompener, nog akeliger, dan zij ooit geweest zijne, ik nooit door het overwigt der schatten tot de begunstiging van zijn aanzoek besluiten zou. Zelfs verheug ik mij, en dat zal u, die mij van nader bij kent dan de Heer de Klerk, niet verwonderen, dat ik, voor dat ik besluit, om mijn lot aan

{==277==} {>>pagina-aanduiding<<}
dat van den Heer de Klerk te verbinden, in zoodanig een' staat van onafhankelijkheid gesteld ben, dat nooit bij de Klerk, in dat geval, de gedachte zal kunnen oprijzen, als of zijne aanzienlijke bezittingen iets hadden toegebragt, om mij zulk een gewigtig besluit te doen nemen. Zoo de verbindtenis tusschen mij en de Klerk tot stand komt, dan houd ik mij verzekerd, dat hij mij daarom dankbaar zijn zal, dat hij nooit behoeft te denken, dat hij mij als voor zijne schatten gekocht heeft, maar dat hij de man van mijne verkiezing, van mijne vrije keuze, de man van mijn hart is.
Heden na den middag hebben wij in het park gewandeld, een aangenaam en voortreffelijk toevoegsel tot eene zoo aangename en behagelijke stad als Brussel, welke met veel regt klein Parijs geheeten wordt. - Het weêr was uitlokkend schoon, en het getal der vreemdelingen zich in Brussel bevindende groot zijnde, was ook de menigte der wandelaars en der rijtuigen met brillante equipagien zeer aanzienlijk. Ik heb ook eenige Hollanders gezien, en onder andere passeerde ons eene Amsterdamsche familie. De Heer Walraven was gelukkig zoo drok met Wimpje in discours, dat hij dezelve niet merkte - maar ik zag duidelijk dat zij mij herkenden, doch zij hielden zich, als of zij mij nooit hadden gezien. Ik zal u die ellendige menschen niet noemen, om-
{==278==} {>>pagina-aanduiding<<}
dat zij uit hoofde van hunnen kinderachtigen hoogmoed als dan bij u voor altijd zouden gekenmerkt zijn. Zij mogten, ik beken het, wel eenige kennis van mij genomen hebben, om dat zij meermalen aan den tafel mijner ouderen hebben aangezeten ... maar immers zij staan gelijk met zoovele honderden, en daar zij nu juist het ongeluk getroffen hebben, van zich in hunne volle ondankbaarheid te kunnen vertoonen, zou het toch wel ongelukkig zijn, dat zij alleen bij name bekend waren. Wie weet daar en boven, in welk een verkeerd en hatelijk daglicht mijne geheele geschiedenis bij hem gesteld is, of zij niet zeer gegronde redenen meenen te hebben, om mij als een wezenlijke schandvlek van alle mijne vorige kennissen te schuwen. Ik hoop alleen maar, dat zij te Amsterdam terug gekeerd vernemen zullen, dat ik door de bezittingen van den Heer Kraaijestein weder, zoo als men het onder die soort van lieden noemt, iemand van poids geworden ben. Mijn grootste, mijne eenigste voldoening, die ik begeeren zou, (zeg mij, Lotje! loopt daar ook wat wraakzucht onder?) zou bestaan
in dezelfde vrienden, die mij nu gepasseerd zijn, zonder mij te willen kennen, wanneer ik mij te Amsterdam eens weder bevind, bij mij op een souper te verzoeken, en, als zij vrolijk en wel bij elkander zaten, eens aan haar te vragen, of ik niet het genoegen gehad had, van hun in het Park te Brussel om-
{==279==} {>>pagina-aanduiding<<}
trent dezen tijd te rencontreren. Ik verhaalde aan den Heer Walraven, toen wij te huis gekomen waren, wie ik gezien had, en hoe zij zich jegens mij gedragen hadden. Ik wist niet, dat de Heer Walraven zoo toornig kon worden. Hij werd zelfs zeer bitter in zijne verontwaardiging en zeide niet minder: ‘dan dat het een van die schatrijke familien was, die al de verdiensten van den mensch afmeten naar de tonnen gouds, die door toeval, schraapzucht of misschien schelmstukken het deel veler familien geworden waren; die alleen in het vaderland door hunne verachtelijke lompheid en baldadigen hoogmoed den braven Burger honen, en buiten 's lands door ontijdig mild en ontijdig inhalig te zijn, eene allezins eerbiedwaardige natie den naam van smakeloos en gierig verkrijgen doen; dat haar naam, die nog naar het Hoogduitsch zweemde, even eens als de uitstekende kaken, de sporen vertoonde, dat zij niet van oorspronkelijke Hollandsche soort waren; dat de naam nog geen zestig jaar aan de beurs bekend geweest was enz. enz.’ Zeg toch niet, Lotje! dat de Heer Walraven koel is, wanneer het op zekere punten komt.
Ja, lieve Vriendin! sta mij toe, dat ik dien voortreffelijken man, aan welken ik zoo oneindige verpligtingen heb, u aanbevele, en, zoo hij u als Echtgenoote behagen kan, maak hem dan door uwe hand gelukkig: ik verzeker u,

{==280==} {>>pagina-aanduiding<<}
dat hij u hartelijk bemint; doch, zoo gij meent, dat hij de man niet is, die u in het huwelijk gelukkig zou kunnen maken, heb dan zoo veel medelijden met hem, dat gij hem niet langer eene ijdele hoop laat voeden... Geloof, mijn Waarde! ik heb nu gelegenheid gehad, om hem in den huisselijken omgang te leeren kennen; en 'er heerscht eene gelijkmatigheid in zijn karakter, die zich ongemeen wel bij het uwe voegen zal. Wederzijds zult gij, zoo ik mij niet deerlijk bedrieg, elkander gelukkig maken. Evenwel dit schijnt mij maar zoo toe en ik zou mij kunnen bedriegen. Zijn voornemen is, om zeer spoedig naar den Haag te komen. Misschien zal hij te Utrecht van mij scheiden, daar de Heer de Klerk zich aangeboden heeft, om mij naar Velp bij mijn Papa te vergezellen. Ik denk, dat Walraven Wimpje tot Leyden zal brengen, die daar van daan binnen weinige uren in een rijtuig naar Haarlem en van daar naar Bloemendaal op het Buitenverblijf van Mevrouw Verschuur kan retourneren.
Gijziet, lieve Lotje, dat, schoon ik nu binnen weinige dagen in het vaderland terug zal wezen, het nog wel eenigen tijd zal aanloopen, eer ik aan uwe uitnoodiging voldoen kan, om op het Buitenverblijf van uw Papa aan de Delftsche vaart bij u te komen. Het zal 'er veel van afhangen, hoe ik mijn' Papa vinde, maar zijt verzekerd, dat ik niet langer van u verwijderd

{==281==} {>>pagina-aanduiding<<}
blijven zal, dan noodzakelijkheid of pligt van mij vorderen, want ik verlang onuitdrukbaar, om u en uwe dierbare ouders te zien en te spreken - en ook, gelijk gij begrijpen kunt, de waarde Madam Gibbon. Zeg haar, dat de tijd mij ontbroken heeft, om haar eenigzins breedvoerig te schrijven, en daar ik weet, dat zij 'er eenigzins op gesteld is, dat hare eléves haar niet met eenige weinige regels schrift afzetten, zoo als ik dat haar wel heb hooren noemen, verzoek ik, haar van mijnen wege ten minzaamste te groeten, en van mijn' aanhoudenden welstand te verzekeren. Ik voel mij in waarheid na mijne herstelling als met een nieuw leven bezield, en alles vertoont zich in veel behage lijker daglicht dan ooit te voren. Ja 't is of de bloemen zelfs schooner kleuren hebben, en liefelijker geuren uitwasemen.
Het wordt tijd, dat ik dezen sluit, want de Heer de Klerk is bij mij geweest, en heeft mij het voornemen der twee overige bekend gemaakt, indien ik namelijk daarin mede toestemde, om heden avond nog naar de Komedie te gaan, waar de Zaïre van Voltaire gegeven wordt. Ik vond geen reden, om dat verzoek af te slaan, daar ik, welke aanmerkingen door sommigen op dat behagelijk stuk van Voltaire gemaakt worden, althans vele bijzondere gedeelten nooit dan met aandoening beschouwde ... de edelmoedige Nerestan, en de stervende Lusignan vervullen mijnen geest al-
{==282==} {>>pagina-aanduiding<<}
tijd met verhevene gewaarwordingen. - De Klerk zegt, dat het tijd is, om te eindigen, wanneer ik niet, volgens den smaak, in het midden van het spel wil inkomen. Hij verzoekt, dat ik u en uwe familie en ook zijne Tante Gibbon van hem groet. - Vaarwel dan, mijn Waarde! Ik ben met opregte hoogachting

Uw toegenegen Vriendin

Susanna Bronkhorst.


{==283==} {>>pagina-aanduiding<<}

Twee honderd een en veertigste brief.

Mej. Wilhelmina Bronkhorst aan Mevr. Verschuur.

Utrecht, 15. Julij.

Hooggeachte Mevrouw en Vriendin!

Gisteren zijn wij te Utrecht gekomen - en ik heb mij niet eerder het genoegen willen geven van aan u te schrijven, voor dat ik in het zekere u kon zeggen, wanneer ik mij mogt vleijen bij u te zullen zijn. Ik ben buiten staat, om u het onderscheid te schrijven tusschen mijne heen en terug reis. Op de eerste was alles akeligheid en bekommeringen, op de andere alles genoegen en vrolijke vooruitzigten. De Heer Walraven zeide, daar ik dit aanmerkte, dat dit een beknopt tafereel van het geheel menschelijk leven was, dat bij de meesten althans bestaat in een gedurige afwisseling van Voor- en Tegenspoed. Gij hebt mij meermalen den Heer Walraven hooren beschrijven en gij kent mijne zuster Suse. De vierde man van ons gezelschap was de Heer de Klerk, die door zijn levendige invallen, en gediens-
{==284==} {>>pagina-aanduiding<<}
tigheden de reis dubbel aangenaam gemaakt heeft. Hij heeft zonder eenigen twijfel het oog op mijne zuster, en het schijnt mij toe, dat 'er van hare zijde ook eenige genegenheid plaats heeft. Gij weet, Mevrouw! ik ben niet altijd even voorzigtig in mijne uitdrukkingen, ik heb het toen wij nog te Parijs waren, eens deerlijk bij Suse verkorven, daar ik mij ontvallen liet, dat de komst van den Heer de Klerk voor haar beter geweest was, dan de beste geneesdrank.... In plaats dat zij daarom lachte, zoo als ik verwacht had, werd ik heel ernstig bestraft, en zij was wel een half uur uit haar humeur. Hoe het zij, Mevrouw! ik ben maar hartelijke blijde, dat zij in zulk een goeden wolstand weêr terug gekomen is, en ik zal 'er niets tegen hebben, schoon zij 'er mij ook niet naar vragen zou, dat zij den Heer de Klerk tot man krijgt. Ik geloof, dat ik 'er een' heel plaisierigen en gullen broeder aan hebben zal.
Wij zijn hier in het logement het Oude Kasteel van Antwerpen gelogeerd, en daar ik bij u te Bloemendaal van mijne vriendin Jetje zulke lessen in het vroeg opstaan gekregen heb, heb ik die zelfs in Parijs niet vergeten. Ik ben nu al weder op en wakker, eer 'er iemand zich in het logement beweegt, en zuster Suse ligt nog te slapen. Ik weet dus mijn' tijd niet beter te besteden, dan met u zoo het een en ander te schrijven, waartoe zich rijkelijk stof

{==285==} {>>pagina-aanduiding<<}
aanbiedt, daar ik zooveel gezien heb, dat ik in geen dagen uitgepraat zal zijn: maar ik wil u van het laatst gebeurde, dat mij nog zoo levendig in het geheugen ligt, en eerst gister avond voorgevallen is, het een en ander schrijven.
Wij kwamen dan met onze reiskoets, zoo omtrent zeven uren binnen Utrecht, en ook weldra voor het Oude Kasteel van Antwerpen ... maar verbeeld u, Mevrouw! daar zag Suse, zoo als wij stil hielden, voor de ramen in de zijkamer Juffr. Elzevier, en Madam Gibbon - en op de stoep stond broer Koo, met een' Heer, die ik weldra bespeurde, dat de Heer Elzevier was. Koo vloog naar het portier en scheurde hetzelve open. De Klerk sprong zeer vaardig uit de koets en hielp Suse 'er uit, die, bij het uittreden, het gelaat van vreugde bestierf op het zien van Juffrouw Elzevier en Madam Gibbon. De Heer Elzevier zeide, een kus aan Suse gevende - ‘God zij geloofd dat wij u wederzien.’ - De Heer de Klerk ondersteunde Suse, toen zij door den gang ging, en zoo als zij de deur van de zijkamer intrad ontmoette zij Lotje Elzevier, die Madam Gibbon met moeite had tegengehouden, omdat waarschijnlijk de eerste vervoering te aandoenlijk zijn zou, om aan de deur plaats te hebben.... Geheel sprakeloos zonken zij in elkanders armen - en Madam Gibbon, die

{==286==} {>>pagina-aanduiding<<}
zich bekommerd maakte, dat misschien de aandoeningen te sterk voor beide of een van beide zijn zouden, zeide, op een' allervriendelijksten toon, ‘Is het mogelijk, Suse! dat gij mij vergeet?’ - Nu rukte zich Suse los uit de armen van Lotje, en viel Madam Gibbon om den hals. Ik nam toen de gelegenheid waar, om mijn kompliment aan Juffrouw Elzevier te maken; maar zij was zoodanig getroffen, dat ik waarlijk geloof, dat zij heel weinig aandacht op mij sloeg. De Heeren Walraven en Elzevier, gelijk ook de Heer de Klerk deden alles wat mogelijk was, om de aandoeningen te matigen en Suse zette zich nu tusschen Lotje Elzevier en Madam Gibbon. Deze was het, die het eerste begon te spreken ... ‘Nooit, nooit, mijn kind had ik durven hopen, dat ik u weder zou gezien hebben....’ Lotje leunde met haar hoofd op den schouder van Suse, die ook eindelijk, nadat ik haar een glas water had toegereikt, zeide: ‘Zulk eene verrassing had ik niet durven hopen ... Lieve Lotje! lieve Madam! - maar aangenaam, zeer aangenaam is mij deze ontmoeting,’ ‘Ik vrees maar, dat de schok wat te sterk voor uw gestel zijn zal,’ zeide Madam Gibbon, ‘ik wenschte, dat men mijn' raad gevolgd had, en dat uw broeder u aan de Katrijnen Poort was te gemoet gegaan....’ Maar de Heer Elzevier zeide: ‘Als die jonge Juffrouw,’ op mij wij-
{==287==} {>>pagina-aanduiding<<}
zende, ‘ons spoedig aan een kop thee helpt, zullen die aandoeningen wel wat bedaren ... men heeft ja voorbeelden van de schadelijke uitwerksels eener plotselijke vreugde, maar zij zijn toch ten uiterste zeldzaam.’ Ik gehoorzaamde aan het verzoek
oogenblikkelijk, en nu ook begon Juffr. Elzevier te spreken, en de dankbaarste uitboezemingen te doen voor de terugkomst van hare Vriendin. ‘En,’ voegde zij 'er bij, ‘ik had mij niet durven beloven, dat ik u in zulk een' welstand zou terug zien. Ja, omdat wij 'er, helaas! zoo zeker van onderrigt zijn, maar anders zou ik naauwelijks eenige sporen van uwe krankheid kunnen onderkennen.’ Nu nam de Heer Walraven, die duslang Mejuffr. Elzevier in hare eerste verrukkingen niet had willen storen, de vrijheid, om tot haar te naderen. Hij betuigde in de teederste bewoordingen zijne vreugde over het geluk, van eindelijk Juffr. Elzevier weder te mogen zien, en mijne Zuster eenige aarzeling in Juffr. Elzevier bemerkende, zeide, derzelver hand nog in de hare gekluisterd houdende, ‘Ziedaar den man, aan wien ik naast God mijn herstel te danken heb. - Hij, Lotje! hij heeft mij met een broederlijke liefde behandeld, en zoo, gelijk ik mij overtuigd houde, mijne herstelling bij u van eenige waarde is, dan kunt gij aan geen sterfelijk mensch daarvoor uwe dankbaarheid beter betuigen

{==288==} {>>pagina-aanduiding<<}
dan aan den Heer Walraven, dien ik in den uitgestrektsten zin van het woord mijnen vriend noeme.’ De Heer de Klerk stond achter den stoel van mijne Zuster en dien van Madam Gibbon, en zag met stil genoegen dit tooneel van liefde en vriendschap.... Nu begon men de tranen, die eerst gestroomd hadden, weg te vegen, en een algemeen genoegen en vreugde greep plaats, terwijl ik bezig was met thee te schenken voor het gezelschap. Ik zat naast de oude Madam Gibbon en had het genoegen, die brave Dame voor de eerste maal aan te treffen. Zij verklaarde, en dit maakte mij een weinigje grootsch, dat elk, die eens mijne zuster gezien had, en daarna in mijn gezelschap kwam, geen oogenblik in twijfel zal staan, of hij heeft het genoegen de Zuster van Suse Bronkhorst aan te treffen. ‘Dat is een groote lof,’ zeide Koo, en ik antwoordde, want ik wilde toch dat ook zoo ongemerkt niet laten voorbijgaan. ‘Daar houd ik het voor, Koo! maar het zal mij veel moeite kosten, om dan aan de gedachten, die daar door mogelijk de menschen van mij opvatten, te beantwoorden.’ - Gij begrijpt, dat mijn Zuster en Lotje, na dat de eerste vlaag der aandoeningen voorbij was, het zeer drok hadden, en weinig van het overig gezelschap bemerkten. Alleen deelde Madam Gibbon tusschen beide in haar gesprek. Walraven en broer Koo spraken meest met mij -
{==289==} {>>pagina-aanduiding<<}
en ik zag, dunkt mij, voor het eerst een' onvergenoegden trek in het wezen van den Heer Walraven, daar, welke pogingen hij ook aanwendde, om met Juffrouw Lotje in gesprek te komen, zij zich gedurig tot mijne zuster wendde, al gelukte het hem zelfs haar een oogenblik af te trekken, waartoe Suse dikwijls gelegenheid gaf, door zich naar Madam Gibbon te keeren. De Heer
Elzevier had het zeer drok met den Heer de Klerk, dus praatten wij aan partijtjes. - Tusschen Lotje en mijne zuster viel een kort gesprek waarvan ik eigenlijk den regten draad niet vatten kon, over een zeker stuk papier of een' brief van Juffr. Lotje, die in handen van den Heer Kraaijestein gevallen was. Lotje zeide: ‘Hoe heeft het mij verheugd, dat gij van den Heer Kraaijestein toch in het zekere onderrigt zijt, dat buiten mijn toedoen dat noodlottig brokje papier in zijne handen gevallen was.’
Mad. Gibbon: Spreek toch van dien twistappel, die tusschen de twee teederste vriendinnen opgeworpen werd, niet; laat dat onaangenaam onderwerp rusten.
Zuster Suse: Gaarne, zeer gaarne, Madam! alleen moet ik betuigen, dat het een toevoegsel tot mijn geluk zou zijn, ja dat het een zeker onaangenaam gevoel bij mij zou wegnemen, indien ik de wijze wist, op wel-
{==290==} {>>pagina-aanduiding<<}
ke het in de handen van den Heer Kraaistein gekomen was.
Mad. Gibbon: Blijf toch het onmogelijke niet begeeren, want hij, die u daaromtrent alleen oplossing zou hebben kunnen geven, is niet meer.
Juffr. Elzevier: En echter ook ik zou mij nog gelukkiger achten, dan ik heden ben, zoo zich over die zaak het gewenschte licht verspreidde, want Suse is toch nooit weder die voor mij geweest, welke zij voorheen was. - Zelfs op dit oogenblik verbeelde ik mij, dat de herdenking aan die gebeurtenis nog eene kleine verkoeling in hare vriendschap veroorzaakt.
Zuster Suse: Laten wij van dat stuk zwijgen - of moet 'er altijd een onzuiver inmengsel van bitter in de reinste genoegens der menschen zijn.
Mad. Gibbon: Stapt 'er van af, mijne Kinderen! stapt 'er van af, en ook waarom kan men eenige dingen niet vergeten, als men wil ...
‘En waarom,’ voegde de Heer Elzevier 'er bij, ‘waarom kan men ook sommige zaken niet onthouden, of in zijn geheugen terug roepen als men wil? - Evenwel de mensch is in sommige opzigten veel meerder meester van zich zelven, dan hij zich dikwijls verbeeldt. - Ik heb mij eene gewoonte gemaakt, en die heeft mij in het eerst wel wat moeite gekost, maar gelijk het met

{==291==} {>>pagina-aanduiding<<}
de meeste zaken gaat, eindelijk verandert de gewoonte, het zij een goede of kwade die men zich aanwendt, in eene tweede natuur, - ik heb dus mij hebbelijk aangewend, om zoo veel mogelijk al wat onaangenaam en kwaad is op den achtergrond en in de schaduw te stellen, en al wat aangenaam, streelende en goed is, althans mij zoo toeschijnt, herinner ik mij zoo dikwijls mogelijk. Dit veroorzaakt, dat ik dikwerf vrolijke oogenblikken doorbrenge, die anderen, welke het 'er op schijnen toe te leggen, om zich meer of min te pijnigen, in somberheid en treurigheid slijten. Het is niet te ontkennen, of de omstandigheden van buiten hebben eenen diepen indruk op onzen geest; maar als wij nu toelaten, dat die al haar geweld in volle kracht op ons oefenen, dan worden wij weldra de speelbal dier omstandigheden. Ik ken, bij voorbeeld, lieden, die zich toegevende, om over alles te klagen en de zaken van de zwartste zijde te beschouwen, door de minste beuzeling geheel uit hunne luim raken. Ik heb onder anderen een' vriend, die anders een verstandig man is, maar die bij voorbeeld, door het gevoel van een klein togtje, hoe onschadelijk ook, geheel in een ongemakkelijk humeur vervalt. - Ik ken een oude ongetrouwde Dame, die als 'er maar geritseld wordt van een ophanden zijnde hu-
{==292==} {>>pagina-aanduiding<<}
welijk alle de ongelukkige huwelijken optelt, waarvan hare memorie een magazijn schijnt te zijn - alleen beslaat 'er haar eigen gelukkig geene plaats in, daar toeval of gebrek aan schoonheid, of aan bezittingen kunnen veroorzaakt hebben, dat zij daarvoor bevrijd gebleven is. En waarlijk ik begin te vreezen, dat door Juffr. Bronkhorst en mijn Lotje dat ellendig stukje beschreven papier, dat bijna alle mogelijke slechte uitwerkingen gedaan heeft, die men 'er van kon verwachten, gehouden wordt voor een specifik middel, om eensklaps de genoegens van haar leven te stremmen....’
Lotje en Suse voelden het gewigt van deze aanmerking, die de Heer Elzevier wel bescheiden en op een' vrolijken toon maakte, doch waaruit ik meende te ontdekken, dat die Heer, hoe vriendelijk thans, ook wel vrij scherp zou kunnen zijn. Lotje stond nu op en raakte met den Heer Walraven in een' hoek van de kamer in een gesprek; de Klerk zette zich naast Suse neder, en sprak met haar in stilte. De Heer Elzevier ging ondertusschen voort met praten, en vroeg aan Madam Gibbon, of zij, terwijl zij te Alphen in de Star stil hielden, die twee Heeren wel had opgemerkt, die zoo sterk spraken, en nevens elkander aan den Rijn zaten. Madam Gibbon betuigde, dat zij wel den ijver van die twee Heeren gezien had, maar

{==293==} {>>pagina-aanduiding<<}
'er geen woord van had verstaan. ‘Dat is regt jammer,’ antwoordde de Heer Elzevier, ‘ik zou 'er ook zooveel erg niet in gehad hebben, althans de moeite niet genomen, om 'er naar te gaan luisteren, zoo de Kastelein mij niet nieuwsgierig gemaakt had, en mij verzekerd, dat zij een onderwerp behandelden, dat ik wel mogt hooren. “Ik ben,” zeide de Kastelein, “reeds sedert drie dagen met die twee Geleerde Heeren deerlijk opgescheept, zij verteren weinig, en hebben alle oogenblikken rusie, tot vechtens toe, over zaken, die geheel mijn begrip te boven gaan. Ik heb onzen Dominé, dat een heel verstandig en redelijk man is, 'er zoo wat van verhaald, maar die heeft begrepen, dat het twee half geleerde gekken zijn.... Daar beginnen zij weêr.” Nu ging ik een weinigje naar die Heeren toe, en ik ontdekte al spoedig, dat de Dominé van Alphen het zeer wel geraden had. De eene Heer was Professor aan eene Akademie, die hij tot geen grooten luister strekt; en de ander was een Dorpspredikant, die, om zijn huishouden wat te ondersteunen, in onderscheide maandwerken recensien schrijft, en die het ongeluk gehad had, om eene verhandeling, door dien Professor in het licht gekomen, door te halen op eene verschrikkelijke wijze.... Deze menschen hadden elkander

{==294==} {>>pagina-aanduiding<<}
in de Utrechtsche schuit aangetroffen, en daar zij Akademiekennissen waren, besloten, om hier te Alphen liever te blijven, dan voort te varen, om zoo mogelijk het verschil, dat tusschen hen ontstaan was, uit den weg te ruimen. Zij verweten, en zoo het mij toescheen, op zeer goede gronden elkander, onverstand, oneerlijkheid, letterdieverij, bedrog van het publiek, waaraan zij beide zich op onderscheide tijden schuldig hadden gemaakt. Tusschen beide verloren zij zich in algemeene gezegden en stellingen, welke zij de moeite niet namen te bewijzen. Zoo zeî de Professor met veel emphase: “ik houd al de recensenten in dit land voor domkoppen en schurken - dieven van de gevestigde eer van schrijveren van naam, en die zoo lafhartig zijn, dat zij met hunne namen zelfs niet voor het licht durven komen,”’ - ‘“en ik,” zeî de Dominé, “houd al de Professoren voor waanwijze knapen, die alleen daarom boven andere en veel waardiger geleerder uitsteken, om dat zij kennissen hebben weten te krijgen, die hen gebragt hebben op die hoogte, waar van zij meenen een' looden schepter over het rijk der geleerdheid te zwaaijen.” Het deed mij leed, dat juist de Kastelein mij wenkte, om dat het rijtuig ingespannen was. Ik zou mij anders eens bij die sententien sprekende Hee-
{==295==} {>>pagina-aanduiding<<}
ren vervoegd hebben. De kastelein vroeg mij, of het mij toescheen, dat de Heeren haast de kwestie zouden gevonden hebben... Maar ik gaf den man te kennen, dat zij op deze wijs pratende, het nog wel drie dagen konden uithouden. - “Dat is ongelukkig,” zeide hij, “want dien Professor ken ik; geleerd mag hij wezen, maar hij is zoo gierig als de pest. - Hij kommandeert als een Staten Kapitein, en als hij vertrekt, maakt hij eeuwig kaptie op de rekening, en mijn arme booijen krijgen geen zesthalf tot een fooi - nu zijn rok ziet 'er ook uit, of hij 'er meê uit het
hennenhok gekomen is - mijn Frits wil 'er geen poot aanslaan. - En die Dominé, wie weet of die in het geheel betaalt. Zijn kousen zijn zoo vol gaten, dat 'er wel met hagel schijnt doorgeschoten te zijn, en door zijn ellendig steekje heb ik gisteren middag gezien, schijnt de zon hem frisch in zijn aangezigt, zoodat het hetzelfde bijna is, of hij dat luifeltje op heeft al of niet.” ... Ik wenschte den kastelein het best met beide die Heeren, - maar Lotje en gij raakten te spoedig in een te ernstig gesprek om u te willen storen.’ Madam Gibbon diverteerde zich zeer met die vertelling van den Heer Elzevier, die ik, uit hoofde van de aangename wijze, waarop hij dezelve voordroeg, zulk een

{==296==} {>>pagina-aanduiding<<}
diepen indruk op mij maakte. Madam Gibbon merkte aan, dat misschien het geëerd publiek niet veel ongelukkiger zijn zou, indien het de Verhandeling van den Professor, en de Recensie van den Predikant beide hadden moeten missen... ‘Akkoord, Madam!’ zeide de Heer Elzevier, ‘maar ik herinner mij, onder dit discours, dat het toch noodzakelijk voor den mensch is om te blijven eten - en, daar die twee paren waarschijnlijk niet veel 'er om denken, en zoo als men zegt, in dien tijd zijn, dat zij van rozengeuren en daauwdropjes leven, en het flaauwe licht der maan ver boven het kostelijk licht der zon de voorkeur geven kunnen, zal het best zijn, dat wij de bedienden schellen, daar het zonlicht ons begeeft, licht laten komen, en maar order stellen, dat 'er wat vroegtijdig gedekt wordt.’ - Het bleek, dat de aandoeningen zooveel bedaard waren, dat zij aan den honger geen kwaad meêr deden. Er werd althans zeer smakelijk gegeten; Suse was zeer spraakzaam aan tafel, en verhief de vaderlandsche spijzen, bovenal de groenten, en vooral de wijze, waarop die werden aangerigt, verre boven hetgeen wij in Braband en Frankrijk ontmoet hadden... ‘Overmorgen hoop ik,’ zeide zij, ‘eens Gelderschen kost bij mijn Papa te proeven ... o hoe lang is het geleden, dat ik hem gezien heb. Ik verlang 'er naar, en betuig,

{==297==} {>>pagina-aanduiding<<}
dat ik 'er met zekere huivering tegen opzie, vooral daar Koo mij verhaald heeft, dat hij door die aanhoudende koorts zoo deerlijk vermagerd is.... Ik had gehoopt, dat die onverwachte en weldadige redding, die hem zijne onbekende vrienden betoond hebben, zou hebben medegewerkt tot het herstel van zijn gezondheid. Kom, Mijn Heer, Elzevier! gij hebt daar straks een toast ingesteld, om zoo als gij het vleijender dan ik van u verwachten durfde, het gezelschap en u geluk te wenschen met mijn retour, laat mij toe, dat ik ook een toast instel, die ik u verzoek over te brengen aan die gene, bij welke dezelve behoort - en zeg, dat die een meisje heeft ingesteld met de tranen van dankbaarheid in hare oogen. - Dankbaarheid aan de onbekende weldoeners van mijnen ongelukkigen Papa....’ De Heer Elzevier voldeed aan het verzoek van Suse, en hij stelde in: ‘Dankbaarheid aan den onbekenden weldoener van den ongelukkigen Heer Bronkhorst.’ - Wij volgden hem allen hierin na. ‘Hoe,’ zeide Suse - ‘slechts aan éénen heeft mijn Papa zijne redding te danken ... o mijn Heer Elzevier, hoe gelukkig zoudt gij mij maken, met mij dien braven man te leeren kennen - ik zou hem aan mijn hart drukken ... als den waardigsten vriend van onze familie....’ De Heer Elzevier verklaarde, dat hij daartoe geene vrijheid

{==298==} {>>pagina-aanduiding<<}
had. - ‘Dat is wel droevig,’ zeide Suse, ‘men leert tegen zijn wil en dank zoovele slechte menschen kennen, en dat men dan zich verstoken ziet van het genoegen, om de deugdzamen en edelmoedigen te kennen, omdat zij waarlijk deugdzaam en edelmoedig zijn.’ ‘Zoo dra ik vrijheid ontvang,’ hernam de Heer Elzevier, dan, dan zal ik ‘geen oogenblik u onkundig laten. Één wenk is mij genoeg en gij zult het weten.’ - Wat toen gebeurde, weet ik niet, maar de Heer Elzevier stond op en ging naar Suse, die naast den Heer de Klerk zat. ‘Suse!’ zeide de Heer Elzevier, ‘gij wilt dan den weldoener van uwen Papa kennen; om hem te omarmen.’ - ‘Ja,’ zeide zij - ‘moet ik u omhelzen? ... ‘Neen! Suse!’ zeide hij ... ‘maar aan uwe linker zijde zit de man, die uw Papa gered heeft. - Omhels nu den weldoener van uw Papa - gij kent hem nu.’ - ‘Groote God!’ zeide zij - ‘de Klerk - gij ... gij ... hebt mijn Papa gered,’ - en zij schikte een weinig achteruit. - ‘Gij houdt slecht uw woord,’ zeide de Heer Elzevier.... ‘Neen! ik zal woord houden - ik zal woord houden,’ hernam zij - en, daar de Klerk haar veel meêr dan halfweg te gemoet kwam, omhelsde zij hem ... ‘Gij hebt mij het geheim ontwrongen,’ zeide de Klerk, ‘en nu gij het weet, Mejuffrouw! heeft de daad ook

{==299==} {>>pagina-aanduiding<<}
vrij meer dan de helft van zijne waarde verloren.’ - O Mevrouw! ik wenschte, dat gij de bekoorlijkheid van Suse op dit oogenblik gezien had ... een gloed rooder dan gewoonlijk vertoonde zich op haar gelaat, dat met een' vrolijken lach overstroomd was - hare oogen schitterden van genoegen, en onbeschrijfelijk vriendelijk waren de trekken, die zich rondom haar mond vertoonden. Zij wilde hare dankbaarheid door woorden te kennen geven, maar dit mislukte haar... ‘'t Is jammer,’ luisterde mij de Heer Walraven in, ‘dat onze vriend Verbergen geen getuige van dit tooneeltje is. Uw zuster Suse zou een schoon sujet voor de verlegen Dankbare opleveren.’ Schoon de Heer de Klerk zeide, dat de weldaad, door hem bewezen, veel van hare waarde verloren had, kon ik toch niet merken, of hij was ten uiterste voldaan over de wijze, waarop Suse het opnam. - Broêr Koo, die mij in stilte zeide, hoe groot de opoffering was, die de Heer de Klerk gedaan had, om Papa te redden, welke mij versteld deed staan, stond op en bedankte met een welmeenenden handdruk den Heer de Klerk, en zeî, dat hem woorden ontbraken, om hem naar behooren de gevoelen van zijn hart uit te drukken, daar hij de grootheid van de daad beter dan iemand anders beseste. ‘Geen woord hier meer van, Mijn Heer Bronkhorst!’ zeide de Klerk. ‘Ik heb alles

{==300==} {>>pagina-aanduiding<<}
met den Heer Elzevier bedaardelijk overlegd, en mijne schikkingen zoo gemaakt, dat 'er misschien nog meêr genoegelijks voor u ook uit kan voorkomen. Genoeg is het dat 'er thans niemand op de sirma van Bronkhorst en Steenmeijer of op den boedel van den Heer Bronkhorst -een penning te pretenderen heeft.’ - Wat zou ik nu doen, Mevrouw! Het kwam mij wel wat vreemd voor; maar ik zou mij zelven beschuldigd hebben, indien ik aan den Heer de Klerk ook geen bewijs van mijne dankbaarheid gegeven had. Toen wij van tafel oprezen, vloog ik naar hem toe, zeggende: ‘Mijn Heer de Klerk, ik dank ...’ en met een legde hij mij zijne hand op den mond, en ik kuste die, als de hand van den weldoener onzer familie. -
O hoe verlang ik weder op Bloemendaal te zijn. - Verbeeld u, Mevrouw! het is reeds half acht geslagen - en nog hoor ik maar even eenige beweging beneden.... Ja ook in Suse begint eenig leven te komen. Nu ik verheug mij regt, dat die na een vermoeijenden dag, en een avond, waarin zij zoo veel aandoeningen ondervonden heeft, zoo gerust en zoo lang geslapen heeft. Zij is anders zoo min als ik een lange slaapster. - ‘Goeden morgen Wimpje!’ zegt zij, haar hoofd uit de gordijnen stekende, ‘al zoo ijverig met de pen in de weer?’ - Ik zeg, dat ik al een langen brief aan u geschreven heb. -
{==301==} {>>pagina-aanduiding<<}
‘O maak hem, roept zij, ‘dan nog wat langer door 'er mijn hartelijk kompliment bij te voegen.’ - Dat doe ik zeer gaarne, Mevrouw! - Maar ik zal toch met een dezen eindigen, daar ik iemand de trappen hoor opkomen, zoo ik hoop met de tijding, dat het ontbijt in de zijkamer gereed is. - Heden avond zal ik u dezen met de post toezenden - en morgen zal mij de Heer Walraven naar Leyden met een rijtuig brengen, op de schuit van twee uren, als gij dan de goedheid hadt mij ten zes ure een rijtuig te zenden, dan was ik ten zeven ure te Bloemendaal. Ik zal mij dan even laten aanrijden aan het huis van Jetje, of die misschien te huis was, en dan genegenheid had, om met mij mede te gaan. Vaarwel, mijne waarde Mevrouw tot morgen avond. Ik blijf met alle hoogachting

Uwe Dv. Dienaresse en Vriendin

Wilhelmina Bronkhorst.


{==302==} {>>pagina-aanduiding<<}

Twee honderd twee en veertigste brief.

De Heer Cornelis de Klerk aan Madam Eleonora Gibbon.

Arnhem, 17 Julij.

Waarde Tante!

Ik heb u beloofd en zal bij dezen woord trachten te houden, om u te berigten, hoe ik het bij den Heer Bronkhorst gevonden heb. Hoe sterk Suse ook verlangde, om bij haar Papa te zijn, ging zij na het afscheid, dat wij van u genomen hadden, naar Mejuffr. Beukelman. Zij verkoos niet, dat ik mede zou gaan. - Bij hare terugkomst was zij ten uiterste te vreden over de vriendelijke bejegening van die goede Dame. Zij had met deze eene schikking willen maken, uit hoofde dat zij zich bij haar voor een halfjaar verbonden had, waardoor die Dame nu schade zou kunnen lijden, maar Juffr. Beukelman had volstrekt daar niet naar willen luisteren, en had het aannemen van eenige vergoeding daarvoor een blijk van zeer groote onedelmoedigheid genoemd ... maar het was echter zeer aangenaam

{==303==} {>>pagina-aanduiding<<}
geweest, toen de knecht van het logement, die een kwartier later Juffr. Bronkhorst gevolgd was, met een klein koffertje verscheen, waarin Suse een fervies keurig fransch Porcelein tot een present tot een aandenken voor Mej. Beukelman had medegebragt. Aan Krisje gaf zij een horlogie, waarop het woord Souvenir, met kleine diamantjes, op de plaat te lezen was: aan Mietje een soort van Etui en aan Pleuntje een zeer fraaije speld. Ook had zij gezorgd, dat de dienstmeid een gedachtenis van haar had, behalve eenig geld, dat zij naar haar verkiezing kon besteden. Allen, bovenal Juffr. Krisje, die een bijzonder attachement aan Suse had gekregen, waren zeer aangedaan geweest - en hadden geschreid bij haar vertrek. Ik zag ook dat Suse zelve vrij wat aangedaan was, toen zij terug kwam. ‘Naar dat mijn toestand was, heb ik bij die brave vrouw en hare dochters,’ zoo sprak zij, toen ik eene aanmerking maakte, dat zij eenigzins aangedaan scheen te zijn, ‘het uitmuntend goed gehad. Ik hoop, dat ik altijd aan haar gedachtig zijn zal, en ik zal haar overal aanbevelen, waar zich maar de gelegenheid daartoe opdoet.’
Toen zij zich zoo met mij alleen bevond, en wij ons, na nog eenige verversching te gebruiken, gereed maakten, om te vertrekken, begon zij zich, meêr of min, verlegen te maken, dat zij bij haar Papa niet welkom zijn

{==304==} {>>pagina-aanduiding<<}
zou, als zij met mij, die hem geheel onbekend ben, zich zoo eensklaps bij hem vertoonde. ‘Ik vind 'er ook iets onvoegelijks in,’ zeide zij, ‘met een' Heer alleen te reizen.... Het spijt mij, dat zuster Wimpje hare reis naar Haarlem niet nog een dag of drie heeft uitgesteld, zij mogt ook Papa wel een bezoek gegeven hebben - en daar was al het onvoegelijke geheel weggenomen, en dat broêr Koo nu zoo volstrekt noodzakelijk naar Rotterdam moest.’ Zij ontdekte, dat ik misschien eenigermate vreemd opzag, toen zij dit zeide - en liet oogenblikkelijk 'er op volgen: ‘Maar neen! gij moet 'er niet donker om zien ... ik voel, dat het een van die invallen is, welke mijn karakter eigen zijn. Mijn Papa zal het mij niet kwalijk nemen, dat ik mij door den man geleiden laat, aan welken hij en zijn geheele familie de grootste verpligting heeft. Denk, de Klerk!’ (want tusschen beide laat zij reeds dat hatelijke en stijve Mijn Heer weg, en uit die gemeenzaamheid voorspel ik mij ook iets gunstigs) ‘denk, de Klerk! dat ik mij, sedert een' geruimen tijd in zeer vele onaangename omstandigheden bevonden heb, en dat die sporen somtijds zoo spoedig niet worden uitgewischt. Een der gevolgen van ongelukken en van bedrogen te worden is natuurlijk, mistrouwen op zich zelve en wantrouwen omtrent anderen.’

{==305==} {>>pagina-aanduiding<<}

Gij begrijpt, waarde Tante! dat ik geene gelegenheid onbeproefd latende, de reize van Utrecht naar Velp, veel te gunstig was, om niet van tijd tot tijd, haar te onderhouden over het voor mij dierbaarst onderwerp. Zij zoo standvastig in alle hare besluiten, gaf mij zeker wel geen dadelijke hoop, maar ik geloofde dat ik mij aan geene dwaze verbeelding, of zelfsverheffing schuldig maakte, indien ik meende, dat ik van tijd tot tijd trekken bespeurde, waaruit ik veilig mogt opmaken, dat ik eenige voorkeur bij haar vond. - Maar het spijt mij nog, dat ik mij heb laten verrassen, op dien genoegelijken avond, om 'er voor uit te komen, dat ik de man ben, die de krediteuren van den Heer Bronkhorst voldaan heb. Ik vrees, of misschien nu dankbaarheid de plaats van liefde in het hart van Suse bekleeden zal; ja het was mogelijk, dat zij de eene voor de andere nam. Gij zult misschien hier grimlagchen, en meenen, dat ik op dit stuk wat al te kiesch ben. 't Is mogelijk, Tante! maar hoe lief ik Suse Bronkhorst heb, hoe zeer ik mijn volgend geluk, in dit leven, aan haar bezit verbonden acht, ik zou haar nog liever missen, dan, dat zij mij uit eenig ander, en bijkomend beginsel nam, dan dat van opregte en onverdeelde liefde. Ik weet wel, dat gij mij tegen kunt werpen, dat 'er maar zeer weinig huwelijken zoo worden aangegaan, maar gij zult mij ook wel willen toegeven, dat 'er

{==306==} {>>pagina-aanduiding<<}
zeer vele ongelukkige huwelijken zijn, zelfs onder die, welke een dragelijk goed voorkomen hebben - en dat is naar mijn gedachten, aan niets anders, dan aan gebrek van dat beginsel toe te schrijven. Evenwel, ik heb reden, om te onderstellen, dat Suse met mij over deze zaak eenstemmig denkt, want waarom zou zij anders, den Heer Walraven, een man, die mij in zoo vele opzigten overtreft, van een schoon voorkomen, van een zeer kloek verstand, en van uitmuntende zeden, niet genomen hebben, in oogenblikken, waarin zij daardoor zich uit alle de zwarigheden, waarin haar de ondeugende Kraaijestein gewikkeld had, in eens had kunnen redden.
Wij hadden op deze reis heerlijke gelegenheid, om met elkander veel te spreken, daar wij om de brandende zon, de kap der fourgon hadden opgeslagen, en dus geheel vrij zaten, daar 'er ook op den weg vele plaatsen zijn, die door hare eenzelvigheid geene aandacht tot zich trekken. Zij nam ook de gelegenheid waar, om toen ik sprak, van mijne reis naar de Westindien, en van het gezelschap van Mevrouw ter Beek, te zeggen, ‘dat zij zich waarlijk had voorgesteld, dat misschien dat reisje aanleiding zou hebben gegeven, tot eene nadere vereeniging met die Dame. Het medelijden is toch somtijds ook de moeder der liefde.’ - Ik kon thans niet niet nalaten van haar te zeggen, dat ik zeer veel achting voor het medelijden

{==307==} {>>pagina-aanduiding<<}
had, maar dat ik, hoe goed het op zich zelve ook zijn mogt, voor geen genoegzaam beginsel hield, om alleen die liefde te verwekken, welke tot eene goede vereeniging van twee harten vereischt wordt. - Ook kon dit althans, voegde ik 'er bij, bij mij het geval niet zijn, die den laatsten avond van mijn verblijf, in het vaderland, u gezien had. Suse schudde het hoofd, toen ik dit zeide, maar zij bestrafte mij toch niet, daar zij waarschijnlijk gevoelde, dat zij mij meer of min zelve aanleiding gegeven had, tot het maken van deze aanmerking - maar ik liet nu volgen. Al ware het dat ik u niet gezien had, en al had ik genegenheid opgevat voor Mevrouw ter Beek, ik zou mij zelven veel moeite hebben moeten aandoen, om tot het besluit te komen, om mijn vaderland zoo niet voor altijd, ten minste voor vele jaren, vaarwel te zeggen, en te wonen in een gewest, waar eene zoo brandende hitte, zonder verpoozing van belang plaats heeft, waar ik mij schamen moest over de wreedheid der Europeanen, en die mijner landgenooten in het bijzonder. Zoudt gij het kunnen gelooven, Mejuffrouw, dat diezelfde, zoo teeder bewogen Dame, welke, met eene zoo diepgaande aandoening, van haar' overleden man tot mij sprak, te Paramaribo gekomen, met moeite begrijpen kon, dat ik zoo veel deel nam in het lot der slaven. Ja, zij betuigde mij met alle opregtheid, dat, hoe

{==308==} {>>pagina-aanduiding<<}
zeer zij haar' man verloren had, en dit verlies haar dus het verblijf minder aangenaam maken zou - zij zoo gewoon was, aan de wijze van daar te lande gediend te worden, dat het haar in het Vaderland, waar zich de dienstboden in zekeren voege onze gelijken achten, onverdragelijk was. Ik bragt haar daar tegen wel eenige, zoo mij toescheen, gewigtige bewijzen in, maar zij was reeds te sterk gehecht aan de levenswijze der Colonien, om in de meêr redelijke en menschelijke, in ons Vaderland plaats hebbende, smaak te kunnen vinden. En hoe zou ik het hebben kunnen houden, in een oord, waar zelf het karakter van eene zachtaardige vrouw zoodanig ontaard was - waar, het hoofd van bijna alle mannen vervuld is, met de winderigste en belagchelijkste denkbeelden van Europeaansche grootheid, en die voor niets vatbaar zijn, dan voor het voldoen van hunne laagste zinnelijkheden, en alleen 'er op uit zijn, om de grootste voordeelen, hoe schraapzuchtig ook van de Colonien, onder hun beheer, te trekken. Ik heb een ligchaam en ziel, die mij ongeschikt maken, om een inwoner der Colonien te zijn.
Zij nam nu ook deze gelegenheid waar, om mij haren dank te betuigen, voor het lied, dat ik bij de begrafenis van den Africaanschen neger gemaakt had. Ik antwoordde haar, dat, zoo als ik haar in den brief meende te kennen gegeven te hebben, dat het al-
{==309==} {>>pagina-aanduiding<<}
leen als een eenvoudig uitvloeisel, van mijn getroffen hart, moest worden aangemerkt, maar dat ik te veel gevoel van mijne eigen zwakheid had, om niet te beseffen, dat het aan dichterlijke schoonheden, op zeer vele plaatsen haperde; ‘Mijn Heer de Klerk’ zeide zij mij, heel vriendelijk toelagchende, ‘ik laat voor de geleerden en savantes over, om te bepalen, wat dichterlijke schoonheden zijn, en welke niet, maar als ik een dichtstuk lees of hoor lezen, vraag ik mij zelve niet, waar is het eigenlijke fraaije, waar het kunstschoone gelegen, maar ik verklaar, dat het fraai is voor mij, wanneer het mij treft - waneer het mij om het hart warm wordt, en ik de tranen in mijn oogen voel zwellen. Ik ben maar een meisje, en hoop, dat mij een der grootste ongelukken, die een meisje bejegenen kunnen, namelijk dit van een savante te worden, niet zal overkomen. Een pedant Heertje, die mij eens over de schoonheid van een gedicht, ik geloof de vertelling Roosje van Bellamy had hooren spreken, gaf mij eene Verhandeling over het schoone en verhevene te lezen. Ik had naauwelijks, vijf en twintig bladzijden in dat boek gelezen, of ik begon te geeuwen. - Het Heertje kwam eenige dagen daarna woder en vroeg mij, of ik nu de vertelling van Bellamy al getoetst had aan de regels van het

{==310==} {>>pagina-aanduiding<<}
schoone en verhevene in die verhandeling zoo uitgewerkt voorkomende. Ik gaf hem te kennen, dat het mij onmogelijk geweest was, om dat geroemde boek te lezen.... maar dat ik het vernuft van hem, die eene vertelling, zoo als die van Roosje maken kan, hooger schatte dan dat van dien schrijver, al had hij vijftig verhandelingen over het schoone en verhevene geschreven. Ik vroeg hem nog, of ooit die schrijver een Dichtstuk gemaakt, een Muzijkstuk gecomponeerd, of eene goede Teekening gemaakt had, - en ik kreeg daarop ten antwoord, dat hij eens een vers gemaakt had, dat, schoon voldoende aan alle de kunstregels, in zijne verhandeling opgegeven, deerlijk door sommige recensenten mishandeld was, en door de zachtste zelve, schoon zij de bedoeling van den auteur niet misprijzen wilden, echter veel te droog en prosaïsch geoordeeld werd, om de bedoelde uitwerking op de harten voort te brengen. Wat zijn kunde in de Muzijk betrof, hiervan wist hij niets bijzonders, maar wel dat hij voor een zeker dame een Muzijkstuk van Haydn zeer fraai en netjes gecopieerd had. - Van zijn teeken en schilderkunst had hij juist geen proeven gezien, en men had die juist niet te wachten, omdat zijn hand altijd zeer beefde.... En die man vroeg ik, die tot niets in staat is, schrijft eene verhan-
{==311==} {>>pagina-aanduiding<<}
deling over het schoone en verhevene. Het Heertje stak zijn boek in den zak, en ik geloof, dat hij met al de laatdunkendheid van een' jongen criticus zijne schouders ophaalde.’
Wij waren nog omtrent een en een half uur van Velp, en terwijl daar de paarden water kregen, liep ik met Suse voor het herbergje wat heen en weêr te wandelen. Suse zeide tegen de vrouw van den kastelein, een moedertje van ruim zestig jaren, dat zij verrukt was, over het geen zij van Gelderland heden gezien had, dat Holland zeker ook fraaije Buitenplaatsen had, maar dat alles hier grootscher en natuurlijker was..... ‘Ja, lieve Mevrouw!’ zeî het Grootje, ‘het baat eene goede Geldersche niet veel, dat men onzen Oord zoo prijst, wat heb ik sedert den tijd van vijftig jaren, al menig eene fraaije plaats te niet zien gaan..... Daar krijg ik nu met half Augustus mijn zoon, met vrouw en vier à vijf kinderen op mijn dak. De kostelijke Plaats Heiderijk, zal binnen korten tijd ook al weg raken; daar was hij sedert veertien jaren tuinman op. - De oude Mevrouw is gestorven, en de jonge Heeren willen het niet aanhouden - het is zoo een allerheerlijkste plaats - zij ligt ja in het midden van de heide, maar 'er zijn uitmuntende Bosschen in en Waterwerken, die ik geloof,

{==312==} {>>pagina-aanduiding<<}
dat in geen twintig uren in het rond, schooner gevonden worden....’ Hoe ver vroeg ik ligt het van hier? een half uurtje digter naar Arnhem, ‘was het antwoord.’ Ik trok Juffr. Bronkhorst op zijde, en gaf haar te kennen, dat misschien deze gelegenheid voor mij uitmuntend zijn zou, en, dat ik voornemens was, om dezelve hoe eer hoe beter, eens te gaan opnemen.... Ik vroeg aan de vrouw nu, of 'er dagelijks gelegenheid was, om dat Landgoed te zien, zij gaf mij te verstaan, dat het alle uren van den dag van 's morgens vroeg af te zien was - en hoopte, dat de goede God geven zou, dat zich nog de een of andere daarover zou ontfermen.
Tegen den avond kwamen wij te Velp; in eene kleine herberg stapten wij af, en nadat ik den knecht, dien ik mede uit Utrecht genomen had, de paarden had overgegeven, ging ik met Suse naar het verblijf van haar Papa. Ik ging met haar gearmd, en ik voelde, dat zij beefde, hoe nader dat wij kwamen. Een boeren jongen was onze wegwijzer. De woning van den Heer Bronkhorst, schoon nog niet een der minste van het dorp, zag 'er al vrij onaanzienlijk uit. Ik klopte aan, en het duurde zeer lang, eer dat wij eenige beweging ontdekten. Ten laatste, werd nu de deur opengedaan, door een oud vervallen, in een half versleten japen gekleed

{==313==} {>>pagina-aanduiding<<}
man, met de slaapmuts op het hoofd, waar uit zich de grijze haren even vertoonden. Hij had een klein lampje in de hand. Woont hier de Heer Bronkhorst, zeide ik - ja ‘mijn Heer!’ antwoordde hij - ‘ik ben het zelf’ ‘Hemel Papa! kent gij mij niet,’ riep Suse, - ‘o God! mijn kind! zijt gij 't, zijt gij 't?’ - en met eene bevende hand opende hij de onderdeur. - Weinig verschilde het, of de oude Heer Bronkhorst had de lamp uit zijne handen laten vallen, maar ik greep dezelve nog gelukkig. - Suse viel haar Papa met een om den hals - en ik zag, hoe den Grijsaard de tranen uit de oogen biggelden. - Ik weet bijna geen aandoenlijker schouwspel te bedenken, dan dat van eenen schreijenden Grijsaard. - Lang duurde het, eer zij beide in staat waren, geregelde woorden uit te brengen. - Op eene oude groote tafel zette ik het lampje neder - en was een stilzwijgend aanschouwer van dit aandoenlijk tooneel. De oude man verhaalde, hoe hij nog gestadig aan de dubbelde derdendaagsche koorts bleef sukkelen, enz... Hij wenschte Suse met hare herstelling geluk. Eindelijk zeide de Heer Bronkhorst: - ‘Ga zitten; mijn kind! ga zitten... de stoelen verschillen veel van de Canape's in ons huis op de Keizersgracht, maar ... het is niet anders... Excuseer mij, Mijn Heer! dat ik u nog niet heb toegespro-
{==314==} {>>pagina-aanduiding<<}
ken - ik heb de eer niet, van U te kennen..... Het spijt mij, dat ik een fatsoenlijk Heer niet beter kan opwachten. Ik had ook wel gewenscht, dat Suse mij vooraf geschreven had, dat zij komen zou, want ik heb geene plaats, waar ik U logeren kan’ - Suse zeide, dat ik de Heer de Klerk was, een neef van Madame Gibbon, die wel de goedheid gehad had, van haar naar deze plaats te geleiden. - ‘Ja
Papa!’ ging zij, na een oogenblik zwijgens voort: ‘Ik heb te minder zwarigheid gemaakt, om zijn verzoek, om mij te Velp te brengen, aan te nemen, daar hij de man is, aan welken gij en onze familie de grootste verpligting hebt. Hij is het, die door den Heer Elzevier alle uwe krediteuren...’ - nu rees de Heer Bronkhorst op, en wilde naar mij toe komen, om mij zijnen dank te betuigen... ‘Edelmoedig man’ begon hij te zeggen; ‘wat, wat toch heeft u kunnen bewegen?’ om... Ik bid u, viel ik hem in de reden. - Rep geen woord van mijne edelmoedigheid, Mijn Heer! Dit is de naam niet, die mijne daad verdient. Ik kom hier, ja om uwe dochter te geleiden, maar waarom zal ik verzwijgen, ik kom u een verzoek doen, waaraan het geluk, en de rust van mijn leven hangen - ja mijn Heer ... ik bemin uwe dochter, en kom bij u met allen eerbied verzoeken, dat Gij

{==315==} {>>pagina-aanduiding<<}
mij vergunnen wilt, dat ik met uwe kennis en goedkeuring... mijn aanzoek bij haar doe, om indien ... ik het geluk mogt hebben, van hare wederliefde te verwerven, eenmaal de gelukkigste man te worden ... Suse liep, terwijl ik dit verzoek, met vrij wat aandoening en met veel meer schroom, dan ik mij had kunnen voorstellen, gedaan had, de kamer op en neder... 'Er volgde na mijn voorstel, eene plotselinge stilte... en de Heer Bronkhorst zag nu mij, dan weder zijne dochter aan. De oude man was, zag ik, in groote verwarring gebragt, en ook Suse had waarschijnlijk niet verwacht, dat ik zoo eensklaps met mijn verzoek, voor den dag zou gekomen zijn. - Zij zag mij meer of min bestraffende aan, en zeide: ‘Gij had tot morgen dit verzoek wel kunnen uitstellen, Mijn Heer! - en kunt althans niet verwachten, dat Papa u hetzelve zoo oogenblikkelijk beantwoorden zal’ ... o mijn waarde! zeide ik, o mijn waarde! hoe was het mij mogelijk, om de eerste gelegenheid, die zich aanbiedt, om uwen Papa te spreken, dat aanzoek te doen, daar gij, uit het loffelijk beginsel van kinderlijke gehoorzaamheid, volstrekt mij verboden hebt, om onmiddelijk met u wegens mijne liefde te spreken...
De Heer Bronkhorst, die ondertusschen eene kaars ontstoken had, waardoor deze bijeenkomst toch nog een eenigzins satsoen-
{==316==} {>>pagina-aanduiding<<}
lijker aanzien kreeg, dan bij ons eerst inkomen, ging weder zitten en peinsde eenige oogenblikken - ‘Suse!’ zeide hij eindelijk, met eene bevende en diep bewogen stem: Suse! beste dochter van de braafste moeder! ik weet niet welk een naam, ik u geven zal... ik ben ontroerd, zeer ontroerd... Ik had niet aan u verdiend, dat gij mij, die u zoo veel onheil berokkend heb, door het aanstoken...
Juffr. Susanna Bronkhorst: o Laten wij dit vergeten mijn Papa! dat is lang, zeer lang voorbij... Het is mij streelende, dat gij mij aan mijne lieve Mama herinnert... daar hare lessen en voorbeeld mij aanhoudend voor mijnen geest zweven...
De Heer Bronkhorst: o Suse! hoe heb ik ooit het dierbaar kind van die vrouw kunnen mishandelen... En nadat alles blijft gij mij de ondubbelzinnigste bewijzen van uwe hoogachting en liefde geven... Eenmaal heb ik gepoogd, uwe neiging naar mijnen wil te buigen, en ik heb gezien, hoeveel het u gekost heeft mij ongehoorzaam te zijn, of liever dat gij mij niet kondt gehoorzamen.... Ik wil dezen Heer, bij wien ik onder onuitsprekelijke verpligtingen lig, niet weigeren, om zich bij u te vervoegen, met het aanzoek om uwe hand ten huwelijk te mogen ontvangen, maar geenszins, zal ik het hem toestaan, zoo gij mij niet vooraf ver-
{==317==} {>>pagina-aanduiding<<}
klaart, dat mijne toestemming uwe goedkeuring wegdraagt...
Het was zeer natuurlijk, dat op dit gezegde van den ouden Heer Bronkhorst, weder eene vrij langdurige stilte volgde. Suse was onderwijl tusschen mij en haar Papa komen nederzitten, die eene flesch wijn had voor den dag gekregen, en daarom voor ons elk een roemer had ingeschonken. Suse, zeide ik, gij hoort wat uw Papa zegt... nu, nu staat het geheel aan u, of ik mij vleijen mag met eene hoop, die gij nu zoo lang vertraagd hebt. Suse - uw Papa laat het aan u geheel over.
De Heer Bronkhorst: Ja mijn kind! Gij kunt beslissen, wat gij verkiest - gij kunt het aanzoek van den Heer de Klerk begunstigen of afwijzen.
Suse zat eene geheele poos, met nedergeslagen oogen - een levendig blos verhief zich op hare kaken - zij poogde tweemalen te spreken, maar tweemaal stamelde zij, die anders gewoon is zeer vlug te spreken. Ik greep hare hand. Suse! zeide ik... kunt gij nog aarzelen.... ‘Neen’ ‘de Klerk,’ zeide zij, ‘ik mag, nu het aan mij staat, niet langer tegenstaan, dat gij mij een hartstogt openlijk belijdt, waarvan ik zoo vele stilzwijgende proeven nog dezen dag ontvangen heb. Papa! gij zoudt u kunnen verwonderen, dat ik zoo oogenblikkelijk mij van de

{==318==} {>>pagina-aanduiding<<}
vrijheid bedien, welke gij mij verleent, maar gij kent mij, gij weet dat ik een vijandin ben van alle gemaaktheid, alle kinderachtige pointilles. Ik weet, nu gij uwe toestemming aan mij overdraagt, geen billijke reden, die mij zou kunnen wederhouden, om een man van het karakter van den Heer de Klerk, niet te vergunnen, dat hij mij openlijk en vrijmoedig, de gevoelens van zijn hart openbare, gevoelens, die hij op mijn verzoek, daarin gesmoord heeft, tot dat ik uwe toestemming en goedkeuring verworven had.’
De oude Heer Bronkhorst, schonk nu de glazen, die hij nedergezet had, vol, en zeide met een oudvaderlandsche deftigheid: ‘Geluk, mijn Suse! geluk mijn Heer de Klerk! wensch ik u uit den grond van mijn hart, en hoop dat de goede God geven zal, dat hetgeen dit oogenblik gebeurd is, tot uw beider geluk en heil gedije.’ - Hij gaf daar op aan Suse een' hartelijken kus, en drukte mij de handen. Gij begrijpt, Tante! hoe verrukt ik was, niet alleen over deze zoo aangename gebeurtenis, naar welke ik zoo lang gereikhalsd had, maar ook over de wijze, op welke zich die toedroeg. Immers die vertoonde weder het karakter van de aanbiddelijke Suse in het bekoorlijkste licht. Zij, die 'er zich, en met zooveel reden, een punt van gemaakt had, om, zonder de vader-
{==319==} {>>pagina-aanduiding<<}
lijke toestemming, geen' stap te doen, ter begunstiging van mijnen hartstogt, hoe opregt, hoe teeder, maakte, nu haar Papa het zegel van zijne goedkeuring 'er op gedrukt heeft, geen oogenblik zwarigheid, om met eene bevallige gulhartigneid, mij de vrijheid te verleenen, om openlijk hare hand te begeeren. o Hoe ver, hoe oneindig ver, gaat zij in ongekunstelde, en daardoor zoo hoogstbeminnelijke openhartigheid, vele harer zusters te boven. - Ik omhelsde, in verrukking van vreugde het meisje, dat reeds sedert eenige maanden bijkans mijne eenige gedachte geweest was, ja, waarde Tante! ik mag immers mij nu met de lagchendste toekomst vleijen. Immers zij, die zoo veel opregtheid, zoo veel edelheid, in haar karakter ten toon spreidt, nu mijn aanzoek openlijk begunstigende, zal, ten ware zij nog groote gebreken in mij ontdekte, mij eerlang den gelukkigen dag doen beleven, waarop ik haar geheel de mijne noemen mag, - en dit mag ik ook genoegzaam uit hare eigen woorden opmaken. Ik vroeg haar lagchende, waarom zij, zoo lang den vurigen wensch van mijn hart, had tegengestaan, daar zij immers wel mijn aanzoek
eenigermate had kunnen begunstigen. ‘Neen! de Klerk!’ zeide zij, ‘zelfs buiten de goedkeuring van mijn' Papa, kon ik daartoe niet spoediger komen.... Ik wilde u eerst nog nader leeren kennen, daar het

{==320==} {>>pagina-aanduiding<<}
mij leed zou gedaan hebben, iemand, in wien ik zo veel goeds ontdekte, door eene ontijdige begunstiging misschien te moeten ten toon stellen, dat toch noodzakelijk had kunnen worden.’ - Toen wij na de eerste verrukkingen en aandoeningen, over andere zaken begonnen te spreken, hoe weinig 'er mijn hoofd en hart toe gestemd waren, begon de oude Heer Bronkhorst lang en breed over zijn ongelukkig geval te spreken, en herhaalde voor mij, tot walgens toe, zijne dankbetuigingen, over mijne schikkingen ten zijnen aanzien. Suse zag duidelijk, dat mij dit verveelde - en wist bij eigen ondervinding, dat het een pijnlijk gevoel verwekt, eenigen tijd achter een, in het aangezigt geprezen te worden. ‘Papa,’ zeide zij, ‘ik geloof, dat de Heer de Klerk zich reeds genoegzaam overtuigd houdt van de opregtheid uwer dankbaarheid; maar, daar dit sober verblijf, waarin alles armoede aanduidt, en blijken draagt van gebrek, zeer ongeschikt is, om op uwen geest eene voordeelige uitwerking te doen, daardoor misschien ook de spoedige herstelling, van uw geheel gestel zou bevorderd worden, moesten wij liever overleggen, hoe wij u in een beter verblijf zouden bezorgen. Gij weet nog niet, dat ik eindelijk besloten heb, om de erfenis van den Heer Kraaijestein aan te nemen, en kunt, daar die zeer aanzienlijk is, ligt

{==321==} {>>pagina-aanduiding<<}
begrijpen, dat ik niet verdragen kan, dat gij langer, dan dezen dag, in dit ellendig en ongeschikt verblijf wonen zult. Is 'er, zoo gij op dit dorpje misschien voor eerst nog verkiest te blijven, geen beter, geen geschikter huis te vinden?’ De Heer Bronkhorst gaf te kennen, dat die Juffrouw Lindenberg, die hier onder den naam van de Wed. Lenaarts bekend was, sedert weinige dagen, onverwacht haar huis verlaten had, en daar zij in de diepste armoede gedompeld was, met haar kind naar een ander dorpje was vertrokken, zoo had hij althans van het boerinnetje vernomen, dat zoo wat de plaats van meid bekleedde; dat huis was een zeer goede woning, had hij meermalen gehoord. Suse ontzette op het berigt, dat Mejuffrouw Lindenberg tot eene zo groote armoede vervallen was, en vroeg haar Papa, of hij ook wist, waar zij zich onthoudt, 'er met hare gewone goedwilligheid, bijvoegende, ‘want schoon zij een zeer ondeugend mensch is, en mij veel kwaad heeft gedaan, dat de goede Hemel alleen heeft doen mislukken, Kraaijestein heeft niet wel gedaan, met geene zorg voor haar te dragen, op deze of gene wijze, en haar lieve jongen is toch een onschuldig deelgenoot van hare ellende. Het zou mij spijten, zoo gij mij geene nadere berigten, omtrent haar wist te geven.’ De Heer Bronkhorst gaf te ken-
{==322==} {>>pagina-aanduiding<<}
dat die zeer moeijelijk zouden te krijgen zijn, daar zij, door den geregtsbode vervolgd wordende, zeker haar verblijf zoo bedekt mogelijk zou houden, en het haar althans aan geene schranderheid ontbrak, om de eenvoudige menschen op dit dorp te misleiden. Suse vroeg nog, hoe zij 'er nu uitzag, maar de Heer Bronkhorst zeide, dat hij, sedert het berigt wie zij was, en van haar' ondeugenden toeleg op zijn' Zoon, eensklaps alle verkeering, met haar had afgesneden. Hij had haar nog maar eens
of tweemaal, en dan nog maar ter loops gezien. De laatste maal, was nog maar vier of vijf dagen geleden, toen zag zij 'er, schoon nog eenigermate opgekleed, zeer slordig uit - haar gezigt kwam hem vervallen voor; maar hij was zoo verbitterd op haar, die zoo veel tot het ongeluk van Suse had toegebragt, dat hij oogenblikkelijk zich had omgekeerd, zoodra hij haar zag. - Wij keerden nu te rug, op het onderwerp van eene betere woning, voor den Heer Bronkhorst - en Suse bepaalde, van morgen bij tijds te gaan opnemen, wat 'er van zijn mogt. Papa zette ons uit eene oude kast, die in een hoek van het vertrek stond, eenig brood en boter voor, en daar het nu reeds laat begon te worden, gebruikten, wij, met allen spoed, van het zelve, daar Suse verklaarde toch nog meer of min vermoeid te zijn: want dat schijnt het eenig

{==323==} {>>pagina-aanduiding<<}
overblijfsel van hare ziekte, dat zij nog wat eerder vermoeid is, dan zij zegt gewoon geweest te zijn. Ook zegt zij, nog de aangename gewoonte, van vroeg op te staan, en daardoor de wezenlijkste kunst, om het leven te verlengen, nog niet weder te hebben aangenomen, ‘maar die zal ik misschien, zeide zij, met een vrlendelijken lach, onder het dak van mijn Papa in het gezonde Gelderland, eer dan ergens anders, wedervinden.’ Ik moest ook wat vroegtijdig heen, omdat ik misschien anders in mijn logementje de deur wel zou hebben kunnen gesloten vinden, daar deze lieden ook vroeg, met het aanbreken van den dag, weder aan het werk moeten. Ik nam dus afscheid van den ouden Heer Bronkhorst, en de beminnelijke Suse leidde mij tot de deur toe uit. ‘Gij hebt immers,’ zeide zij, ‘toen ik van haar afscheid nam, gij hebt immers, nu geene reden meer, om u over mij te beklagen... Tot morgen de Klerk!’ -
Waarlijk, Tante! gij zult mij uitlagchen, maar geloof mij, toen Suse de deur van de woning van haar' Papa toesloot, werd ik met zekere droefheid over die scheiding bevangen. Ja ieder oogenblik, dat ik thans zonder Suse doorbreng, is voor mij een verloren oogenblik. In mijn logementje, te huis gekomen, wees mij een goede Geldersche moeder eene zeer eenvoudige legerstede; maar die 'er toch

{==324==} {>>pagina-aanduiding<<}
helder genoeg uitzag, om 'er eenen nacht op door te brengen. Ik bragt den nacht meest slapeloos van blijdschap door - en dankte den Hemel voor het aangenaam uitzigt, dat hij voor mij geopend had. Ja, ik scheen somtijds te denken, of ik ook al te gelukkig was. -
Ik was heden reeds vroegtijdig weder bij den Heer Bronkhorst, en vond hem bij zijne beminnelijke dochter aan het eenvoudig ontbijt. - Suse zag aan mijne oogen wel, dat mij huis en huisraad nog uit de hand vielen, nu ik een en ander bij het daglicht beschouwde. Zij riep mij na den afloop van het ontbijt apart - en verzocht mij, (daar ik heden naar Arnhem gaan zou, waar ik in den Dubbelden Arend zou gaan logeren, en waaruit ik u dezen schrijf,) dat ik eenige gerijfelijkheden, waarvan zij mij een lijstje overreikte, zou doen aankoopen, en nog heden met een wagen haar toezenden; ‘als men niet arm is,’ zeide zij, ‘behoeft men geene armoede te lijden.’ Behalve de kleine schikkingen, die zij omtrent het huis, dat zij voor Papa op het oog had, dacht te maken, zou zij dezen dag geheel hare rust houden. Ik heb ook heden, bij een Stalmeester een mak paard voor haar besteld, daar zij morgen met mij in deze streken een tourtje maken wil, en voornemens is om den raad van doctor Lagarde nog te blijven vol-
{==325==} {>>pagina-aanduiding<<}
gen, behalve dat het paardrijden op zich zelf eene aangename uitspanning is. - Dezen namiddag heb ik met Suse doorgebragt, in het nieuwe huis van haar Papa, waarvan zij oogenblikkelijk een paar vertrekken zoo had doen in gereedheid brengen, dat het met haar' tegenwoordigen stand, beter overeenkomstig was. De oude Heer Bronkhorst, hoe diep hij ook gebukt gaat onder den slag, die hem getroffen heeft, en schoon ik geloof, dat hij denzelven eigenlijk nooit te boven zal komen, is verrukt van blijdschap, over de beschikkingen en vlugheid zijner dochter.
Maar het wordt tijd, waarde Tante! dat ik eindige, omdat de brief reeds lang genoeg is uitgedijd. - Ik heb van Suse last om u nogmaals te bedanken voor de aangename verrassing, en het onvergetelijk genoegen, dat gij haar, bij hare aankomst verschaft hebt. Zij heeft het ook te drok gehad, om heden aan Juffr. Lotje te schrijven. Zij verzoekt u door haar te laten weten, dat zij welvarende te Velp gekomen is. Geloof mij met alle hoogachting en kinderlijke liefde

Uw toegenegen Neef

Cornelis de Klerk.


{==326==} {>>pagina-aanduiding<<}

Twee honderd drie en veertigste brief.

Mejuffr. Susanna Bronkhorst aan Mejuffr. Charlotte Elzevier.

Velp, 19 Julij.

Zeer Waarde Vriendin!

Ik heb mijn woord mogelijk een weinigje gebroken, daar ik misschien een dag vroeger aan u zou hebben kunnen schrijven. Ik had u beloofd, dat zoodra het aanzoek van den Heer de Klerk, om naar mij te verkeeren, door mijn Papa toegestaan was, u zulks te zullen berigten, maar had niet verwacht, dat de Klerk zich zoo gehaast zou hebben, met aan onze goede Madam Gibbon te schrijven. Nu gij zult mij dat gaarne vergeven, daar ik onmiddelijk na mijn aankomst, alles heb aangewend, om het huishouden van mijn Papa, in eene eenigzins betere orde te brengen. Bedenk, Lotje! wat 'er al gebeurd is, in de weinige dagen, dat wij elkander niet gezien hebben. Ik heb, aan den Heer de Klerk, met toestemming van Papa, acces verleend; ik ben reeds hier in mijn tweede woning, en

{==327==} {>>pagina-aanduiding<<}
heb in dezelve twee kamers gemeubileerd. Waarschijnlijk zal de brief van de Klerk aan Madam Gibbon, u zeker medegedeeld, wel doen denken, dat ik thans met Papa woon, in hetzelfde huis, waaruit, sedert eenige dagen, Saartje Lindenberg vertrokken is. Ik heb aan eene dienstmeid, hier uit het Dorp, welke een eenvoudige goede Geldersche kloen schijnt, eens naar die Dame gevraagd. Maar deze vertelde mij, binnen weinige minuten, zoo vele stukjes van hare schandelijke en brooddronkene levenswijze, dat ik mij wel wachten zal, 'er u eenige af te schrijven. Ik verzocht zelf het meisje, toen zij 'er mij eenige verhaald had, 'er maar mede op te houden, daar zij te schandelijk waren, dan dat ik ze zonder blozen kon aanhooren: en ik mij gedurig te binnen bragt, dat ik zoo vele weken met dat ondeugend schepsel onder één dak te Loosduinen had doorgebragt. Zeker Lotje was het gevaar, dat ik te Sevres liep zigtbaarder en ontzettender, maar grooter is het niet geweest, dan te Loosduinen. Ja! van achteren, alles ingezien, wie weet hoe verre Kraaijestein nog was te regt te brengen geweest, zoo hij niet gedurig door Mej. Lindenberg aangespoord ware geworden. Schoon de akelige nacht te Sevres ... hem ook ... och Lotje! laat ik mij alles maar niet herinneren - en somtijds dringen zich die denkbeelden onwillig aan mijnen geest op. Om u echter nog iets van Saartje Lindenberg

{==328==} {>>pagina-aanduiding<<}
te zeggen. Den laatsten tijd, dat zij zich hier onthouden heeft, kreeg zij dagelijks bezoek van een' wachtmeester te Arnhem in guarnizoen liggende, zij schijnt met dien karel zich openbaar schandelijk gedragen te hebben. Deze heeft eens eindelijk op een' nacht zich van hare juweelen en beste kleederen meester gemaakt, en 's morgens voor dag voor daauw haar verlaten hebbende, is zij, van den Heer Kraaijestein, geene fournissementen meer ontvangende, weldra in de uiterste armoede gedompeld geraakt. - Zij is geheel verdwenen. Ik gis nog al, of zij misschien naar Rotterdam, naar hare Tante le Grand is. Ik bid u, verneem 'er eens na, of die ook iets van haar weet, of van haar verblijf. Als mij dit toch bekend was, zou ik het niet van mij kunnen verkrijgen, om haar zijdelings iets toe te voegen. Alle hare slechtigheden vergetende, blijft zij niet alleen een mensch in mijne oogen, maar zij is op den ellendigen weg, dien zij heeft ingeslagen, en op welken zij helaas zoo ver gevorderd is, eens gebragt geworden, door denzelfden man, wiens betooverende hoedanigheden, gevoegd bij zijne mannelijke schoonheid, een' grooter wederstand noodig hadden, dan het levendig en wuft karakter van Saartje Lindenberg, met alle hare overige bekwaamheden, ooit heeft kunnen bieden. Ik wenschte wel, dat Kraaijestein rijkelijk zorg voor haar gedragen had, en dat was hij aan haar, en zoo vele andere

{==329==} {>>pagina-aanduiding<<}
flagtoffers van zijne ongebondenheid schuldig geweest; dat was hij bovenal schuldig geweest aan den lieven Toby. - Wat heb ik menig uur met dat knaapje mij te Loosduinen vermaakt - en schoon ik met zekeren angst eenige trekken van woestheid en ligtzinnigheid in hem ontdekte, die hem, zoo hij het ongeluk heeft, zoo als nu waarschijnlijk zijn lot zal zijn, om geheel aan zich zelven overgelaten, of door de opvoeding van zijne losbandige moeder in den grond bedorven te worden, tot een hoofd van een bende struikroovers zouden kunnen maken; 'er lagen in hem de beginsels van een groot genie verborgen... - Ik herinner mij bij deze gelegenheid, nog een' trek van de geestigheid van de toen zich noemende, Mevrouw Meadows; waarbij zij echter veel waagde, en zoo ik dat oogenblik maar een weinigje achterdocht gehad had, zou mij haar eigen geestige onvoorzigtigheid, den juisten draad tot de ontwikkeling van het kluwen gelegenheid gegeven hebben. Ik had den lieven jongen, op mijn' schoot genomen, en hij omhelsde en kuste mij. En Mevr. Meadows, zeide al lagchende. ‘Voorzigtig ... voorzigtig ... Juffr. Bronkhorst, hebt gij nooit de historie van Dido in de Lille's vertaling van Virgilius gelezen, daar zij den jongen Ascanius meende te omhelzen, en het was Cupido zelf.’ Zij haalde daarop die fraaije plaats aan... en ik heb eerst naderhand regt kunnen begrijpen,

{==330==} {>>pagina-aanduiding<<}
welke gedachten 'er in haren geest waren opgerezen... want nu ik mij alles herinner, is de jonge Toby het levendig afbeeldsel van Kraaijestein ... maar genoeg hier van. Zoo gij iets verneemt van dat kind - of van deszelfs moeder, schrijf het mij dan toch onverwijld.
Ja, nu zou ik u gaarne-iets over de Klerk en mij schrijven; maar wat zal ik u daarvan veel anders zeggen, dan dat hij dronken is van vreugde. Hij was, toen ik mij, zonder omwegen aan hem verklaarde, dat ik, daar Papa door zijne toestemming, alles geheel van mijne goedkeuring liet afhangen, hem niet langer belette, om openlijk voor zijne liefde uit te komen, volkomen verrukking... en waarom, zou ik het voor u verbergen, ik was ook wel te vreden, dat ik niet langer eene gedwongen rol spelen moest, omtrent een' braaf en beminnelijk man, voor wien ik eene hartelijke genegenheid koester. Ik behandel hem nu ook, met alle opregtheid en openhartigheid; en zou achten, dat ik de rol van eene coquette of prude speelde, indien ik, uit wier geheel gedrag hij, die ook alles behalve kortzigtig is, gemakkelijk mijne wederliefde kan opmaken, hem op eenen afstand behandelde, meer dan welvoegelijkheid en pligt eischten. Denk daarom niet, Lotje! dat ik eenige reden van klagen heb over de Klerk; neen! hij is de kieschheid en zedigheid zelve. Maar, daar ik in mijn eigen hart nu gevoel, welk

{==331==} {>>pagina-aanduiding<<}
een hevige hartstogt de liefde is, en hoe zij ons zoodanig omtrent het beminde voorwerp vervult, dat alle andere, hoe dierbaar ook, als op den achtergrond raken, besef ik duidelijk, dat mijn de Klerk (ja waarom zou ik hem niet den mijnen noemen, waarom zou ik mij die bekoorlijke zwakheid, zoo het 'er eene is, voor mijne beste vriendin schamen) besef ik duidelijk dat mijn de Klerk, met alle zijne goede beginsels, en edele hoedanigheden van mij verlangen moet, van mij eischen mag, dat ik, met al de toegevendheid, die hij van mij verwachten kan, tegelijk de uiterste bedachtzaamheid vereenig... Zoo gij den Heer Walraven bemint, zoo als ik wensch en geloof, zult gij mij duidelijk genoeg verstaan - maar zoo ik mij dan daarin niet bedrogen heb, dan bid ik u, laat die brave man, voor wiens deugd, braafheid, edelmoedigheid ik u borg sta, geene reden hebben, om zich over u te beklagen. Behandel hem met alle openhartigheid, en laat u toch niet vervoeren, om, gedreven door eene soort van baldadigheid, hem te dwingen, om nu nog langer den hopeloozen minnaar bij u te spelen. Ik weet wel, dat 'er velen van onze sekse eene aardigheid in vinden, om, onder voorwendsel, dat zij hunne minnaars op de proef stellen, de fiere, onoverwinbare schoone te zijn; met oogmerk, om voor een' tijd als afgoden door hare minnaars te worden aangebeden... maar ik vrees, dat zoo dit staat-
{==332==} {>>pagina-aanduiding<<}
kunde in het geval van vrijerij heeten moet, dat het eene zeer verkeerde is, en die eene zeer nadeelige terug werkende kracht heeft, als eindelijk de Godin van haar' troon stapt, en aan den diep neêrgeknielden aanbidder den schepter van hare genade toereikt. Ik heb reeds meermalen in mijne geringe ondervinding, de diep knielende minnaars, de eerbiedige slaven van hunne meisjes, binnen weinig tijd, zien veranderen in wreede mannen en geweldige overheerschers van hunne jeudige vrouwen. Misschien, dat zij dan de schade zoeken te
vergoeden, die zij geleden hebben, toen zij, door een' overheerschenden hartstogt verblind, zich beneden de waardigheid, zoo niet van hunne sekse, ten minste van hun karakter vernederd hebben. Gij hebt wel van den Heer Walraven geheel niets zoodanigs te duchten, maar, als gij hem waarlijk lief hebt, zult gij, naar mijne gedachte, toch in zijn gevoelen niet rijzen, wanneer gij u te lang ten zijnen koste amuseert. Bedenk ook Lotje, dat gij, hetwelk toch zeker buiten uwe bedoeling zijn zou, eindelijk een man als de Heer Walraven eenen wezenlijken afkeer tegen u zoudt inboezemen - en hem doen besluiten, om af te zien van een meisje, dat zich vermaakte met hem allerhande kwellingen aan te doen...
De Klerk heeft vele kleine gedienstigheden, die hem, omdat zij hem natuurlijk eigen

{==333==} {>>pagina-aanduiding<<}
zijn, zeer behagelijk maken, en ongemeen den slag, om zelfs de wenschen van mijn hart te voorkomen. Hij heeft heden te Arnhem een aantal van gerijfelijkheden bezorgd, die in het nieuw op te rigten huishouden van Papa noodzakelijk zijn. Ik had maar zoo eenige zakeu aangestipt, maar onder de goederen had hij ook bedacht geweest om voor Papa, die nog voort blijft sukkelen, een' allergemakkelijksten ziekestoel te bezorgen. Hij behoefde dat niet te doen, om bij mij bijzonderen dank in te leggen, neen! ik houd mij verzekerd, dat dit voorkomt uit zijne oplettendheden voor den toestand van mijnen ongelukkigen Papa. Maar ik zag toch, dat het hem streelde, toen ik hem betuigde, dat ik met een onuitsprekelijk genoegen de hoogachting had opgemerkt, die hij voor een' oud ongelukkig man heeft. - ‘Suse,’ zeide hij, ‘zou ik geen hoogachting hebben voor den man, die uw vader is, en dien ik ook binnen kort dien naam hoop te geven.’ - Hij heeft mij, en dat zegt vrij wat meer, dan een ziekestoel, een plan medegedeeld, maar dat nog tot geen genoegzame rijpheid gekomen is, omdat hij daarover gaarne eerst den oudsten Boekhouder van het kantoor sprak, om het kantoor van Papa weder in stand te brengen. Hij wil, dat Papa zijne dagen gerust zal eindigen, maar wenschte Koo in het kantoor te stellen, daar hij zich verbeeldt, dat dit voor hem beter zijn zal, dan een associatie met den

{==334==} {>>pagina-aanduiding<<}
Heer van der Mei, want hij zou nu hard moeten werken, en maar een klein gedeelte der vruchten trekken... ‘Ik ben geen Doctor Suse’ zeide hij aan het slot van dit gesprek, ‘maar ik weet toch wel, hoe de pols van een Hollandsch koopman slaat, ik wil wedden, dat het herstel van de Firma van Bronkhorst en Steenmeyer, onder de Directie van Zoon Jakob, de derdendaagsche koorts van Papa Bronkhorst genezen zal ... maar gij begrijpt, Suse! dat het toch voegelijker zijn zal, dat ik mij met deze zaken bemoei, wanneer de betrekkingen tusschen ons ook voor het oog der wereld ...’ 't Is wonder, zeide ik, dat gij dan niet ook zoolang gewacht hebt, om de krediteuren van Papa te voldoen ... of hebt gij dat misschien gedaan, om ... ‘Foei Suse! antwoordde hij, zachtelijk de hand op mijn' mond leggende - Ik hoop niet, dat gij dat in ernst denkt, dat gij mij daar wilde zeggen. Was het niet ver genoeg, veel te ver gekomen - en moest de verkooping van huizen, meubilen en goederen, waaronder zoo vele zaken zijn, waaraan gij misschien eenige gehechtheid hebt, om dat zij van uwe familie afkomstig zijn, en om dat 'er vele door uw zoo teeder beminde Mama zijn aangekocht - moesten die zaken, tot groot nadeel misschien van den boedel, niet reeds tot geld gemaakt zijn... moest ik

{==335==} {>>pagina-aanduiding<<}
dat hebben laten doorgaan, daar ik het keeren kon... Geloof mij, Suse! ik had heilig voorgehad, om het u nooit te vertellen, voor dat gij mij door uwe hand den gelukkigsten man gemaakt had... maar de aardige tournure, die de Heer Elzevier, in het Kasteel van Antwerpen aan de zaak gaf, heeft het mij nog te spoedig aan u doen weten ... ja ... ik wil voor u niets verbergen, schoon mijne daad uit achting voor u, zonder eenig bijoogmerk geschied is... toen ik op een' wenk vrijheid gaf aan den Heer Elzevier, rees in mijne ziel de heimelijke wensch op, of misschien de spoediger ontdekking zou kunnen strekken, om u spoediger en onbewimpelder voor eene gedistingueerde genegenheid te mijwaarts, die ik toch vermoedde, te doen uitkomen....’ Gij zijt zeer opregt, en ik zal u met gelijke munt betalen ... antwoordde ik; zeker, zeer zeker hebt gij mij daardoor tot een spoediger besluit gebragt... ik was ook meer dan gewone dankbaarheid schuldig aan den man, die de schande onzer familie zooveel mogelijk had weggenomen. -
Immers deze trekjes Lotje! die ik u geene zwarigheid maak mede te deelen, doen u een man kennen, welken ik mij niet schaam lief te hebben. - Daar wij morgen een klein tourtje zullen maken naar eene zekere buitenplaats, op welke hij eenigzins het oog heeft, en die hij in Arnhem vernomen heeft, dat vrij

{==336==} {>>pagina-aanduiding<<}
wel aan zijne oogmerken zou beantwoorden, heeft hij mij vooraf het rijpaard laten zien, dat hij voor mij te Arnhem had uitgezocht - omdat ik hem eens lagchend gezegd had, dat ik gaarne mij eerst regt met het physiognomie van een paard bekend maakte, dat ik bestijgen moest... Hij is 'er op gesteld, dat ik morgen mij even eens zal kleeden, als toen wij zamen naar Sevres reden, en voegde 'er bij: ‘Ik gevoel duidelijk, schoon 'er misschien hoogvliegende vernuften, die somtijds zoo koud als ijs zijn, 'er mede spotten, ik gevoel duidelijk, dat ik er op gesteld zal zijn, om u in die kleeding te zien... om dat gij die aanhadt, toen ik mij voor het eerst stellig verzekerd hield, dat ik u niet onverschillig was...’ Madam Visquerot heeft dat kleed ook met veel smaak gemaakt, hernam ik, en daar ik ook geen ander hier heb, dat geschikt is, om mede te rijden, zult gij ook daarin al weder uw' zin moeten hebben.
Maar genoeg en misschien veel te veel kleinigheden van verliefden, die hoe dierbaar aan het hart, naauwelijks met woorden te bekleeden zijn, die door vreemde oogen gelezen mogen worden, of althans niet vatbaar zijn, om door de spotzucht in een belagchelijk licht geplaatst te worden, maar dat zou toch ook weinig tot nadeel der liefde bewijzen, daar de spotzucht best haar lust koelen kan aan alles, wat goed en heilig is. Ik hoop, om mijn

{==337==} {>>pagina-aanduiding<<}
Vriend Walraven, dat u dit gedeelte van mijn' brief niet verveeld mag hebben. - Papa Bronkhorst, want van hem zult gij toch ook wel iets willen weten, is in eene soort van bedwelming van vreugde, waarvoor ik, onder ons gezegd, niet gedacht had, dat zijn karakter geschikt was. Hij is als geheel verpletterd door de verbaazende weldaad, die de Klerk aan hem en ons bewezen heeft, daar hij, hetwelk juist anders zijn geval niet ligt omtrent iemand was, hoog tegen de Klerk opziet, schoon die 'er zich niets op laat voorstaan. Ik merk ook, dat hij zeer diep getroffen is geweest, door alle de lotgevallen, die mij bejegend zijn, en het veroorzaakt hem groote kwelling, dat hij zich een gedeelte van mijn verdriet toeschrijft. Geene verzekeringen zelfs van mijnen kant kunnen baten. Hij zeide nog gisteren. ‘De Heer Kraaijestein, hoe slecht hij u ook behandeld hebbe, de Heer Kraaijestein heeft u nog eenige vergoeding gegeven, en daartoe ben ik buiten staat, die u zoo veel verdriet veroorzaakt heb.’ Ik zocht hem te beduiden, dat ik in mijne opvoeding zoovele weldaden van hem ontvangen had, dat ik al die verdrietelijkheden, en vooral nu zij voorbij waren, zeer gemakkelijk vergeten kon....‘Zwijg, Suse,’ zeide hij, ‘gij zijt mij dankbaar voor uwe opvoeding ... wat heb ik aan u opgevoed. Gij hebt eten en drinken gehad, zoo als

{==338==} {>>pagina-aanduiding<<}
mijne dienstboden, maar, het valt mij hard, dat ik het zeggen moet, doch het is helaas! waarheid... en ik gevoel nu de schandelijkheid 'er van... gij zijt geheel opgevoed door uwe lieve Mama... die heeft u al die edele gevoelens ingeboezemd, welke mij dikwijls werden toegeschreven; als ik op mijn kantoor speculatien maakte, die dan nog deerlijk in het einde zijn uitgekomen, en als ik dacht, dat met geld winnen, klinkklaar geldwinnen alles afgedaan was, of als ik 's zomers in mijn' Collegietuin kolfde, of 's winters in den Doelen eene partij quadrille maakte, dan, dan was die brave vrouw bezig met u Wimpje, en uw twee broêrs, schoon zij Bram niet heeft kunnen te regt brengen, op allerleije wijze te vermaken, en gaf u intusschen nuttige lessen. - Ja, ja het heugt mij nog, hoe ik dikwijls t'huis komende, die waardige moeder bezig vond, in het midden van hare kinderen. Het heugt mij, hoe ik haar meermalen betuigde, dat het mij onbegrijpelijk was, dat zij dag aan dag en avond aan avond zich met dat klein gebeente kon ophouden, daar alle andere Dames van haar' rang hetzelve overlaten aan de zorg van brave gouvernantes en van vertrouwde dienstboden, Dan zeide zij: “o 'er zijn' geen assemble's, die mij zoo aangenaam zijn, als de verzameling van deze kleinen rondom mij, 'er zijn geen

{==339==} {>>pagina-aanduiding<<}
concerten, die voor mijn hart zoo streelend zijn, als die aardige onder elkander vermengde klanken van kinderlijke spelen. Ieder gun ik gaarne zijn genoegen, indien men mij maar niet belet, dat ik het mijne ongestoord geniete. Bronkhorst! Ik houde het daarvoor, dat God mij moeder heeft laten worden, op dat ik de pligten van eene moeder vervullen zou. Ik weet wel, dat ik aan dien verheven pligt nog zeer gebrekkelijk voldoe, maar ik hoop, dat ik toch niet geheel den dierbaren naam van moeder onwaardig ben.”’ Houd op Papa, zeide ik, houd op ... gij verscheurt mijn hart... neen! neen! ga voort; nooit, nooit kan ik genoeg van die dierbare, die voortreffelijke hooren. ‘Hoor Suse,’ vervolgde hij, ‘ik verheug mij, dat gij geene ongunstige gedachten omtrent mij voedt; ik zie met groote aandoening de liefde, die gij mij toedraagt, maar zoo gij mij niet voor mij zelven vernederen wilt, ei spaar dan eens vooral te zeggen, dat gij iets aan mij verschuldigd zijt. - Waarlijk de kinderen, die niets dan het leven en eenige jaren voedsel en drank aan hunne ouders te danken hebben, gelijk helaas! te dikwijls, onder aanzienlijke lieden het geval is, moeten wel zeer dankbaar zijn, indien zij zich daarom onder eenige verpligting gebragt rekenen.’ - Omdat ik merkte, dat mijn Papa, staande zijne

{==340==} {>>pagina-aanduiding<<}
treurige eenzaamheid, meermalen de zaak van dien kant had ingezien, en nu aan die wending van gedachten gewoon geraakt was, liet ik af, om hem niet meerder te bedroeven. Ik vernam, echter eenigen tijd daarna, hoe het thans broeder Abraham maakte, en verstond, dat het dezen ellendig in den dienst begint te vervelen. Ik heb het voornemen wel, om den jongen los te koopen, maar ik wilde het gaarne zoo aanleggen, dat ik het zonder de Klerk kon doen. Als ik 'er tegen hem van rep, dan zal ik mij terstond onder eene nieuwe verpligting gelegd zien: en ik weet echter niet, hoe ik het tot het meeste best van broêr Abraham zal doen uitloopen. Als ik het ook regt bedenk, Lotje! is het vrij onverschillig, of ik 'er met de Klerk over spreke, ons lot zal toch binnen korten tijd zoo naauw aan elkander verbonden zijn, dat het 'er dus weinig op aan zal komen, of hij voor mijn geld, dan voor het zijne word losgekocht. - Het verheugt mij toch bijzonder, dat ik besloten heb, om op raad van den Heer Walraven de erfenis van Kraaijestein aan te nemen. Ik heb nu aan geen sterveling van die zijde verpligting, en, schoon het aan de Klerk blijft leed doen, dat ik daar toe ben overgegaan, is het voor mij eene reden te meer, om mij met hem, die zoo veel schatten van zijn Oom in de West blijkt geërfd te hebben, eenmaal te verbinden. Ik verkeer toch in het denkbeeld, dat, schoon

{==341==} {>>pagina-aanduiding<<}
'er geene volstrekte gelijkheid in middelen bij man en vrouw tot het waarachtig geluk des huwelijks noodig zijn, de zaak door elkander genomen, en de menschen zoo als zij zijn, het beter is, dat 'er in zekere mate eene gelijkheid plaats heeft. 'Er zijn vele zaken in de wereld, Lotje! die zich door de Heeren Filosofen laten beredeneren, doch die daarom niet zoo gemakkelijk in werking te brengen zijn in de maatschappij. Bij u toch kan dit met den Heer Walraven ook geene tegenwerping opleveren. - Ik kan mij wel verbeelden, dat gij den Heer Walraven niet zoo bemint, om nog eens tot dat onderwerp te rug te keeren, schoon hij zeker vele beminnenswaardige eigenschappen en uitstekende hoedanigheden bezit, dat gij u verbeelden kunt, dat gij ooit met genoegen zijn echtgenoot zoudt kunnen worden, maar zoo gij, als dat zoo is, zulk een braaf en verstandig man niet spoedig zegt, hoe het is, en dat gij hem dan, nadat hij zo vele maanden, staande zijne reis, en zijn verblijf te Parijs, naar u gereik halsd heeft, hem nog ophouden zoudt, om hem dat te zeggen, begrijp ik uw gedrag niet. -
Welk eene aangename verrassing heb ik daar op het oogenblik - ik krijg daar een' brief van Zuster Wimpje, waar in zij mij met drie regels over Utrecht hare behouden aankomst te Haarlem en Bloemendaal vermeldt, en dat zij Mevrouw Verschuur en haar Jetje zeer wel gevonden heeft - maar zij zendt mij, be-
{==342==} {>>pagina-aanduiding<<}
halve een klein cadeau voor Papa en mij, waaraan ik haar goed hart ken, een' brief van Lise, die bij Mevrouw Verschuur al eenige dagen gelegen had. Ik zal hem aan u toe zenden, en ik ken u geheel niet meer, als gij door het goed hart van dat meisje niet getroffen zijt. De Klerk, die zoo op het oogenblik hier was gekomen, heb ik hem laten lezen, en die was verrukt over haar' brief. Gij zult wel gelooven, dat ik oogenblikkelijk besloten heb aan haar verzoek te voldoen - en tot zoolang, als ik haar zelf geheel noodig heb, zal zij mij hier uitstekend te pas komen. - De Klerk vroeg mij, toen hij den brief gelezen had, of dat meisje eene slechte physionomie had. - Zij heeft, zeide ik een zoo bevallig vriendelijk en helder uitzigt, als 'er maar weinige gevonden worden. - De Klerk verzoekt mij, dat ik u ook van zijnen wege groete, en hij voegt 'er nog zaken bij, die ik de moeite niet nemen wil, om aan u te schrijven, dan alleen, dat hij toch wenschte, dat gij u niet ontfermen zult over den Heer Walraven, maar dat gij, indien gij hem waarlijk genegen zijt, regt zult laten wedervaren.
Nog eene vraag, lieve Lotje! zou het te veel gewaagd zijn, indien gij mij het portrait van Mama toezondt; zoo het gevaar liep van schaven, of van eenige minste beschadiging, houd het dan, maar anders zend het mij, het koste wat het kost van transport. Ik zal het in mijne

{==343==} {>>pagina-aanduiding<<}
kamer ophangen - want ik kan nu eindelijk weder zeggen, dat ik eene kamer heb. Het is de gewone verblijfplaats van Juffr. Lindenberg geweest. Ik heb echter geen overblijfsel van haar gevonden, dan een enkel fransch boekje, dat ik liever niet noemen zal, omdat het haar, zoo het mogelijk was, nog in uwe verbeelding zou doen dalen. -
Groet uw Papa en bedank hem nogmaals voor de moeite, die hij genomen heeft, om mij te Utrecht te komen zien; zeg hem, dat die avond bij mij onder de onvergeetbare van mijn leven is. Ik hoop dat uwe Mama de ligte ongesteldheid zal verlaten hebben, die haar belette, om van de partij te zijn. Nu hare plaatsbekleedster Madam Gibbon was ons mede zeer aangenaam, groet haar hartelijk van mijnent wege, en geloof mij als altijd

Uwe toegenegene Vriendin

Susanna Bronkhorst.


{==344==} {>>pagina-aanduiding<<}

Twee honderd vier en veertigste Brief.

Lise Westhuis aan Mejuffrouw Susanna Bronkhorst.

Beverwijk, 18 Julij.

Hooggeachte Mejuffrouw!

Ik heb dezen aan het adres van Mejuffr. UEd. zuster gezonden, daar ik hoop, dat hij dan toch spoedig teregt zal komen. Ik begin waarlijk te gelooven, dat ik tot het ongeluk geboren ben. Ik had daar nu bij deze oude Juffrouw, waarvan ik UE. geschreven heb, zoo een' kostelijken dienst, waarin ik 'er heel op dacht te komen; en het goede mensch hield dan zoo onbedenkelijk veel van mij, bijna als of ik hare dochter was. ‘Als mijn booijen wel willen, zel de oude goede Vrouw, ‘dan hebben zij het bij mij als de konijntjes in het duin.’ Ik kan u niet beschrijven, Mejuffrouw! hoe zorgvuldig of die brave vrouw voor mij was. Als zij maar zag, dat ik door het harde werken wat bezweet was, dan was het direct: ‘Lise! Lise! niet op den togt te staan.... Al zijt gij een jong mensch;

{==345==} {>>pagina-aanduiding<<}
gij kunt ligt een kou vatten. En 'er is op de wereld niet erger, als een zieke dienstbode. - Juffrouwen kunnen zich laten bedienen, al kunnen zij geen veer van den mond blazen, maar het is met de dienstboden altijd vooruit is de weg...’ Ik moest haar alle morgen na het ontbijt en 's avonds na den eten een kapittel uit den Bijbel voorlezen - dikwijls uit den brief van Jacobus, daar leek zij veel van te houden. Zij vond dat een Apostel, die zoo voor de nederigheid was, en daar hield zij ook heel veel van - en dat goede mensch, lieve Juffrouw! is Zaturdag over eene week al begraven.... Ik heb wat tranen om dat brave mensch gestort. Zij was een zwak mensch en met een koortsje twee drie is zij 'er zoo uitgeweest. Wat zijn 'er niet verharde menschen in de wereld. - Een eigen broêrs zoon, die al het goedje, behalve de legaten, naar zich strijkt, kwam met een fourgon uit Alkmaar rijden, want ik had hem geschreven, dat ik dacht, dat het met de oude Juffrouw bedenkelijk werd - en toen hij overkwam, was zij juist een half uur overleden.... Evenwel, omdat hij niet te veel schrikken zou, had ik, op raad van den Dominé, de vensters open gelaten ... maar, zoo als ik hem de deur open deed, barstte ik in tranen uit, toen hij mij vroeg, ‘Hoe is het met Peet?’ - Och, snikte ik, hoe zou het met Peet zijn.... ‘Is zij dood?’ zeî hij, - Och mijn Heer!

{==346==} {>>pagina-aanduiding<<}
gij kunt dat wel aan mij zien.... ‘Is zij waarachtig dood?’ zeide hij, - ‘mij dunkt, gij hebt althans geen reden, om zoo te krijten.... Gij zult 'er wel een goed legaat van hebben, want zij hield dan altijd magtig groot van haar volk.’ - En met een ging hij zoo regelregt naar het ledekant, waarop de goede oude vrouw lag. - Hij leî zijn hand op haar voorhoofd. - ‘Zij is waarlijk dood,’ zeî hij, en als hij 'er iets van wist, Mejuffrouw! dan weet 'er deze stomme tafel ook van. Ik werd zoo boos, dat ik heel wat moeite had, om mijne drift in te houden. - Hij stelde aanstonds order, om haar te ontkleeden, en toen ik zeî, dat ik daartoe buiten staat was, omdat ik te groot van haar gehouden had, begon hij te grimlagchen, en noemde mij een zottinnetje. - O wat heb ik een' tijd doorgebragt, toen die goede vrouw boven aard stond; het leek alles behalve een sterfhuis - want het was alle dagen schaf nu dit, en schaf nu dat - en bij de begrafenis, o wat ging het daar slordig toe!.... Ik schaam het mij bijna om te zeggen, maar verscheide van die vrienden, die achter het lijk gegaan hadden van de brave en godvreezende vrouw, waren zoo dronken, dat zij naar hun huis of naar het logement moesten gebragt worden - en bovenal de eigen neef, die aan al het goed komt, was dan ook droevig buiten staat; zijne vrouw hield hem nog zoo wat in toom, maar zij kon

{==347==} {>>pagina-aanduiding<<}
toch niet beletten, dat hij de gezondheid van zijn overleden Peetje dronk....
't Is waar, Mejuffrouw! ik heb nu een goed legaat en veel grooter, dan ik aan het goede mensch verdiend heb... Het is twee honderd guldens en dan vijftig voor den rouw. - Ik heb mij dan wat netjes in den rouw gestoken. Ik heb gedacht, dat ik dat aan die goede vrouw schuldig was. - Ik ben zoo diep in den rouw als of het over mijne eigen moeder was ... ik heb van de vrouw van dien neef nog daar en boven het Psalmboek met zilveren knippen gekregen, waarmede mijn Juffrouw gewoon was te kerk te gaan. Gij weet, Mejuffrouw! ik kan nog al wat zingen, en den laatsten zondag, dat wij te kerk geweest zijn, want ik moest altijd meê, liet zij mij 's avonds uit den 90 Psalm zingen. De goede Juffrouw was zoo aangedaan, toen ik zong:

Wanneer uw toorn en gramschap ons bezwaren, 
Dan wenden, dan verdwijnen onze jaren; 
Wij zien hen, als gedachten, henen varen, 
Of, blijft uw gunst ons in het leven sparen, 
Dan klimmen zij ten hoogsten tot den top 
Van zeventig of tachtig jaren op. 
 
Helaas! het best van onze beste dagen 
Baart dikwijls smart, geeft dikwijls stof tot klagen; 
Daar zorg, verdriet en jammerlijke plagen, 
Steeds, beurt om beurt, de matte ziel doorknagen 

{==348==} {>>pagina-aanduiding<<}

De levensdraad wordt schielijk afgesneên: 
Wij schenen sterk, en ach! wij vliegen heen. - 

Ik verbeeldde mij, dat zij toch zoo iets zal gevoeld hebben, dat haar uurtje nabij was. Ik weet wel, Mejuffrouw! dat gij niet houdt van voorteekens en die soort van dingen, daar gij het ellendige bijgeloovigheden noemt. En waarlijk, lieve Juffrouw! mij dunkt, dat sedert ik van u van daan ben, ben ik weer bijgelooviger geworden. Nu kom ik met St. Jacob weder los, en raak buiten dienst. Ik heb in de Wijk niet veel kennissen, en heb daarom uit de kerk komende den Heer Jochemsz eens aangesproken, want bij hem aan huis durf ik niet komen. Ik heb hem gevraagd, of hij ook het een of ander voor mij wist, maar hij zeide niets te weten, althans hier niet in de Wijk. Ik vroeg hem, of hij, die toch zoovele menschen sprak, ook iets van UE. gehoord had. Hij zeide, dat hij te Amsterdam geweest was, maar hij wist niet meer waar hij van UE. gehoord had, dat UE. naar Parijs waart, en hij had 'er bij gehoord, maar het kwam hem alles heel schemerachtig voor, dat UE. zeer hevig ziek geweest waart - ook bij de dood af, maar dat UE. aan de betere hand waart. Ik ontstelde schrikkelijk, toen hij dit zeî - en vroeg hem hoe ver of Parijs wel van de Beverwijk ligt. - Hij zeî, dat daar voor mij wel een dag of tien meê gemoeid zou zijn, en dat de reis nog al

{==349==} {>>pagina-aanduiding<<}
kostbaar was ... en dat ik daar en boven de taal van het land niet verstond. Ik gaf hem te verstaan, dat ik van UE. zooveel fransch had leeren spreken, dat ik om de allernoodzakelijkste dingen kon vragen, en niet verlegen was, of ik zou wel te regt komen. Hij raadde mij evenwel, dat ik eerst eens aan UE. schrijven zou, en, daar ik weet, dat Mejuffrouw's zuster bij Mevrouw Verschuur te Bloemendaal gelogeerd is, zal ik dezen brief met de Alkmaarsche Post maar meê geven, die zal hem dan wel in de Zandpoort afgeven. De vraag is nu maar, of UE. met St. Jacob van mij gediend blieft te zijn; en ik zal UE. dan, waar gij ook wezen moogt, komen oppassen, schoon ik hoop, dat uwe ziekte spoedig over zijn zal. Ik kan het niet langer uitstaan, of ik moet UE. eens spreken. Ik ben nu ook van de erfenis van mijn brave Juffrouw, wel in staat, om eens een vierde deel jaars leêg te loopen. Ik hoop nu toch, dat UE. 'er niet langer een geheim van maken zult, waar UE. in de wereld zijt: maar ik geloof toch niet, dat ik ooit meer zoo gelukkig worden zal, dat ik bij UE. dienen mag; o als dat nog eens kon gebeuren, zoo UE. met den Heer Walraven getrouwd waart geraakt of met den Heer Kraaijestein, ja dan dan zou het het geval misschien geweest zijn. Schrijf mij toch eens een enkel lettertje, want ik kan toch niet gelooven, dat ik het zoo gemaakt heb, dat UE. niets meer van mij houdt.

{==350==} {>>pagina-aanduiding<<}
Ik hoop toch dat de goede God geven zal, dat UE. spoedig herstelt. Het is hier over eene maand boelhuis; morgen komt de heele vloot over, om alles in order te schikken; ik heb daarom van daag nog waargenomen, om een regeltje aan UE. te schrijven. Ik bid UE. verschoon schrift en stijl, want ik leer hand over hand achteruit, maar UE. zult toch hieruit wel de meening begrijpen kunnen van haar, die zich met ware hoogachting noemt

UE. dienstvaardige Dienaresse

Lise Westhuis.


{==351==} {>>pagina-aanduiding<<}

Twee honderd vijf en veertigste brief.

De Heer Cornelis de Klerk aan den Heer Philip Walraven.

Arnhem, 22. Julij.

Ja, Mijn Vriend! ik moet voldoen aan mijn woord, dat ik u gegeven heb, toen ik u te Utrecht verliet. Ik zou aan u schrijven, wanneer mijn hoop meer grond had - o ik ben bijna duizelig van het geluk, dat mij sedert onze scheiding bejegend is. Gij kent Suse Bronkhorst - gij kent hare voortreffelijkheid - en zult dus beter dan iemand anders beseffen, wat het zijn moet, als iemand zeggen kan, zoo als mijn geval is, dat ik mij vleijen, met grond vleijen mag, dat zij eerlang geheel de mijne zijn zal. Zoo een mensch te gelukkig zijn kan, dan ben ik het, mijn Vriend! volle stroomen van zaligheid overstelpen mij, als ik bij haar kom; en in haar afwezen is mij de herinnering eene aaneenschakeling van zalige vergenoegens. - Ik voel, dat zich mijn stijl verheft terwijl ik aan u schrijf, maar gij weet, dat ik op verre na niet behoor tot die

{==352==} {>>pagina-aanduiding<<}
koele zielen, wier taal en gebaarden dezelfde zijn, welke lotgevallen hun bejegenen. - 't Is nu morgenstond, en ik heb bijna niet geslapen. - Mijn slaap is nog afgebroken geweest door de teedere beelden van de genoegens van den vorigen dag, den onvergetelijksten van mijn leven.... Ik zal pogen, om hem u te beschrijven, daar ik weet, dat gij gaarne de gebreken zult inschikken, die aan mijn' bijzonderen toestand zijn toe te schrijven. - Lees vrij aan Juffrouw Elzevier voor, het geen ik u schrijf.... Zij zal zeker ook in mijn genoegen en in dat van hare vriendin deelen. -
Ik had dan, gelijk ik u dikwerf zeide, mijn besluit genomen, om mij op een of ander landgoed in Gelderland neder te zetten, en toevallig had ik vernomen, dat het Buitengoed Heiderijk verkrijgbaar zijn zou. Ik noodigde Suse uit, om mij te paard te vergezellen naar die plaats, welke ik voornemens was, in gevalle zij aan mijne oogmerken voldeed, en zoo zij haar niet mishaagde, te koopen. - Zij lachte vriendelijk over de laatste voorwaarde, en wilde daar geen andere aanmerking op maken, dan dat zij onderstelde, dat haar oordeel over een buitengoed weinig af zou doen. Evenwel zij wilde wel zien, hoedanig 'er dat Buitengoed uitzag. Wij reden langzaam van Velp daar heen, en zij verhaalde mij haar genoegen over den toestand van haar' Papa, die haar toch aanmerkelijk gunstiger toescheen, dan

{==p.t.o. 352==} {>>pagina-aanduiding<<}


{== afbeelding 
	
VI. Deel.

Een aalmoes voor mij en mijne Moeder - wij hebben sedert gisteren geen kruimel brood geproefd.

bl. 352.==} {>>afbeelding<<}
    


{==353==} {>>pagina-aanduiding<<}
toen zij eerst te Velp gekomen was. Ik kon mijne oogen niet verzadigen in de schoonheid der gestalte en der bevalligheid van het gelaat van Suse; en zij was juist zoodanig gekleed, als ik gewenscht had, dat zij zich kleeden zou. - Ik smolt tusschen beide weg in stille verrukking. ‘Gij zijt niet opgeruimd,’ zeide zij. - ‘Of zijt gij niet wel te vreden?’ vroeg zij. - O Suse! zeide ik, ik geloof niet, dat 'er opgeruimder, dat 'er te vredener, dat 'er gelukkiger mensch is dan ik: maar ik kan naauwelijks gelooven, dat ik zoo gelukkig ben van dagelijks ongestoord uw gezelschap te mogen genieten. - Onder de aangenaamste gesprekken waren wij weldra de Hofstede genaderd; en toen wij gereed waren, om het hek derzelve, dat open stond, in te rijden, kwam 'er van de zijde van een heuveltje een klein knaapje toeloopen, dat 'er wel eenigzins slordig maar toch beter gekleed uitzag, dan anders het geval is van gewone bedelaars.... Hij riep: ‘Een aalmoes voor mij en mijne moeder. Wij hebben sedert gisteren geen kruimel brood geproefd.’ Wij hielden op met onze paarden, en zagen op een' kleinen afstand eene jeugdige vrouw tegen eene hoogte zitten met het hoofd in hare hand verborgen.... Het knaapje kwam nu bij het paard van Suse, en haar sterk aankijkende riep hij: ‘Tante Bronkhorst! - Tante Bronkhorst!’ - Nu herkende Suse ook het kind, en riep uit:

{==354==} {>>pagina-aanduiding<<}
‘Mijn God, Toby! Toby! zijt gij het?’ ... ‘Ja, lieve Tante,’ zeide hij, en naar de vrouw wijzende die tegen het heuveltje zat, ‘Ginder zit mijn Mama ... maar wij hebben sedert gisteren niet gegeten.’ Suse sloeg daarop het oog naar de jonge vrouw, die ook hare stem gehoord hebbende, opgestaan was.... ‘Maatje, Maatje,’ riep Toby ... ‘daar is Tante Bronkhorst....’ ‘'t Is,’ fluisterde Suse, terwijl zij bleek werd, en bijna den teugel van het paard door schrik uit hare hand liet glijden, ‘o de Klerk ... die vrouw is Saartje Lindenberg....’ Werktuigelijk naderde deze eerst tot ons - maar zij bleef op een' afstand staan ... en de afgrijsselijkste aandoeningen vertoonden zich op haar gelaat.... Het was, of zij van schrik verstomde, toen zij Suse regt herkende. - Zij ondernam het niet, om ons nader bij te komen - en Suse was een oogenblik in vertwijfeling wat te doen. - Eindelijk nam zij hare beurs en wierp die toe aan Toby, zeggende met eene verteederde stem - ‘Daar jongen! hebt gij ten minste wat - en gij behoeft geen honger te lijden met uwe moeder.’ - ‘Ik dank u, ik dank Tante, lieve Tante!’ en hij wierp haar kushandjes toe - ‘Maatje, Maatje!’ ... ‘Als gij weêr honger hebt, Toby!’ zeide Suse, ‘dan kunt gij mij komen opzoeken te Velp. - De Klerk! Laten wij voortgaan, en hier niet langer vertoeven...’

{==355==} {>>pagina-aanduiding<<}
Ik had onder dit gesprek het oog op Saartje Lindenberg - toen Suse aan Toby de beurs toereikte, was het als of vuurvlammen uit hare oogen sprongen. - Zij sloeg zich met de vuist vlak voor het voorhoofd en was buiten staat, om een woord te spreken. Suse reed voort en ik bleef nog een oogenblik omzien. - Toen Toby bij zijne moeder gekomen was, en haar de beurs wilde toereiken, greep zij met eene afgrijsselijke ruwheid en woestheid het kind aan de hand, en verborg zich ijlings met hem in een kreupelbosch, dat op de hoogte gelegen was ... zij rukte den jongen met zulk een geweld door de takken, dat ik hem van de pijn hoorde schreeuwen. Nu reed ik Suse weder op zij ... die zeer hevig ontroerd was.... ‘O dat had ik niet verwacht, de Klerk,’ zeide zij, ‘dat tooneel was te treffend voor mij. - Ik hoop, dat ik nooit weder die ongelukkige zien zal.... Ik wenschte, dat zij nader kwam, en ... ik vreesde tevens, dat zij nader komen zou.... Ja het was, het was de zoogenaamde Mevrouw Meadows, met welke ik zoovele dagen heb doorgebragt, haar vernuft en geestigheid bewonderende..., Zij is een der slagtoffers van den Heer Kraaijestein.... Ik hoop toch, dat Toby mij wel verstaan heeft ... dat hij mij wel begrepen heeft ... Saartje Lindenberg, eenmaal de begunstigste matres van den Heer Kraaijestein,

{==356==} {>>pagina-aanduiding<<}
weinige weken na zijn dood als eene bedelares te ontmoeten.... Ik had geen' moed genoeg, om haar terdege aan te zien.... Gij hebt als een koeler aanschouwer waarnemingen kunnen doen.’ - Ik verhaalde haar toen alles wat ik gezien had. - Zij was door die beschrijving ontroerd. ‘Het is eene vrouw van verschrikkelijke driften,’ zeide zij ... ‘en ik kan begrijpen, hoe zij verpletterd moet geweest zijn, op het gezigt van mij; en dat ik, die zij zoo zeker gewenscht had ten minste tot dezelfde laagte te vernederen, als zich zelve, haar en haar kind nu in den staat van bedelaars moest ontmoeten ... maar ik stel mij gerust, dat Toby mij wel verstaan zal hebben. Ik hoop, dat zij nooit weder zich zoo zeer zal behoeven bloot te stellen....’ -
Gij begrijpt, mijn Vriend! hoe zeer Suse geschokt was door dit tooneel. Toen wij aan het huis van den Tuinman gekomen waren, en ik haar van het paard hielp, beefde zij nog - en 'er was een geruime tijd noodig, eer zij hare vorige kalmte terug had gekregen. De Tuinman gaf mij eene beschrijving van de plaats, en bragt ons aan het huis, dat, schoon niet in den eersten smaak gebouwd, echter zeer logeabel en aangenaam gelegen was. Ik verzocht den tuinman, toen wij in een kunst-grot, niet ver van de fonteinwerken gekomen waren, dat hij ons daar een' zeer eenvoudigen

{==357==} {>>pagina-aanduiding<<}
maaltijd zou aanrigten, en dat wij ondertusschen de bijgelegen boschjes zouden doorwandelen. - Nu begon Suse allengskens weder van haar ontsteltenis te bekomen, en zij was verrukt over de fraaije afwisselingen van de onderscheidene gewassen en heesters - het laag geboomte en de zware bosschen. ‘Het zou wel jammer zijn,’ zeide zij, ‘dat zulk eene plaats gesloopt werd.’ - Daar hoop ik haar, zeide ik, voor te behoeden, vooral daar gij verklaart, dat zij ook aan u zoo wel bevalt. Suse zweeg en ik liet volgen ... Gij ziet immers niets, dat uwe bijzonder afkeuring verdient. ‘Niets,’ ... zeide zij ... ‘maar wat vraagt ... wat dringt gij op mijne goedkeuring zoo sterk?’ - Kunt gij mij dit vragen, hernam ik, kunt gij dit vragen ... die weet welk een' prijs mijn hart op uw genoegen stelt. - Wij bleven hier stil staan, en ik hield mijn linker arm om haar midden geslagen. ‘De Klerk,’ zeide zij, ‘de Klerk! zie mij niet zoo aan, als gij mij zulke vragen doet ... wat zal ik, wat moet ik antwoorden.... In waarheid ik verbeeld mij, dat ik mij veel strenger, veel afgetrokkener tegen u gedragen moest.... Ik kan u immers niets op uw vraag, of het mijne goedkeuring weg draagt, antwoorden, of ik zou ingewikkeld te kennen geven, dat ik eenig regt had, om iets goed of af te keuren, het geen u alleen betreft.’

{==358==} {>>pagina-aanduiding<<}

Ik: Mij alleen. - Mij alleen! -
Juffr. Susanna Bronkhorst: Het is immers geheel uwe zaak, Mijn Heer!
Ik: Weg toch dat ellendige Mijn Heer! ik had mij gevleid, dat ik dit woord, dat zulk een' afstand beduidt ... niet weder van u zou gehoord hebben....
Juffr. Susanna Bronkhorst: Nu dan, de Klerk! het is immers geheel uwe zaak ... foei! gij moet zoo niet dringen, dat ik....
Ik: Suse! gij weet niet, hoe uw geluk mij ter harte gaat ... denkt gij dat ik u tot een overhaast besluit zou willen dringen, dat ik u één woord zou willen afpersen, dat naderhand ... vertrouwt gij mij niet ... dat ...
Juffr. Susanna Bronkhorst: De Klerk! zoo ik niet het hoogste vertrouwen in u stelde, zoo ik zelf niet de gunstigste gevoelens van u had, zou ik niet zoo verre reeds uwe aanzoeken begunstigd hebben.... Gij moet niet donker zien.... Waarlijk ... waarlijk ... ik meen het goed - regt goed met u ... laten wij van hier gaan. Misschien zal de Tuinman reeds het eten in de grot gebragt hebben - want hoe eer of wij te huis komen, hoe aangenamer of het Papa zijn zal. Hij zal weder naar uw gezelschap verlangen.
Nu gingen wij te zamen naar de grot, waar zoo als Suse reeds vermoed had, juist het eenvoudig geregt reeds nedergezet was. Wij waren

{==359==} {>>pagina-aanduiding<<}
beide verrukt over het heerlijk gezigt, dat zich aan onze oogen opdeed, daar wij in de schaduw nedergezeten, de breede kaskades, heerlijk door het zonnelicht verzilverd, zagen nederstroomen, en hier en daar fonteinen, waarin zich de veelverwige kleuren van den regenboog vertoonden, met hooge stralen zich ten hemel verhieven ... en niet tegenstaande de warmte van het weder eene aangename koelte aan den dampkring mededeelde, die zich door de grot verspreidde. Terwijl de edelste vruchten van het saisoen en die de kunst vervroegd had, ons bij het nageregt verkwikten, en onze geesten door alle de aangename ons omringende voorwerpen tot de edelste genoegens gestemd waren, en daar het aanhoudend geruisch van de kaskades en beekjes een aangenaam gedommel veroorzaakte, greep ik de hand van Suse, waarmede zij mij een stuk van eene geurige perzik zoo even had aangeboden.... Suse - zeide ik - Suse! en ik bragt hare hand met meer dan gewone drift aan mijne lippen. Zij wilde die terug trekken, maar ik hield dezelve vastgeklemd ... ik vroeg haar - Immers! immers! mag ik hopen, dat ik spoedig die hand van u zal ontvangen, tot een bewijs, dat gij geheel de mijne zijt.... Welke proeven begeert gij van de opregtheid mijner liefde ... van de zuiverheid van mijnen hartstogt.... Zoo ik u nog eenig bewijs geven kan.... Ik bid u (en ik wilde mij op mijne knieën wer-
{==360==} {>>pagina-aanduiding<<}
pen) - ‘O, de Klerk!’ zeide zij, en de tranen sprongen uit hare oogen.... ‘O rijs op ... het past geen man, geen man als u ... dat hij zich voor een meisje als mij vernedert ... wat begeert gij ...’
Ik: O dat gij, zoo gij geene proeve van de opregtheid van mijne gevoelens meerder begeert, dat ik dan uit uw' mond de verzekering mag erlangen ... dat gij ... eens geheel de mijne zijn zult....
Susanna Bronkhorst: (met eene onbeschrijfelijke teederheid zich tot mij wendende) Zoudt gij dan waarlijk zoo gelukkig zijn ... (en hier zag zij mij tot in de ziel) ja, de Klerk! ik zie in uwe oogen de opregtheid van uwe ziel... Waartoe ... waartoe zal ik langer voor u verbergen ... ik zal ... ik wil de uwe zijn ... geheel de uwe....
Nu, mijn Vriend! werd ik geheel door blijdschap bedwelmd, en u een beschrijving van de vreugde, van de verrukking te geven, die onze harten beroerde, zou mijne krachten te boven gaan - zou ook eene heiligschennis der opregte liefde zijn.... Ja niet dan aan een' opregt man ... aan een eerlijk vriend zou ik zelfs zoover geschreven hebben ... o ondervind, ondervind eerlang die zelfde vreugde in de armen en aan het hart van Lotje - en laten wij ons beijveren, om die beide edele en hare sekse vereerende meisjes tot gelukkige Echtgenooten te maken. - Wij vertoefden nu

{==361==} {>>pagina-aanduiding<<}
langer in de grot, dan wij ons hadden voorgesteld - en daar Suse nu niet meêr aarzelde, om met hare goedkeuring mijne keus van deze plaats te vereeren, gingen wij nog eens terug naar het groote huis - en bepraatten met elkander de noodigste veranderingen en verbeteringen, indien ik dit Landgoed tot een matige som mijn eigendom maken kan. O hoeveel smaak legde zij aan den dag in alle de ontwerpen ter verbetering. Onderscheide gedeelten van het huis schikte zij tot verschillende einden; ‘Hier,’ bij voorbeeld zeide zij, ‘in dit zal Papa afgescheiden van het gewoel van het overig huisgezin intrek kunnen nemen, en als mijn lieve Lotje mij bezoekt, hoe zal zij op dit vertrek gesteld zijn, dat zulk een allerheerlijkst gezigt op de bergen oplevert en van waar men de stad Arnhem kan zien terwijl de slingerende rivier met zooveel pracht zich tusschen de overige gehuchten en dorpen vertoont.’ Zoodra ik eigenaar van dit goed ben, wil ik u noodigen met Juffr. Lotje en mijn Tante Gibbon, om ten minste bij voorraad een dag hier door te brengen; daar gij toch gesproken hebt met den Heer Elzevier, om nog dit jaar een klein Geldersch reisje te doen. Dan zal het maar een kleine uitstap zijn, en u niet in uwe overige plans belemmeren, om u op dit goed, waarop ik genoegelijke jaren hoop door te brengen, eenen dag door te brengen. Mijne lieve Suse zegt mij, dat ik u wat te vroeg

{==362==} {>>pagina-aanduiding<<}
daartoe noodig, maar, hoe zeer zij mij meent te kennen, mijne voortvarendheid kent zij nog niet.... Over eenige uren ga ik naar den Heer, die de zaak betreffende de Buitenplaats in handen heeft, en het zal mij misschien nog heden gelukken, om eigenaar te worden van dat bekoorlijk Landgoed; dat mij altijd dierbaar zijn zal, om dat in de eerste uren, die ik op hetzelve doorbragt, mijn geluk tot een hoogte geklommen is, die ik weinige maanden geleden voor onbereikbaar gehouden zou hebben. - Bij ons vertrek vroeg Suse aan den Tuinman, met wien en zijne huisvrouw zij een minzaam gesprek gehouden had, over eenige bijzondere aangelegenheden, en over de wijze, waarop men kleine gerijfelijkheden uit Arnhem op de gemakkelijkste en spoedigste wijze krijgen kan, of zij ook een jonge vrouw met een kind digtbij deze Hofstede gezien hadden; de tuinman verzekerde ons, dat hij even voor onze komst wel zulk een mensch ontdekt had, maar dat nog zoo even zijn oudste kinderen dien weg waren langs gekomen, maar 'er niets van vernomen hebben. ‘Ik zou, zeide Suse tegen mij, ‘u anders voorgesteld hebben, om langs een' anderen weg te rijden, daar ik niet gaarne tweemaal op een' dag zulk een akelig tooneel zou bijwonen....’ Wij stegen nu op, en zonder iets van Saartje Lindenberg of Toby te vernemen, reden wij onder de belangrijkste gesprekken naar Velp te-
{==363==} {>>pagina-aanduiding<<}
rug. Papa Bronkhorst bespeurde weldra, at 'er tusschen mij en zijne dochter eene grootere gemeenzaamheid plaats had; en nog eer ik naar Arnhem vertrok, verhaalde ik hem het geluk, dat mij dezen dag ten deel gevallen was. ‘God zegen u, God zegen u, Suse! en vergoede u met dezen man, alle de ongelukken en rampen, die gij de laatste maanden zoo onverdiend geleden hebt ...’ zoo barstte hij uit, en vervolgde tegen mij
‘o mijn Heer! gij krijgt, dit mag ik van Suse, al is zij mijne dochter, zeggen, met haar een' onwaardeerbaren schat; gij krijgt het evenbeeld van mijne zalige vrouw ... maar eene zaak moet ik u aanbevelen, waardeer, waardeer haar beter, dan ik hare dierbare Mama gedaan heb.’ ‘Ik bid u zwijg toch Papa!’ zeide Suse, ‘waarom toch gedurig die akelige beschuldigingen van u zelven.... Verbitter daardoor weder mijn genoegen niet ... dat reeds zooveel lijdt, als ik bedenk, welk eene vreugde mijne dierbare Mama gesmaakt zou hebben, als zij het oogenblik had mogen beleven, dat ik mijne hand gaf aan een' verstandig en deugdzaam man....’ ‘O mijn de Klerk,’ ging zij voort, ‘o mijn de Klerk!’ indien die zalige kennis draagt ‘van het lot van hare Suse ... o dan zal zij den zegen van den Hemel over ons afbidden....’ Het was ondertusschen tijd geworden, als ik nog te Arnhem binnen wilde

{==364==} {>>pagina-aanduiding<<}
zijn, om te vertrekken.... Welk een verschil ontdekte ik nu bij het heengaan. Nu had Suse al dat lastig bedwang afgelegd, dat haar gister nog de lippen sloot, als ik van haar afscheid nam.... ‘Gij komt,’ zeide zij, toen ik haar vaarwel kuste, ‘gij komt morgen vroegtijdig weder.’ - Ik kon naauwelijks spreken van vreugde over die vraag, welke zoo geheel hare genegenheid uitdrukte... En in een bedwelming van vreugde reed ik zoo langzaam naar de stad, dat, zoo mij de schildwacht niet toevallig had zien aankomen, ik zeker dezen nacht buiten de stad zou hebben moeten doorbrengen.
Daar ik geen tijd heb, om heden aan mijne lieve Tante breedvoerig te schrijven, zal ik een klein briefje aan haar hier in steken, dat haar met weinige woorden mijn geluk berigt, dat haar, die zooveel belang in mijn welzijn stelt, en voor Suse eene moederlijke genegenheid koesterd zoo groot als immer voor eenige van hare elèves, van blijdschap zal doen verjongen.... Nu mijn Vriend! gij deelt dezen aan niemand dan uw Lotje mede ... en iktwijfel niet, of dezelve zal u verzekeren, dat ik eenige aanspraak maken mag op uwe vriendschap, daar ik een der dierbaarste tooneelen van de geschiedenis van mijn hart zonder achterhoudendheid geschilderd heb. Vaarwel! - Groet uw Lotje en geloof mij
Uw toegenegen Vriend

Cornelis de Klerk.

{==365==} {>>pagina-aanduiding<<}

P.S. Wensch mij geluk met den koop van het Buitengoed Heiderijk. - In een onderhandeling van een paar uren ben ik met den gemagtigden van den Eigenaar het eens geworden - de koop is gesloten. - Kom nu over, als gij wilt, al was het nog deze week. - Ik moet nu voort. - Mijn paard staat gezadeld. - Ik vlieg naar mijne lieve Suse, om haar de tijding van dezen koop te brengen. - Adieu!


{==366==} {>>pagina-aanduiding<<}

Twee honderd zes en veertigste brief.

Mad. Eleonora Gibbon aan den Heer Cornelis de Klerk en Mejuffr. Susanna Bronkhorst.

den Haag, 28. Julij.

Lieve Neef en toekomende Nicht! Dierbaarste Vrienden!

Uit niet vele regels, de Klerk! bestond uw laatste brief aan mij, dien gij bij den Heer Walraven hebt ingesloten, welke mij denzelven eigenhandig gebragt heeft ... maar ik kan u niet beschrijven, welk eene vreugde mijn ziel vermeesterde toen ik die woorden las ... ‘Suse heeft zich verklaard de mijne te willen zijn, heeft mij hare hand geschonken - heeft dus mijnen hoogsten wensch bevestigd.’ - Ik begon van dankbaarheid en blijdschap te schreijen. - Neen! Suse! dierbaar kind van mijn hart, het waren andere tranen, dan ik weinige weken geleden, en zoovele maanden om u gestort heb.... Neen, ik had mij toen niet voorgesteld, dat ik zoo gelukkig

{==367==} {>>pagina-aanduiding<<}
zou hebben kunnen worden ... en schoon ik nu wel heimelijk hoopte, dat gij eerlang het aanzoek van mijn' neef zoudt begunstigen, en ik misschien den dag zou kunnen beleven, waarop gij u aan hem onafscheidbaar voor dit leven verbinden zoudt; ik had mij niet durven vleijen, dat ik zoo spoedig het zeker uitzigt op dien dag zou bevestigd hebben gezien. Maar ook daarin zie ik, dat ik mij in het karakter van mijne Suse niet bedrogen heb. Gehe ongeschikt om te veinzen, ongeschikt om de ware gevoelens van haar hart te verbergen, en verheven boven de onnoozele en kinderachtige streken van maagdelijke preutschheid, die meent, dat zij geen offers genoeg van den voor haar vernederden minnaar ontvangen heeft, hebt gij, mijn lieve, zoo gehandeld, dat uw gedrag alleen berispt kan worden, door die beuzelaarsters uit uwe sekse, die zich gedragende aan de vooroordeelen, haar dikwijls door niet veel verstandiger moeders ingeplant, en vermaak scheppen in het zoogenaamde lijden van hare minnaars; die echter meestal ook slim genoeg zijn, om te bespeuren, dat alle die schijnbare afkeerigheden en belagchelijke voorwaarden van uitstel wel niets beteekenen, doch waardoor zij zich echter gedwongen zien, om den minnaar te blijven spelen; welke rol hun somtijds al spoedig begint te vervelen, droevig ten koste van het zoo schijnbare aangebedene Godinnetje.

{==368==} {>>pagina-aanduiding<<}

Ik heb zoo even Lotje Elzevier bij mij gehad. Deze zelf, die van den Heer Walraven reeds alles en zoo het mij toescheen, zelf meer wist dan ik, kon niet nalaten zich eenigermate verwonderd te verklaren, dat Suse mijne bedachtzame vriendin, zoo noemde zij u, zich zoo spoedig geheel in de armen van de Klerk geworpen had. Ik heb de vrijheid genomen, van haar daarover ernstig te onderhouden, - en ik geloof, dat zij overtuigd van mij vertrokken is, dat, zoo een meisje den jongeling, die zijn welmeenend aanzoek bij haar doet, genoegzaam kent, zoo 'er geen zeer bijzondere redenen bestaan, onedelmoedig handelt, indien zij alleen uit caprices, alleen om zich nog eenige dagen langer als een Godin aangebeden te zien, den minnaar, zoo als zij het wel eens noemen, op de proef stelt. Of dit op haar in het geval, waarin zij met den Heer Walraven verkeert, eenigen invloed hebben zal, weet ik niet. Zij kwam mij ook bijzonder spreken over het voorgeslagen Geldersche reisje, en om als dan een' dag op het door u aangekocht Buitengoed door te brengen. Hare Mama was nu ook in zoo ver hersteld, dat zij het mede zou kunnen doen - en het plan zou dan zijn, dat haar Papa en Mama met mij in eene koets, en zij met Walraven in een fourgon de reis zouden maken. De Heer Walraven zou ook aan Koo schrijven, of die misschien gelegenheid had, en des te meer,

{==369==} {>>pagina-aanduiding<<}
om dat hij geloofde, dat hem de Klerk, eer hij met de kompagnieschap met den Heer van der Mei verder voortging, gaarne spreken zou. - Wij hebben wel aan Wimpje gedacht, maar wij vreezen, dat het Mevrouw Verschuur onaangenaam zijn zou, dat zij zoo even bij haar terug gekomen, haar nu weêr terstond zou verlaten. Ik stel mij van dit reisje zeer veel voor, te meer, daar ik niet dan in mijne jeugd die streken bezocht heb. - Het is om mijnen wil een weekje vervroegd, omdat het met de vacantie van mijn elèves, die met het midden van Augustus, zoo als Suse zich nog herinneren zal, eindigt, zoo best uitkomt.... want ik kan nog niet besluiten, de Klerk, schoon gij mij daartoe een' zeer duidelijken wenk geeft, om van mijn bedrijf af te zien. Althans, vind ik mij verpligt, om zoo veel mijne krachten toelaten, die elèves, welke ik thans heb, tot dien trap van volkomenheid te brengen, welke zij door derzelver onderscheiden aanleg en mijn onderwijs bereiken kunnen. Ik heb ook nog genoegzame krachten, en weet niet, waarom ik mij aan eene vervelende ledigheid zou overgeven, of zou ik dat doen, om dat gij, mijn lieve Neef! het geluk gehad hebt van zoo uitstekend uw fortuin te maken? Is het ook daarom beneden de waarde van uwe Tante, dat zij bezig blijft in het voortreffelijkst bedrijf, dat alleen door den hoogmoed van onkundige dwazen veracht wordt; in het vormen

{==370==} {>>pagina-aanduiding<<}
van de verstandelijke hoedanigheden, en, zoo veel het de gelegenheid toelaat, ook van de ligchamelijke bekwaamheden van jonge Dames, die eerlang, aan het hoofd van de aanzienlijkste familien in het vaderland, de Echtgenooten van Staatsmannen en Geleerden en de moeders van de aanzienlijkste Leden der Maatschappij worden moeten. Ik weet maar bij ondervinding al te wel, hoeveel daartoe vereischt wordt, en hoe zeer mijne krachten te kort schieten, om daaraan zoodanig te voldoen, als mijn pligt van mij afvordert. Evenwel begin ik te bespeuren, dat tot mijn bedrijf sommige jaren de beste zijn; en voor dat zekere gemelijkheid mij begint te overvallen, die toch dikwijls den klimmende jaren eigen is, hoop ik, dat ik eene Onder-mademoiselle zal aantreffen, die ik op kan leiden, om eenmaal mijne plaats te vervangen. Dan ja dan, zal ik, zoo tijd en omstandigheden zulks medebrengen, mij gaarn naar uw verlangen schikken en, zoo ik ooit eenige behoefte mogt hebben, die ik door mij zelve niet kon vervullen, gelooft dan, dat ik mij aan niemand eerder zal openbaren dan aan die, welke ik mijne dierbaarste vrienden acht. - Hoe Suse! had ik kunnen vermoeden, toen gij mijne elève waart, dat gij zoo spoedig de echtgenoot van mijn lieven Neef de Klerk zoudt worden, die zoo verbonden was aan zijn kantoor, dat hij naauwelijks om de twee jaren mij voor een paar dagen een

{==371==} {>>pagina-aanduiding<<}
bezoek kon geven.... Lieve kinderen! o laat mijn hart,...dat u moederlijk bemint, laat mij toe dat ik u zoo noem.... Gij weet beide, hoe hartelijk lief ik u heb; en 'er zijn geene zegeningen, die stervelingen gelukkig kunnen maken, welke ik niet bidde, dat God over u zal uitstorten. God weet alleen de dankbare gebeden, die ik aan Hem heb opgezonden; God en mijne binnenkamer alleen zijn getuige geweest van mijne gebeden en tranen: Hij geve, dat alle die wenschen vervuld mogen worden, welke met uw waarachtig heil bestaanbaar zijn.
Denkt niet, dierbare Vrienden! denkt niet, dat ik den aangenamen droom van genoegens, in welken ik mij u kan voorstellen, storen zal, dat zij verre, daar toe heb ik u veel te lief.... ik ken daartoe ook te veel het menschelijk hart. Ook ik ben zoo gelukkig geweest, als gij zijt.... maar de eerste jongeling, die mij beminde, en met welken ik, binnen weinige maanden, zeker gehuwd zou zijn..... (o nog, nog is mij de slag onvergeetbaar) kreeg een krankte en stierf - en met een veranderden alle die tooneelen van gedroomd geluk en zaligheid in rouw en droefheid. Ik wil uwe vreugde niet verbitteren door deze herinnering, neen! maar zoo zij strekt, om ze voor weinige oogenblikken te temperen, dan zal ik mijn oogmerk bereikt, geheel bereikt hebben. - Ja laat ik met eene rondborstigheid spreken, die gij aan eene moederlijke vriendin

{==372==} {>>pagina-aanduiding<<}
niet kwalijk nemen zult, niet kwalijk nemer kunt, niet kwalijk nemen moogt; hoe edel, hoe kiesch, hoe verheven uw beider gevoelen van de liefde is, geboren uit die zoo wenschelijke harmonie van verhevener neigingen, door den goeden Schepper der natuur, in de harten der menschen geplant, verbeeldt u niet, dat ook het persoonlijk behagen een klein aandeel heeft in de aangename gewaarwordingen, die gij in deze gelukkige oogenblikken ondervindt. - Uwe hartstogten zijn thans hoog opgewonden, en gestemd op den toon, waarbij de menschelijke zwakheid de hoogste maat van voorzigtigheid behoeft. Beide vol van het edelst gevoel der liefde - in de zaligste verrukkingen, die stervelingen kennen, zult gij wel doen met te bedenken, wanneer gij u in eenzaamheid bevindt, dat gij in het midden van dat streelend geluk ook door gevaren omringd wordt, gevaren van velerleijen aard, maar van geen grooter, dan die - ja ik moet het u zeggen, omdat gij mij zoo regt dierbaar zijt - waarin een zwak oogenblik van botgevierden hartstogt, met al de bekoorlijkheden van teederheid en liefde bekleed, u zou kunnen storten. - Bedenkt, dat 'er banden zijn, die door de wetten der maatschappij, bijna bij alle volkeren, heilig geacht worden - Bedenkt, zoo het mogelijk is, als gij begint te gevoelen, dat uwe hartstogt gevaarlijk zou kunnen worden, dat gij sterfelijk zijt - en - ik moet het u

{==373==} {>>pagina-aanduiding<<}
herinneren, schoon ik weet, hoe doordrongen gij van dat besef zijt - ik moet het u herinneren, omdat hooggestemde hartstogten de begrippen van den Godsdienst somtijds eenige oogenblikken doen verflaauwen, bedenkt toch, dat 'er een God is, die de reinheid des harten wil, - Scheurt u dan in die gevaarlijke oogenblikken uit elkanders armen - en begeeft u in het gezelschap der menschen. Misschien, ja ik geloof het; zelf is mijn raad voor twee zulke edele harten, als de uwe, min noodig, maar overtollig is zij niet - omdat gij menschen, omdat gij gevoelige en jonge menschen zijt. - Ik heb dezen brief met veel aandoening geschreven, en schoon ik zelf bij de lezing bespeur, dat dezelve daardoor verstrooider is dan ik gewoonlijk schrijf, zal ik hem zoo aan u toezenden, omdat hij met de bewegingen van mijn getroffen hart volkomen overeenstemt.
De Heer Elzevier heeft mij verzocht u te berigten, dat, zoo 'er geene belemmeringen opkomen, wij toekomenden Maandag van hier denken te vertrekken naar Utrecht, en den volgenden dag naar Arnhem. - Hij verzoekt u, dat gij in het Logement, waar gij uw verblijf houdt, kamers en al wat noodig is zult bespreken; en wij zullen dan van u wel vernemen, op welken dag gij ons het best op uw buitengoed verwachten kunt. Dat ik u daarmede ook geluk en genoegen toewensch, mijne vrienden, behoef ik niet te zeggen. o Hoe verlang

{==374==} {>>pagina-aanduiding<<}
ik, om u nu aan te treffen - en aan mijn hart te drukken - en mijne vurige wenschen te herhalen. - Vaarwel, lieve Neef! - dierbare Suse...! Ik ben als altijd

Uwe hartelijk genegene

Eleonora Gibbon.


{==375==} {>>pagina-aanduiding<<}

Twee honderd zeven en veertigste brief.

Mejuffr. Charlotte Elzevier aan Mejuffr. Susanna Bronkhorst.

Den Haag, 25 Julij.

Zeer Geliefde Vriendin!

Schoon gij reeds van uwe toekomende Tante Gibbon vernomen zult hebben, dat 'er zulk een belangrijke reis op til is, dat 'er zes paarden zullen moeten draven, om uwe aanstaande Tante, de familie van Elzevier, en de Heeren Walraven en Bronkhorst, de heerlijke landtooneelen van het gezonde Gelderland rond te rijden, en ik dan het genoegen ook hoop te hebben van de beminnelijke toekomende Mevrouw de Klerk te zien, wil ik toch nog, eer wij elkander ontmoeten een lettertje aan u schrijven. Als Ik dat eens deed, zeide de verstandige wolf in de fabel, toen hij de herders zeer smakelijk elkander op een schaap zag onthalen; als Ik eens zoo vlug Walraven gepakt had, als gij den Heer de Klerk, welk een bitter leven zou er dan niet door Madam Gibbon gemaakt zijn!... hoe zou ik

{==376==} {>>pagina-aanduiding<<}
misschien door u zelve zijn onderhouden geworden, en nu - nu gij hebt toch in alles welgedaan ... maar gij hebt mij, hoe wel gij dan ook moogt gedaan hebben, in een groot labijrinth gebragt gebragt... Uw toekomende Heer en Meester de Klerk zal van mij dan ook duchtig hebben, al is het op zijn eigen landgoed, dat hij uit zijn Westindischen overvloed gekocht heeft. Wat behoeft hij aan mijn' goeden Heer Walraven eene schilderij te geven van de onuitsprekelijke genoegens, die gijlieden daar gesmaakt en ondervonden hadt. Het ging met de Minnarij van Walraven voetje voor voetje, en dat mogt ik zoo gaarne zien; dan ontwikkelen zich de bekwaamheden en vooral de welsprekendheden van een' minnaar zoo al langzamerhand. Ik had geheel niet voorgenomen, om den Heer Walraven onverhoeds met mijne liefde te verschrikken. Zie ik zou hem die zoo stilletjes en zachtjes hebben laten ontwikkelen, als een roosje op onzen kouden grond. De Heer Walraven kwam dan met veel eerbied, maar toch met eene meer dan gewone vrijmoedigheid binnen, terwijl ik een stukje op mijn fortepiane zat te spelen. Ik hield mij over die verrassing wel niet boos, maar ook niet extra te vreden. ‘Mejuffrouw,’ zeide hij, ‘ik heb mij gehaast, en hoop, dat gij mij mijne gebruikte vrijheid mij niet kwalijk nemen zult, want ik heb eenen belangrijken brief van den Heer

{==377==} {>>pagina-aanduiding<<}
de Klerk, die eene zeer aangename tijding voor u behelzen zal....’ Nu rees ik op van mijn fortepiano, en ik verzocht Walraven, dat hij mij den brief dan maar voor zou lezen. De man was waarlijk bij vele van de passagies zeer aangedaan, en als ik den brief alleen gelezen had, zou ik het misschien ook geweest zijn, maar nu proeste ik tusschen beide van lagchen, - en toen hij den brief uit had, vroeg ik hem, of dat nu eene zoo kostelijke tijding was, dat ik 'er voor mij zelve althans niets dan schade en wel groote schade inzag, want dat ik nu mijne lieve Suse als vriendin wel voor de helft voor mij verloren achtte, daar ik meermalen gehoord had, dat de jeugdige vriendschap van twee vriendinnen meestal haar graf vindt in het huwelijk van een van beide. Ik kan niet zeggen, dat mijne aanmerking voor den Heer Walraven in den eersten opslag mij zeer opbeurend scheen, evenwel hij was 'er zoo niet over neêrgeslagen; of hij nam de vrijmoedigheid, om toen hij van den eersten schok een weinig zich hersteld had te zeggen: ‘Gij hebt gelijk, Lotje! - maar gij hebt de gelegenheid, om u van dat verlies te wreken, en u schadeloos te stellen...’ Hoe zeide ik ... waardoor zal ik eene vertrouwde vriendin, als Suse wedervinden? En Suse de Klerk zal voor mij Suse Bronkhorst niet zijn... ‘Lotje,’ ging hij voort, ‘gij weet, met welk eene teederheid ik u lief

{==378==} {>>pagina-aanduiding<<}
heb, - o is het van mij te hoogmoedig gedacht, indien ik mij verbeeld, dat gij misschien u eenigzins schadeloos zoudt kunnen stellen door aan de opregte wenschen van mijn hart gehoor te geven...’ Wel het is zeker heel hoogmoedig van u gedacht en gezegd, antwoordde ik, en daar aan twijfelt gij zelf niet, mijn Heer Walraven! maar weet gij welk, wat ik denk, dat u het geval van de Klerk zeer stout gemaakt heeft, en dat gij zoo maar gerust weg van de eene vriendin tot de andere besluit. o Die mannen! die mannen! wel beschouwd zijt gij allen toch van een' stouten en indringenden aard, de beste niet uitgezonderd - geeft men hun maar den vinger dan nemen zij de geheele hand... maar gij hebt de mijne juist nog niet, mijn Heer Walraven... De goede Heer vernieuwde al weder zijn dikwijls in brieven en zamenspraken herhaalde aanzoeken, die altijd toch per slot op het huwelijk neêrkomen. Nu dit weet gij bij ondervinding. - Ik geloof toch, dat ik met hem gelukkig zijn zal, want hij heeft zoo vele goede hoedanigheden, en zal misschien, als ik het wat te grof maak, met alle mannelijke achtbaarheid mij weder tot mijn pligt weten te brengen: en toch kan ik nog niet besluiten, om mij maar zoo op genade en ongenade over te geven. - Ja nu hebben wij zelfs een' wapenstilstand gesloten, dien ik mijn Papa en Mama verhaald heb, en deze zijn zoo veel als de guaranderende Mogendheden. Wilt

{==379==} {>>pagina-aanduiding<<}
gij dien wapenstilstand in forma weten, of zalik 'er u maar een uittreksel van geven. 1. Er zal geen schot over en weder gewisseld worden van nu tot het einde van een Geldersch reisje ... dat is, 'er zal geen woord van liefde of gewenschte wederliefde gewisseld worden, of ingevalle een der partijen het woord mogt breken, dan zal die den geheelen dag in de koets rijden ... of zoo wij in een logement of ergens anders zijn, op den verst mogelijken afstand van elkander aan tafel zitten enz. 2. Voor de Geldersche reis zullen wij beide, op aanraden van Papa de Verhandeling van de Vos over het Huwelijk, en op aanraden van Mama het Houwelijk van Vader Cats lezen. 3. Na het einde van die termijn, zal, zoo 'er dan geene vrede getroffen kan worden, de Heer Walraven vrijheid hebben, mits tweemaal vier en twintig uren voor het eerste schot te waarschuwen, om weder het zwaar geschut van zijne welsprekendheid aan te voeren. En dan zal het nog te bezien staan, of het hem gelukken zal, om bres te schieten. - Gij begrijpt, Suse! ik heb dit gedaan, om ten minste nog als een vrij mensch het Geldersche reisje te mogen doen. Ik verbeeld mij, dat andere de geheele reis één tête a tête zijn zou. - Wie weet, of ik wel iets van alle de fraaije gezigten zien zou, en of ik wel van de heerlijkheid van uw toekomend landgoed iets bij mijne te huiskomst weten zou: want eigenlijk ben ik, (maar zeg

{==380==} {>>pagina-aanduiding<<}
dit niet aan de Klerk....) Neen! neen! ik schrijf het u niet; want zulke verliefde Dames als gij zijt, hebben geene geheimen voor hunne aanstaanden, althans als het ook liefdegevalletjes betreft. Gij kunt misschien niet begrijpen, hoe verlegen Walraven met de gemaakte voorwaarden is, en hij heeft echter het niet durven wagen, om stormenderhand te ageren; dat ik hem ook volstrekt afraden zou, want hoe genegen ik hem ben, dan zou alles nog fout kunnen loopen... Papa heeft zich nog al met den wapenstilstand gediverteerd, maar Mama is niet voor zulke grappen. Ik heb nu al een brokje in Vader Cats zitten te lezen, in eene heel lieve en kleine editie; die heeft Mama mij zeker bezorgd, omdat ik zulk eene natuurlijke antipathie heb tegen Boeken in solio. Ik vind, dat die oude Heer nog al zoo wat van het menschelijk hart geweten heeft... 't Is wel langwijlig, hier en daar, maar 'er zijn toch heele keurige, en voor mij dan, hier en daar, zelfs aandoenlijke passagien in. Ik zou u ook raden, om het nu eens te lezen, maar gij zult in Velp niet zoo gemakkelijk een boek van Cats kunnen krijgen, als in Zeeland bij de boeren, die het naast den bijbel plaatsen, ja het zoo hoog schatten, dat sommigen, bij gebrek van een Bijbel, zich met het boek van Cats te vreden houden. - Maar als gij het hebt - lees dan bij voorbeeld, de Historie van Rozette en Galant, dat is waarlijk een aardig historietje, schoon het

{==381==} {>>pagina-aanduiding<<}
hier en daar in de bewoordingen wat al te duidelijk is, althans voor dezen beschaafden tijd, dat alle meisjes wel met aandacht - en zoo als Mama zegt - met toepassing - mogten lezen. - De Heer Walraven zit misschien op dit oogenblik aan de Verhandeling van de Vos over net Huwelijk te kluiven: gij begrijpt dat die en, dat nog meer zegt het Houwelijk van Vader Cats, moeten 'er beide binnen, of 'er komt niet van de Geldersche reis.
Maar nu eens badinage apart ... ik wensch u met al den ernst van mijn hart toch geluk ... en ook uw' braven de Klerk. Ik ben verrukt geweest over uwen laatsten brief, die weder nieuwe trekken van zijne edelmoedigheid aan den dag legt. 't Is waar hij is door zijn groot fortuin in staat tot het doen van groote weldaden, maar behalve dat helaas! alle lieden van groot fortuin, daartoe niet genegen zijn, ontbreekt het althans de meeste zelfs aan de geschikte wijze, om hunne weldaden te doen, en daar van heeft de Klerk dan zeer goed den slag. - Ik geloof zelf, dat al is de tortelduiven-tijd voorbij, dat gij zeer veel genoegen in uw huwelijk smaken zult. Hij heeft een levendigheid van aard, die in het tooneelstuk van het Huwelijk werking en beweging brengen zal. Ik mag niet verlangen dat het mijne juist met kunst- en vliegwerken zijn zal, omdat dit somtijds halsbrekende kunstjes zijn, maar ik hoop, dat mijn Wal-
{==382==} {>>pagina-aanduiding<<}
raven, als het 'er toekomen moet, geen zeer lange dialogues houden zal; want onder lange dialogues in komedien, al zijn zij dan ook nog zoo mooi, raak ik altijd aan het geeuwen. Gij ziet, lieve Suse! ik doe mijn best, om u ernstig te schrijven, en het wil toch niet.... Wie heeft daar anders de schuld van dan gij. Ik? zegt gij, ik?.... ja gij. - Omdat ik u in het verschiet de Bruid zie van een' verstandig en braaf man, nadat ik zoozeer gevreesd had, dat gij op zijn best de vrouw zoudt geworden zijn van eenen doortrapten en ondeugenden guit. Gij weet ik heb toch een' natuurlijken aanleg tot het vrolijke, en ... zoo als Mama zegt, wanneer het niet getemperd wordt, tot het baldadige. Evenwel dat laatste geef ik geheel niet gewonnen, dat begrijpt gij.
Maar hoe kunt gij u nog zoo kwellen over dat Saartje Lindenberg - zou dan dat ondeugend schepsel altijd uwe genoegens verbitteren. Moest zij zich op een der gelukkigste dagen van uw leven aan u nog vertoonen, om uw hart te schokken? Evenwel, waarom zal ik het voor u verbergen? - Hoe heeft het mij gestreeld; dat gij in uwen vollen luister, aan de zijde van eenen braven de Klerk, alle de listen en lagen van den slechten Kraaijestein en het nog slechter Saartje geheel ontworsteld, en gereed om het Landgoed op te rijden, waarvan nu uw toekomende Echtgenoot bezitter is, uwe vijandin, de vijandin van alles wat goed en edel is, en de

{==383==} {>>pagina-aanduiding<<}
schandvlek harer sekse als voor uwe voeten vernederd zaagt... Gij hebt welgedaan met den ongelukkigen Toby een aalmoes toe te reiken, maar ik geloof, dat ik 'er niet toe in staat zijn zou. Ik behoef nu mijn onderzoek niet ten baren aan zien voorttezetten. Zelfs zal ik hare Tante le Grand niet eens laten weten, in welk een' staat zij rondzwerft. -
Het deed mij regt plaisier, dat uw Papa Bronkhorst aan het herstellen is, gij zoudt het mij misschien kwalijk nemen, maar ik schreef bijkans, zoowel naar ligchaam als naar ziel. Ik voel toch, dat ik ook met hem nu nog bijkans niet regt verzoend ben.... maar ik zal, omdat ik weet, dat gij op dit punt wat teeder zijt, mij van alle aanmerkingen daaromtrent onthouden.... maar ik houd toch veel grooter, dat kunt gij mij niet kwalijk nemen, van die goede eenvoudige Lise. Zoo die meid niet gelukkig wordt, zou het jammer zijn; maar, schoon ik wel weet, dat een goed hart juist geen waarborg is voor het geluk, is het toch op zich zelf een geluk, dat te bezitten.
Behoef ik u nu wel te zeggen, dat ik reikhals naar den dag en het uur, dat wij op reis gaan. Eveneens als de kinderen, tel ik iederen dag, die begint, nog maar zooveel dagen, dan vangt onze Geldersche reis aan, en ik zal zoo gelukkig zijn, mijn lieve, mijne beste vriendin op het toppunt van geluk wedertevinden... Mama betuigt mij, dat zij ook zeer verlangende

{==384==} {>>pagina-aanduiding<<}
is, om u te zien, en verzoekt haar kompliment, gelijk ook Papa, aan u en aan uwen toekomenden Bruidegom. Ik voeg mij daar bij - en Walraven zou het zeker ook doen, maar hij weet gelukkig niet, dat ik schrijf. Vaarwel, mijn waarde! weinige dagen maar en ik omhels u bij uw' aanstaanden Echtgenoot op uw toekomend Buitengoed. Adieu, mijn liefste!

Uw hartelijk genegen Vriendin

Charlotte Elzevier.


{==385==} {>>pagina-aanduiding<<}

Twee honderd acht en veertigste brief.

De Heer Cornelis de Klerk aan Madam Eleonora Gibbon.

Velp, 28 Julij.

Waarde Tante!

Schoon mijne lieve Suse en ik uwe komst eerstdaags te gemoet zien, begeert zij, dat ik uwen brief, waarin gij ons zoo hartelijk, zoo moederlijk geluk wenscht, terstond beantwoorden zal. Zij was verrukt over het opregt genoegen, dat gij ons betuigde ... Ik schrijf dezen zittende aan de zijde van mijne Suse, in een' aangenamen ochtendstond, die gevolgd is op een' nacht, waar in het verschrikkelijk gedonderd heeft. Uit uw' brief zijn wij nog meer dan ooit overtuigd van de opregte liefde, die gij ons toedraagt, door den raad der vriendschap, die gij met zoo veel nadruk en welmeenendheid ons geeft... onze harten gevoelen, in volle kracht, met hoeveel reden gij ons de lessen der voorzigtigheid en van den Godsdienst aanbeveelt. - Geloof, waarde Tante, dat alle uwe raadgevingen bij ons als eene soort van Godspraken

{==386==} {>>pagina-aanduiding<<}
zijn: mijne dierbare Suse hoort in dezelve de stem der belanglooste vriendschap en ik die van eene overledene moeder, welker plaatsbekleedster ik u acht, en naar welke gij zoo veel zweemt, zoowel in gelaat als karakter.
Ik kan u niet uitdrukken, welk eene vreugd mij het berigt veroorzaakt heeft, dat wij u benevens de familie van Elzevier den Heer Walraven en Koo hier eerstdaags te wachten hebben. - Gelief vooral aan de familie van Elzevier te zeggen, dat wij de toegeeflijkheid van vrienden noodig hebben, omdat het voor Suse onmogelijk zijn zal, in dien korten tijd eenigen toestel te maken. Evenwel het zal ook haar minder om de kostbaarheid en pracht der aanrigting, dan om het gul gezelscháp, en voornamelijk om den geheelen aanleg der plaats te doen zijn. - Iets is 'er in uwen brief, dat ons zeer getroffen heeft, uw besluit namelijk, om nog eenigen tijd in den Haag te blijven, alleen om die elèves welke uwe zorg zijn aanbevolen tot een' zekeren trap van volkomenheid te brengen, eer gij besluiten kunt, om die rust te gaan genieten, welke gij door een nuttig en werkzaam leven verdiend hebt. Wij vreezen, dat gij, omdat gij 'er een gewetenszaak van maakt, 'er niet ligt van zult af te brengen zijn. - Hoe hadden wij ons reeds gevleid, dat gij op ons buiten uw intrek zoudt genomen, en dus met ons eene familie uitgemaakt hebben. Van u verstoken te zijn zal voor

{==387==} {>>pagina-aanduiding<<}
ons inderdaad een wezenlijke vermindering van genoegens wezen. Maar Suse zegt, dat zij, hoe onaangenaam haar uw gemis vallen zal, tegen den wensch van haar hart aan, uw besluit moet billijken, en dat ons dus niets zal overschieten, dan om meermalen dan anders in den Haag te zijn, en u te verzoeken, dat gij al den tijd, welken uwe elèves vacantie hebben, nergens anders dan bij ons zult doorbrengen....

29 Julij.

Zooverre was ik gevorderd met schrijven, toen onze rust onverwacht gestoord werd, daar zich de Tuinman van het Buiten met veel drift liet aanmelden... Hij was van een kind vergezeld, en kwam bijna eerder dan de meid hem vrijheid gegeven had, met dat kind op de armen binnen stuiven... ‘Mijn Heer en Mevrouw!’ riep hij ... ‘Tante Bronkhorst ... Tante Bronkhorst!’ riep het kind, dat hij op de armen had, en dat zijne armpjes naar Suse uitstrekte, daar ik het oogenblikkelijk voor Toby herkende ... dien wij aan het hek gesproken hadden... Ik zag, dat de Tuinman zeer ontsteld was, gelijk 'er ook het kind ellendig gehavend uitzag.... Ga zitten, zeî ik tegen hem - en ver-
{==388==} {>>pagina-aanduiding<<}
haal mij, wat 'er gebeurd is ... zoodra hij den jongen op den grond gezet had, liep hij naar Suse toe, zeggende - ‘Tante Bronkhorst ... Maatje is dood - ach mijn Maatje is dood’ - Suse schrikte geweldig op dit zeggen en vroeg met eene bevende stem: ‘Hoe Toby is uw Maatje dood....’ ‘ja Mevrouw!’ zeide de Tuinman - ‘wij hebben eene historie gehad, die ik, al word ik honderd jaren oud, niet vergeten zal....’ ‘Verhaal toch’ zeide Suse, (en ik had ondertusschen gezorgd, dat 'er water bij de hand was gekomen....) ‘ik ben doodelijk ontsteld. - Verhaal toch...’ ‘Mijne vrouw en ik en mijne twee kinderen,’ zoo begon de Tuinman, ‘zaten aan het ontbijt, toen onze buurman de boer uit den Gouden Engel, met groot gestommel kwam binnen loopen. “Haast jelui... je moet eens met mij naar die breede sloot, die aan den zuidkant van het buiten is, daar is het niet goed - ik geloof, dat daar een kind in 't water ligt, althans mijn Piet heeft 'er een hoedje in zien
drijven.” Ik was 'er dan wat handig bij, Mijn Heer! en wij vlogen zamen naar die breede sloot. - En nadat mij Piet de plaats naauwkeurig had gewezen, waar hij de hoed had opgevischt, zag ik, dat 'er een kinderhandje even bij den wal uitstak... oogenblikkelijk sprong ik hals over hoofd in het water, en ik haalde

{==389==} {>>pagina-aanduiding<<}
'er dit knaapje uit... Hij had wel het voorkomen van dood te zijn, maar Teunis de Boer uit den Gouden Engel zel, “dat kind kon nog wel leven in zijn, laten wij het maar meê naar mijn huis nemen” - zoo gezegd zoo gedaan - de vrouw van Teunis keek wel wat benaauwd, dat wij met zoo een lijkje daar kwamen aandragen, maar daar gaven wij nu niet veel om. Teunis blies oogenblikkelijk den jongen met brandewijn in zijn' neus, en ik zocht een' harden borstel; een ander trok zijn kousen uit, toen schuijerde ik hem onder de voetjes - en waarlijk 'er kwam spoedig weêr beweging in het kind - hij deed zijn oogjes open, en begon ijsselijk te schreeuwen - en raakte met verlof een groote menigte slijk en water kwijt.... Toen hij na een uur worstelen weêr geheel bekomen was, vroegen wij hem, wie hij was.., hij zeide, dat hij Toby heette, wij vroegen hem, waar zijn moeder was ... en wij konden niet anders uit hem krijgen, dan “Maatje is ook in het water - Maatje is ook in het water...”’ Toby brak dit weder af met te zeggen... ‘Maatje is dood, Tante Bronkhorst! - Maatje was met mij in de sloot gevallen...’ De tuinman ging nu voort. ‘Wij kregen nu erg in het geen het jongetje zeî, en wij gingen weêr naar de plaats toe, waar wij het kind hadden opgehaald ... en liepen dezelve met alle naauwkeurig-
{==390==} {>>pagina-aanduiding<<}
heid langs, tot dat wij bij een' elzenboom kwamen, en daar ... ja Mevrouw! gij ontstelt, maar wij ontstelden 'er dan ook danig van, daar zagen wij een wit kleed even langs het water ... en toen wij het naar ons trokken, vonden wij het lijk van eene jonge vrouw - wij haalden 'er haar terstond uit, en droegen haar al mede naar het huis van Teunis ... mijn vrouw ontkleedde haar terstond, en Teunis, dien het met dit
kind zoo wel gelukt was, begon ook te ondernemen, om dit mensch weêr bij te brengen. Maar ik begreep, dat dit mensch 'er zoo veel langer in gelegen had, als het kind ... en dat het niet zoo gemakkelijk gaan zou om haar bij te brengen... Ik stuurde daarom Piet met een paard en chais om een Doctor en Chirurgijn naar Arnhem... Wij bleven al zoo voortsukkelen, en alles, wat wij deden, was te vergeefsch. - Dat jongetje jammerde en schreeuwde ijsselijk - hij trok gedurig aan de handen van de vrouw en riep, “Maatje! Maatje! word toch wakker...” De Doctor en Chirurgijn kwamen heel spoedig - en deze hadden nog heel andere middelen, dan wij, en hebben wel drie a vier uren met haar bezig geweest... maar het leven was 'er uit... Ondertusschen had Teunis kennis van het geval aan het geregt gegeven... en ook omtrent de kleederen, die mijn vrouw het lijk had uitgetrokken - een beurs met

{==391==} {>>pagina-aanduiding<<}
geld - en een klein brievetaschje... Zij openden dat, en vonden 'er een' verzegelden brief in, met het opschrift aan Mejuffr. Susanna Bronkhorst te Velp ten huize van haar Papa F. Bronkhorst - zoo als ik dien naam hoorde, kwam mij te binnen, dat ik laatst gehoord had, dat daar op het dorp zoo een Heer van Amsterdam woonde - ook wist 'er een van de schepens wat van.... Zie de brief, door dat hij in die brieventasch geweest is, is niet eens door en door nat geworden...’ ‘o Goede Hemel! riep Suse uit, mijn lieve de Klerk ... ik beef, om dien brief aan te vatten...’ ‘Nu heb ik verstaan,’ zeide de Tuinman verder, ‘dat UE. de Mevrouw was, die ik de eer gehad heb van met u, mijn Heer! op het Buiten te zien, en die deze brief behoort.’ - ‘Arm kind,’ zeide Suse - ‘blijf bij mij Toby....’ ‘Nu,’ vervolgde de Tuinman, ‘zal het geregt order moeten geven, tot hare begrafenis. Het moet een heel mooi mensch geweest zijn in haar leven, maar zij ziet 'er nu afgrijsselijk uit....’ Laat maar na, zeide ik met daarvan een beschrijving te geven ... ik zal zoo terstond bij u komen, om het lijk te zien ... en zeg, dat de Doctor en Chirurgijn daar zoolang blijven, dat ik hun hunne moeite en tijdverzuim vergoeden zal... Laten zij toch nog niet ophouden met hunne pogingen, of 'er misschien nog een vonk-
{==392==} {>>pagina-aanduiding<<}
je leven in schuilen mogt... ‘En waar moeten wij met dat kind heen?’ vroeg hij. ‘Laat dat kind, “zeide Suse,” “voor als nog maar bij mij - schrei zoo bitter niet, Toby! - gij zijt immers bij Tante Bronkhorst ... “maar mijn Maatje is dood Tante!’ riep hij - en hij kuste de handen van Suse...
Nadat de Tuinman vertrokken was, - en ik order gegeven had, dat mijn rijpaard voor de deur zou gebragt worden, gaf ik den brief, die in de portefeuille van Saartje Lindenberg gevonden was, aan Suse. - Hoe akelig zij zich ook den inhoud van denzelven zich voorstelde, begeerde zij, dat ik hem openen zou. Maar voor dat ik hem haar voorlas, zond ik Toby weg, onder voorwendsel, dat Papa, die in een ander vertrek was, hem op het een of ander onthalen zou - en dat Tante Bronkhorst hem andere kleederen zou laten aantrekken, door de boerin naast de deur. - Om u een regt denkbeeld te geven van de ontroering, die mijne Suse gevoelen moest, zal ik u een afschrift van den Brief zenden. Suse was naauwelijks in staat om denzelven aan te hooren, en ik verzocht Papa Bronkhorst, om haar gezelschap te houden tot mijne terugkomst... Mijn paard was ondertusschen gehaald en voorgekomen. Ik reed spoorslags naar het huis van mijnen Tuinman, die mij de bewuste herberg wees. Ik vond daar de Doctor en Chirurgijn nog aanhoudend bezig met de uiterste pogingen der

{==393==} {>>pagina-aanduiding<<}
kunst, om de drenkeling tot het leven te herroepen. Zij hielden nog een lange wijl op mijn verzoek met die akelige bezigheid aan - maar alles vergeefs. - Ik had nooit dan eenige dagen geleden op een' afstand Saartje Lindenberg gezien - en toen maar voor een oogenblik... Hoe Tante! zal ik u de gewaarwordingen beschrijven, die ik gevoelde, toen ik het zielloos overschot beschouwde van dat rampzalig slagtoffer van zinnelijken lust, dat eindelijk door wanhoop, vervoerd - na alle zedelijkheid uitgeschud, alle beginselen vaarwel gezegd te hebben, als eene zelfmoordenares gestorven is! - Ik gaf order aan den herbergier, om het lijk eenvoudig, en in stilte op het naaste Kerkhof na drie dagen voor mijne rekening te doen begraven, zoodra de Regering van het Dorp daartoe vrijheid gegeven heeft. - Ik keerde eesrt tegen den avond terug tot Suse, die mij vol bekommering zat te wachten; en zich nog met de hoop vleide, of misschien het levensbeginsel in haar zoo als in haar kind was opgewekt... ‘Zij is dan dood - zeker dood’ - zeide zij... ‘o die ongelukkige - was zij bij mij gekomen... ik zou haar immers niet hebben verstooten...’ - Ik ben hier dezen nacht gebleven... en heb bij den kleinen Toby uit voorzorg gewaakt... Suse heeft nog niet vast besloten, wat met dit kind te doen ... maar zij helt over om het onder ons opzigt te laten

{==394==} {>>pagina-aanduiding<<}
opvoeden... ‘Ben ik niet,’ zeide zij, ‘de erfgenaam van Kraaijestein - en heeft 'er dit kind naar de wetten der natuur niet meer aanspraak op dan ik?’ - Nog heeft mij Suse verzocht, dat gij aan Madam le Grand in de Hoogstraat te Rotterdam, de Tante van Saartje Lindenberg zoo voorzigtig mogelijk van het geval kennis geven zult ... - gij begrijpt, dat mijn geest niet gestemd is, om den brief in den aangenamen toon, waarin dezelve begonnen werd, te voleindigen. - Genoeg ... gij weet, dat gij ons met de overige vrienden zeer welkom zijn zult - en daar ik nog heden naar Nymegen moet om eene bijzondere affaire, eindig ik dezen, met den groet van mijne lieve Suse - en van haren Papa - daar zij zooveel mogelijk den onschuldigen jongen zoekt op te beuren, en daarom geen' tijd heeft, om hier eenige regels bij te voegen - zij wenscht, dat gij ook dezen aan Lotje zult laten lezen, alsmede de kopij van den ijsselijken brief van Saartje - Vaarwel! lieve Tante! Ik ben met alle achting

Uw Dv. Dr. en Neef

C. de Klerk.


{==395==} {>>pagina-aanduiding<<}

Twee honderd negen en veertigste brief.

Mejuffr. Sara Lindenberg aan Mejuffr. Susanna Bronkhorst.

29 Julij 's Nachts ten 2 uren.

Ja, Mejuffrouw Bronkhorst! - ik wil - ik zal dan aan u schrijven.... Ik ben in eene ellendige hut gevlugt met Toby, die bang was voor het onweêr, dat rondom mij brult. - Ik wil aan u schrijven in den laatsten nacht van mijn leven, want daar ik door het noodlot zooverre geslingerd ben, dat ik mijn' armen Toby aan het brood zie knagen, dat ik hem gekocht heb uit de aalmoes, die ik hem door uwe handen heb zien toewerpen.... Het is nacht - ijsselijk, stikdonker. - Waar zijn de verschrikkelijke bliksems, welke nog zoo even de wolken verlichtten? - O neen! het onweder zwijgt, alleen om den nacht nog akeliger voor mij te maken.... Toby, Toby, valt in slaap met den bedelbrok, dien hij van u ontving, in zijne handen.... Ja slaap, ja slaap onnoozele, het is de laatste slaap voor uwen dood. - Denk niet, Mejuffrouw! denk niet,

{==396==} {>>pagina-aanduiding<<}
dat ik langer de schande, die ik ondergaan heb, zal overleven.... Neen! de dood - de dood - alleen de vernietiging kan een einde maken aan de ellenden van eene vrouw, die gij vervloekt.... O hoe zweeft mij uw beeld voor oogen, daar gij met die fiere houding - rijk gekleed - den weg, mogelijk naar het Buitengoed, dat gij voor het geld van Kraaijestein gekocht hebt, inslaat. Daar, daar zag ik u door mijn Toby, door het kind van Kraaijestein bedelende naloopen, ja u nog hem als tot een afkoop uwe beurs toewerpen - en een vernederenden blik slaan op mij ellendige, aan den gemeenen weg, als een bedelares liggende! ... - Neen! neen! Mejuffrouw! dat genoegen zal uw trotsch hart niet weder gevoelen. Waarom reedt gij niet met uw paard over mijn ligchaam heen; dat zou mij minder het hart verpletterd hebben, dan door uwe hand een' bedelpenning aan mijn' jongen te zien geven.... Gij hebt gezegepraald. Gij, gij zijt de bezitster geworden van het goed van Kraaijestein, die mij eerst bedorven heeft, en mij geheel vergeten ... mij vergeten en zijn Toby - zijn eigen vleesch en bloed. - Ja! ja! zelfs bij het flaauwe schijnsel van mijne lamp ontdek ik in het slapende gezigt van dien knaap de trekken van zijnen vader. Maar gij zult die niet weder zien, Mejuffrouw! Hij zal sterven, hij zal met mij sterven. Ik heb reeds de plaats uitgekozen, waar ik mij aan nieuwe

{==397==} {>>pagina-aanduiding<<}
slagen van het noodlot onttrekken zal. Sedert dat ik u gezien heb, heeft geen slaap mijne oogleden toegedrukt.... 't Is of mijne hersens in mijn hoofd koken.... Het noodlot heeft wonderbaar met ons beide gespeeld. - O toen, toen gij mij als Mevrouw Meadows hebt leeren kennen ... toen lachten mij nog de bekoorlijkste uitzigten aan. - Ja toen, toen voorspelde mij de hoop dat, wanneer gij tot mijn peil gezonken waart - gij zoo min, als ik, de bestendige liefde van Kraaijestein tot u zoudt hebben kunnen trekken. Ik hoopte dan eene zuster - een deelgenoot in mijn lot te hebben ... maar 't is mij mislukt ... en gij hebt mijnen ouden minnaar zoo weten te betooveren, dat hij u tot zijne erfgename van alle zijne goederen gemaakt heeft. - Gij weet - gij weet alles van mijne lotgevallen. Zeker heeft Kraaijestein u alles verhaald - alles - alles, wat ik aan hem heb opgeofferd - hoe ik hem in alles - in alles heb ten dienste gestaan - hoe ik alle pogingen aangewend heb, om ook u onder het getal van zijne slagtoffers te brengen.... Mijn hart is toegeschroeid voor berouw - en het noodlot, dat mij zoo terstond in de kolk der vernietiging met mijn rampzalig kind storten zal, zal een einde maken aan het leven van eene moeder en een' zoon zonder waarde.... Gij zult mij, als gij mijn' dood hoort, vervloeken... en ik verdien uw' vloek ... ik verdien den vloek van alles, wat groot, wat

{==398==} {>>pagina-aanduiding<<}
beminnelijk, wat goed is ... o waarom, waarom! heb ik de pen aan u opgevat.... Angsten - doodelijke angsten kwellen mij - en ik zie vergeefs in het rond, of ik nog eene daad bedrijven kan, waarom ik uwe vervloeking niet verdienen zou.... Zelfs op den rand der vernietiging in het uur, dat niet ten einde zijn zal, of ik zal niet meer bestaan, want ik zie reeds een' blik van den graauwen morgenstond aan den hemel, zelfs op dat oogenblik hijgt nog mijn hart, om de vervloeking, die mij drukt, af te keeren ... ik wenschte - ja ik rampzalige wenschte nog ... dat 'er ten minste iets ... maar wat raakt het mij, als ik straks met Toby door den dood voor eeuwig bedolven ben ... en echter ... o 't is of mijn hart verscheurd wordt. - Zie, zie in welk eene ijsselijke verwarring ik ben. - Tusschen beide, tusschen beide ontvalt de pen mijne vingers.... - O waarom ... waarom ... heb ik dezen aan u begonnen. - Ja! ja! - daar rijst eene gedachte in mijnen geest op.... Ik wil u nog iets doen weten, waarin gij het hoogste belang stelt ... en, door u dat mede te deelen ... ja! ja! ... daardoor zal ik toch geruster ... kunnen sterven.... Waarom? waarom? zal ik den staat der vernietiging geruster kunnen ingaan? ... o de onzekerheid ... de onzekerheid ... waarom toch ... o, verschoon de verwarring, waarin ik u schrijf.... Denk, denk, dat ik over een half uur niet meer zijn

{==399==} {>>pagina-aanduiding<<}
zal ... waarom toch reikhals ik, om door u als ik niet meer zijn zal, misschien, misschien beklaagd te worden.... Gij moet weten, wat mij in dit laatste oogenblik van mijn leven nog angstig op mijn hart drukt.... Ik, Mejuffrouw! ik ben het geweest, die de vriendschapsbreuk tusschen u en Juffr. Elzevier bewerkt heb. - De oude Madam Gibbon liet dat papier, waarop Lotje haar iets geheims mededeelde, buiten haar weten op den grond vallen - ik zette 'er mijn' voet op, en wist, daar zij weggeroepen werd, het magtig te worden. - Ik bezorgde het aan den Heer Kraaijestein. - Dus nu weet gij, hetgeen ik, ik alleen u kon zeggen ... en ... hoe snood gij mij houden moogt ... ik kon niet sterven, met de gedachte, dat ik het was, die den twistappel opgeworpen had tusschen de twee grootste vriendinnen. - Ik heb den twistappel nu weggenomen... Ja ... Mejuffrouw! ik had dien opgeworpen ... maar ik heb hem nu ook weggenomen. - Waarom - waarom toch ben ik nu geruster.... O gij zult mij immers nu niet geheel vervloeken.... Ja, Mejuffrouw! 'er zijn meer oogenblikken geweest, dat ik op het punt gestaan heb, om u die ontdekking te doen. - Nu ... nu weet gij dat geheim, waarmede ik niet kon sterven.... Ik ben nu gereed. - Toby ... Toby - begint zich uit te rekken ... en de treurige morgenstond is genoeg aangebroken, om mij den weg

{==400==} {>>pagina-aanduiding<<}
te wijzen naar ons graf....... Graf ... vernietiging ... o ... o ... zoo ... zoo ik eens gedoold had. - Zoo 'er na den dood ... neen! neen! -
Ik kan, ik wil dezen brief niet overlezen ... alles, alles wordt zwart en akelig rondom mij.... Dood - verderf - ik kan niet meer schrijven. - Vaarwel en beklaag de rampzalige

Sara Lindenberg.


{==401==} {>>pagina-aanduiding<<}

Twee honderd vijftigste brief.

Mejuffr. Susanna Bronkhorst aan Mejuffr. Wilhelmina Bronkhorst.

Velp, 6 Augustus.

Hartelijk Geliefde Zuster!

Lise heeft mij uwe groetenis gebragt, daar zij uit de Beverwijk komende u bij Mevrouw Verschuur een kort bezoek gegeven had. Zij heeft mij gezegd, dat gij, toen gij haar een klein einde den weg opbragt, hadt te kennen gegeven, dat het u leed deed, dat gij niet door mij verzocht waart, om het partijtje bij te wonen op het Buitengoed Heiderijk, door de Klerk aangekocht. Gij hadt het van broêr Koo vernomen, maar gij begreept, dat ik het u niet gevraagd had, omdat wanneer gij het aannaamt, dit misschien aan Mevrouw Verschuur onaangenaam wezen zou. - En gij hebt mij wel begrepen, Wimpje! Het heeft mij zelf genoeg gekost, en ik weet geen beter middel, om u dat gemis eenigzins te vergoeden, dan door u, daar gij toch aan Lise ook gezegd hadt, dat gij niet hoopte, dat ik u met schrijven geheel vergeten zou,

{==402==} {>>pagina-aanduiding<<}
eene schets te geven van het genoegen, dat wij gesmaakt hebben op den dag, toen ik mij geheel in den kring mijner bloedverwanten en vrienden aan de zijde van mijn' de Klerk, zoo gelukkig zag, als een mensch op aarde zijn kan. Ik had dan voor eergisteren een' brief ontvangen van den Heer Elzevier, die mij met eenige regels uit Utrecht meldde, dat men den dag van gisteren bepaald had, om de Klerk en mij op Heiderijk een bezoek te geven. Daar ik reeds te voren van het bezoek onderrigt was, zonder evenwel den bepaalden dag te weten, had ik op het Buitengoed twee vertrekken doen in gereedheid brengen. - Ik moet u echter vooraf nog zeggen, dat mijn genoegen even te voren vrij wat gestremd was, door dat het ongelukkige Saartje Lindenberg, waarvan ik u zoo veel verteld heb, toen gij te Parijs waart, zich in de nabuurschap van het Buitenverblijf, in eene sloot van het leven beroofd had. - Zij had het ook gepoogd haar kind, haar Toby, te doen; maar die is nog behouden - en ik heb hem tot mij genomen. De lieve onnoozele, die wel haast zijne moeder vergeten zal, zit, terwijl ik dezen schrijf, met bloemen een schaapje te bestrooijen, dat zijn andere handje uit vriendschap lekt.... O lieve Wimpje! ik zal 'er mij een' pligt van maken, om, zoo veel mijne krachten toelaten, dat lief kind, waarin ik een' aanleg tot een groot man meen te bespeuren, ten

{==403==} {>>pagina-aanduiding<<}
minste tot een goed mensch te vormen ... - maar stappen wij hier van af. - God zij de ongelukkige afgedwaalde - rampzalig gestorvene - genadig! -
De avond, voor dat ik de Hollandsche vrienden kreeg, was mij bijzonder aangenaam, door de komst van Lise, welke ik had geschreven, dat zij kon komen als zij verkoos, en dat zij bij voorkeus, zoolang het haar geviel, mijne dienstbode zijn zou. Zij was zeer aangedaan, want gij kent hare goedhartigheid, toen zij mij zag.... De blijdschap straalde haar de oogen uit. Zij kon zich niet bedwingen om mij om den hals te vallen en te kussen. Zij dacht, dat zij misschien zich te gemeenzaam had aangesteld ... maar ik verzekerde haar, dat, schoon de omstandigheden haar in dien rang geplaatst hadden, dat zij een dienstbode was, ik haar hoog schatte, als eene vriendin. De Klerk was 'er bij, toen zij kwam, en zeide: ‘Zijt gerust, Lise! gij ziet 'er zoo knap uit, dat gij niet altijd dienstbode blijven zult. Als 'er eens een fiksch jonkman om u komt, zullen wij u bewijzen, dat wij uwe vrienden zijn.’ Reeds vroegtijdig reed ik den volgenden dag (gisteren namelijk) in een birouche met de Klerk, Papa Bronkhorst, Lise en den kleinen Toby naar Heiderijk. - Alles vond ik in eene goede orde, zoo het vertrek, waar ik de vrienden wilde opwachten, als dat waar wij zouden dinéren. Wij plaat-
{==404==} {>>pagina-aanduiding<<}
sten ons op een' kleinen afstand van het huis onder een' ouden schaduwrijken eik, waar wij even op den gemeenen weg kunnen zien - en na een uur wachtens - zag ik twee rijtuigen - het eene een fourgon - en het andere eene koets met vier paarden..... Ik juichte van vreugde: daar zijn zij - daar zijn zij - en met de Klerk vloog ik de rijtuigen te gemoet.... Walraven sprong oogenblikkelijk uit de fourgon en mijn lieve Lotje liet hem naauwelijks den tijd, om haar uit dezelve te helpen - Broêr Koo - de Heer Elzevier en Mevrouw -
en Madam Gibbon kwamen ook wel ras uit de koets, en allen, tot Mevrouw Elzevier waren te veel ontroerd, om in het eerst veel te spreken.... Wij hadden wel eenige moeite gehad, om Papa te bewegen, om mede te gaan, daar hij om het laatst gebeurde zeer menschenschuw geworden is, maar de Klerk, voor wien hij eene onbepaalde hoogachting heeft opgevat, had hem weten over te halen ... en de oude Heer Elzevier ging, duidelijk ziende, dat Papa wat huiverig was, terstond naar hem toe, en wikkelde hem, op zijnen gewonen vriendelijken en gullen trant, in een gemeenzaam gesprek, en bragt dus ook dezen in eene zoo gunstig mogelijke luim.
Na dat het gezelschap zich eenigzins ververscht had, gingen wij een gedeelte van de plaats bezigtigen. Gij begrijpt, dat ik mij nu eens met Madam Gibbon, dan met Mevrouw

{==405==} {>>pagina-aanduiding<<}
Elzevier, maar bovenal ook met mijn Lotje bezig hield. Wij waren zoo al pratende wat achteruit geraakt - en toen nam zij de gelegenheid waar, om mij over een teeder onderwerp te onderhouden. ‘Nu,’ zeide zij, ‘is het door den brief, die het ondeugend schepsel in het laatste uur van haar leven geschreven heeft, toch geheel uitgekomen, door wie het onschuldig bijvoegsel op mijn' brief aan Madam Gibbon in de handen van Kraaijestein gevallen is.... Gij zijt immers nu ten volle van mijne onschuld overtuigd?’ ... Ten volle - zeide ik, ten volle ... en ik hoop, dat gij mij vergeven hebt, alle mijne verdenkingen, die u zooveel smart hebben veroorzaakt.... Lotje zeide, ‘Nu ik maar geregtvaardigd, ten volle geregtvaardigd ben, zijn zij vergeten....’ Ik zal die nooit vergeten, antwoordde ik, want ik tel ze onder de misdaden, die ik tegen de heiligste vriendschap, die ik niet had mogen verdenken, gepleegd heb.... En misschien, Lotje! dat ik mij alles nog minder had aangetrokken, zoo ik niet gevoeld had, wat het mij kostte, om Kraaijestein met al zijne gebreken niet lief te hebben. - ‘Geen woord 'er meêr over,’ zeide Lotje, - ‘nu, nu heeft onze vriendschap voor zulke schokken niet te vreezen.’
Wij waren weder bij het gezelschap - daar

{==406==} {>>pagina-aanduiding<<}
de Klerk en Walraven ons reeds kwamen opzoeken, om dat zij meenden, dat wij misschien een weinigje verdwaald waren. De Klerk vroeg aan Lotje, hoe het met den getroffen wapenstilstand ging, zijnde eene afspraak tusschen hen gemaakt, om op de geheele reis geen woord van liefde te reppen. - ‘Spreek 'er mij niet van,’ zeide Lotje, ‘Walraven heeft hem meer dan twintigmaal geschonden - 'er schijnen toch zekere zaken te zijn, waaromtrent zelfs lieden, die anders alles zwaar nemen, zich vrij wat veroorloven.’ ... De Klerk en ik spoedden ons vooruit en wij zaten nu in den aangenaamsten vriendenkring nog wat uit te rusten, om straks met zooveel te meêr genoegen aan den eenvoudigen landmaaltijd te beginnen.... Ik stond met de Klerk over het raam, dat tusschen de groote laan en den gemeenen weg uitziet.... Verwachten wij nog een gast, zeide ik, zoo lagchende; 't is of een jong Heer de plaats komt oprijden.... ‘'t Zal misschien iets zijn, dat nog uit de stad komen moet,’ zeide de Klerk, en wist mij zoo van het raam te krijgen - ik raakte met Madam Gibbon en Mevrouw Elzevier in gesprek, en vergat, het geen ik meende gezien te hebben.... 'Er werd eenige minuten daarna gescheld - en Lise, die de deur opengedaan had, kwam met eene kleur op het gezigt

{==407==} {>>pagina-aanduiding<<}
in de kamer terug ... en wenkte de Klerk. Zij luisterde hem iets in - en oogenblik verliet hij het vertrek ... maar kwam weinige oogenblikken daarna met een welgekleed jong Heer terug, dien ik het eerst oogenblik niet herkende.... ‘Mag ik,’ zeide de Klerk, ‘nog een gast aan het gezelschap presenteren ... hij is een weinig beschroomd....’ En nu zag ik, dat het niemand anders was, dan onze broêr Bram.... Hij kwam naar mij toe ... ‘Zuster Suse,’ zeide hij ... ‘indien ...’ ‘Hoe,’ vroeg Papa, ‘zijt gij van den dienst af.... Hoe zijt 'er afgekomen? ... ‘O,’ zeide ik, ‘de Klerk! de Klerk! ik begrijp nu alles ... uwe verhaaste reis naar Nijmegen, waar u eene affaire van belang heen riep ...’ ‘Ja, zuster Suse!’ zeide Abraham, ‘gij hebt het geraden....’ ‘Laten wij,’ zeide de Klerk, ‘daarvan nu niet spreken ... ik zal mij maar verheugen, als mijn gast aan het gezelschap niet onwellekom is.’ - Ik zag, dat hij bij alle vrij wellekom was. Alleen merkte ik, dat Koo niet zeer opgeruimd zag, en ik maakte daar de Klerk opmerkzaam op - ‘Geen zwarigheid,’ zeide hij, ‘Koo zal, eer hij van hier vertrekt, wel in eene betere luim raken. Ik wil u mijn voornemen maar zeggen. Ik zal heden avond Papa, Koo en Bram apart vragen - en voorslaan, om op nieuw het kantoor onder firma van Bronk-
{==408==} {>>pagina-aanduiding<<}
horst en Steenmeijer te beginnen. Met den Boekhouder Godefried heb ik daartoe reeds alle schikkingen gemaakt....’ O zuster Wimpje! gij kunt u geen denkbeeld maken van de
edelheid van het karakter van de Klerk; en gij zult u dus niet verwonderen, dat ik hem, toen hij mij dit nieuw bewijs van zijne zorg voor onze familie gaf, hem in volle verrukking van mijn hart toevoegde: o de Klerk! ik wenschte dat ik u nog liever kon hebben ... en ik gevoelde eene huivering van aandoening door mijn geheel gestel.-
Nu gingen wij aan tafel. Algemeen hartelijk genoegen en opgeruimde vrolijkheid zaten 'er voor. Ik had het zoo geschikt, dat ik niet ver van mijne dierbare Vriendin Lotje zat... De Heer Elzevier was naar gewoonte zoo door zijn vrolijk gelaat als heldere invallen de lust van de tafel, en zorgde met de Klerk, door elkander ongemerkt aardigheden toe te kaatsen, dat het gesprek voor kwijning bewaard bleef. Ik was ook in eene uitstekende luim, maar genoot meêr genoegen, dan dat ik het kon mededeelen. Walraven onderhield Lotje wat al te veel - dan dat zij, zoo als anders hare gewoonte is, met mij naar haar genoegen praten kon. Toen het desert was opgezet, dat schoon eenvoudig echter van onderscheiden fruiten voorzien was, zeide de Heer Walraven, zijn glas boordevol inschenkende. ‘Schoon wij geen Conditien gedronken

{==409==} {>>pagina-aanduiding<<}
hebben en ik 'er niet op gesteld ben, kan ik niet nalaten Mejuffr. Bronkhorst en den Heer de Klerk te herhalen bij dezen dronk, dat ik van harte wensch, dat binnen weinige weken, een gelukkig huwelijk hunne opregte en teedere liefde bekroonen zal, en dat daarover God zijn' zegen uitstorte...’ Walraven zeide dit op dien ernstigen en mannelijken toon, welke hem uit hoofde, dat hij geheel ongemaakt en karaktermatig is, hem zoo wel staat... Wij bedankten; en bedankten met veel aandoening ... die echter Lotje weldra in gelach deed eindigen, daar zij, toen 'er een oogenblikje stilte volgde, zoo als gewoonlijk na zulke Toasten, mij op een half fluisterende wijze, maar toch zoo dat ieder het hooren konde, toevoegde. ‘'t Is zonde en jammer, Suse! dat Walraven geen Domine is... Hij zou 'er een goed talent voor hebben.’ ‘Lotje Lotje!’ zeide de Klerk ‘gij maakt het wat al te grof...’ De Heer Elzevier verzocht nu aan de Klerk, om daar de Heer Walraven de vrijheid gebruikt had, om een extra toast, die hem zeer aangenaam geweest was, in te stellen, ook dezelfde vrijheid. - Toen vulde hij zijn glas en het geheel gezelschap was verlangende, welke toch de Conditie zijn zou. Niet lang duurde het, of de brave Heer zeide: ‘Ik heb mij daar herinnerd, dat het van daag de 5 Augustus is - en niemand ergere zich dus, dat

{==410==} {>>pagina-aanduiding<<}
ik, schoon zeker het getal al begint op te korten, de Helden van Doggersbank drink.’ De Helden van Doggersbank dronk nu ook Papa Bronkhorst - en ik zag, dat 'er nu eene zekere vrolijke herinnering zich op zijn gelaat vertoonde... - ‘Ja Papa Elzevier’ zeide hij - ‘dat waren nog dagen. Ik verzeker u de partij, die wij een jaar na den slag in het Wapen van Amsterdam hadden, zal mij niet ligt vergeten.’ - De Klerk zeide nu: ‘ik ben den Heer Elzevier wel zeer verpligt voor zijne herinnering aan dezen dag, maar ik beken, dat ik toch wat anders verwacht had ... doch daar ik mij bedrogen heb, zal het best zijn, dat ik het zooveel mogelijk herstel,’ en met een zijn glas opnemende, wendde hij zich tot Walraven en Lotje en zeide: ‘Ik hoop, dat, daar mijn Suse en ik den dag van ons huwelijk bepaald hebben, heden over eene maand mijn vriend Walraven en Juffrouw Lotje dan de eerste zullen zijn, die ons navolgen - en zoo ik mijn zin had, zou de wapenstilstand nog heden eindigen in eene komplete overgaaf...’ Walraven bedankte de Klerk voor zijn' wensch - en eindelijk ook besloot Lotje... om haar stijf halsje te buigen ... nu volgde een algemeen gejuich, en eene algemeene gelukwensching - Mama Elzevier rees op van tafel en kuste met eene devote vreugde, zou ik haast zeggen, hare

{==411==} {>>pagina-aanduiding<<}
dochter ... Lotje, die den geheelen middag in eene vrij spotachtige luim geweest was, werd nu ernstig. - En de Klerk voegde haar toe, toen wij van tafel waren, ‘Heb ik u niet gewaarschuwd, Lotje!’ - ‘o ik ben boos, regt boos op de Klerk,’ zeide zij tegen mij ... Toby die aan mijne zijde stond en dat hoorde, vroeg mij: ‘is die Tante waarlijk boos op mijn Heer de Klerk...’ Wees maar gerust Toby hetzal wel overgaan ... zeideik. - Na den maaltijd ging de Klerk met Papa Bronkhorst broêr Abraham en Koo even in een apart vertrek, en hij maakte daar aan hun bekend zijn voornemen, om het kantoor weêr in den ouden luister te helpen brengen. Papa verzocht 'er van verschoond te zijn, maar erkende het nieuwe blijk der goedheid van de Klerk, en hoopte, dat zijne kinderen betoonen zouden, dat hij zijne weldaden aan geene ondankbare bewezen had. - Voor Koo had hij geen vrees, maar ... Toen heeft mij de Klerk verhaald - toen viel Abraham met eene groote drift 'er op in - ‘ik weet wat gij zeggen wilt Papa... maar geloof mij, ik heb te veel onaangenaamheden van mijn los leven en van mijnen laatste dwazen stap ondervonden, om nu niet wijzer te worden... Als broêr Koo geduld met mij hebben wil, zal ik hem toch in vele zaken behulpzaam zijn - en ik hoop dat hij mijne gebreken inschikken zal.’ - Gij be-
{==412==} {>>pagina-aanduiding<<}
grijpt nu was de wrevelachtigheid van Koo geheel geweken... en zoodra als zij te rug kwamen, was hij de eerste, die het mij verhaalde. - Wij bragten het overige van den schoonen dag met vele genoegens door, dat nog eenigzins vermeerderd werd, door dat Walraven ons nog een' brief mededeelde van Verbergen, die
zich thans op de grenzen van Italie bevond, en hem schreef, dat hij nu begon te hopen, dat de aanvallen van melancholie minder en minder zouden worden... - Het genoegen, dat onze goede Madam Gibbon smaakte, gaat alle beschrijving te boven - en wij hebben haar met ons allen bij het heengaan, hoe dat zij anders aan hare elèves verbonden is, toch van het hart weten te binden, dat zij op onze Bruiloft, die wij alleen met onze uitgezochtste vrienden vieren zullen, zal tegenwoordig zijn. - Ik hoop, en de Klerk vereenigt zijn' hartelijken wensch met den mijnen, dat gij daar bij tegenwoordig zijn zult, en gaarne moogt gij uw Vriendin Jetje dan mede brengen. Ook de oude Mevrouw Verschuur zou ons een uitstekend genoegen geven. Haal haar 'er toe over, zoo gij kunt. -
Zie daar nu Wimpje! een klein tafereeltje van familie-genoegens, waaraan voor mij niets ontbroken heeft, dan dat gij 'er niet tegenwoordig waart. - Ik hoop, dat dat gebrek ook zal weggenomen zijn op den dag van mijn

{==413==} {>>pagina-aanduiding<<}
Huwelijk, hetwelk ik, op het dringend verzoek van mijn lieven de Klerk niet langer zal uitstellen. Hij groet u hartelijk. Zoo ook ik, die na zoo veel afwisselende lotgevallen, zich nu noemen mag

Uwe lief hebbende en gelukkige Zuster

Susanna Bronkhorst.

Einde van het Zesde en Laatste Deel.


(*) Men heeft het onnoodig geacht, dien brief hier in te voegen.

(*) Zij bedoelt den CCXXIsten Brief, Deel V. bl. 418.

(*) Om het eentoonige te vermijden, is hier een der Brieven van Walraven aan Charlotte Elzevier weggelaten, daar deze genoegzaam van denzelfden inhoud was, als de Brieven van Wilhelmina Bronkhorst en Jakob Bronkhorst van den 20. en 22. Junij, wat de toestand van Susanna Bronkhorst en dien van Louis Kraaijestein betreft.

(*) De Heer Walraven bedoelt hier den CCXXVII Brief.

