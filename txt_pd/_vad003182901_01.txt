



Vaderlandsche Letteroefeningen 
Jaargang 1829


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1829.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 1, p. 35: m → mij, ‘Voor mij een paradijs’
Deel 1, p. 374: genoemd n → genoemden, ‘uit den reeds genoemden pennestrijd’

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, 726, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING.
VOOR
1829.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1829.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1829.

[deel 1, pagina 713]
REGISTER

DER

BOEKBESCHOUWING.

A.

Adriaan, (M.) Gravin Henriëtte, enz. Haarl. bij de Wed. A. Loosjes, Pz.	271
Adriani, (A.) Bijdragen tot zijne Opheldering van eenige Bijbelplaatsen. Hoorn, bij J. Vermande.	435
Aglaja. Romantische Verhalen. Gron. bij G. Wouters.	711
Alexis, (W.) Reistogten in het Zuiden van Frankrijk. Amst. bij J.C.v. Kesteren.	587
Almanak. (Nederlandsche Muzen-) 1829. Rott. bij J. Immerzeel, Jun.	26
- voor het Schoone en Goede. 1829. Amst. bij G.J.A. Beijerinck.	26
- der Akademie van Groningen. 1829. Gron. bij J. Oomkens.	43
- ter bevordering van kennis en goeden smaak. 1829. Gron. bij M. Smit.	44
- voor Militairen. 1829. Koev. bij D.H.v.d. Scheer.	82
- (Belgische Muzen-) 1829. Gent, bij A.B. Stéven.	83
- (Studenten-) 1829. Leyd. bij L. Herdingh en Zoon.	280
Ancelot, (M.) Zes maanden in Rusland. Breda, bij F.B. Hollingerus Pijpers.	356
Anekdoten van Napoleon. II Stukjes. Gron. bij W. Zuidema.	278
Anna en Antje, enz. Dordr. bij J. de Vos en Comp.	230
Antonides, (J.) De IJstroom. Amst. bij Gebr. Diederichs.	593
Arend, (J.P.) Don Carlos. Dev. bij A.J.v.d. Sigtenhorst.	188
Averill, (C.) Beknopte Handleiding voor de operative Heelkunde. Amst. bij C.G. Sulpke.	383


[deel 1, pagina 714]

B.
Baart de la Faille, (J.) Hulde aan de Nagedachtenis van G. Bakker. Gron. bij J. Oomkens.	143
Barbaz, (A.L.) Gedenkzuil voor A. Snoek. Amst. bij J.C.v. Kesteren.	452
Batouwenaar, (D.) Physiognomiek en Chiromantie, enz. 's Hag. bij A. Kloots en Comp.	416
Becker, (K.F.) Algemeene Geschiedenis. Iste tot VIde D. Haarl. bij de Erven F. Bohn.	603
Béclard, (P.A.) Grondbeginselen der Algemeene Ontleedkunde. Iste D. Amst. bij C.L. Schleijer.	609
Beer, (C. de) Vrijmoedige Gedachten, enz. Dordr. bij Blussé en v. Braam.	122
Beijer, (J.C.) Krijgskundige Aardrijksbeschrijving. Iste D. Zutph. bij H.C.A. Thieme.	316
Beleuchtung des Kampfes über Handelsfreiheit und Verbotsystem, u.s.w. Amst. bei Gebr Diederichs.	19
Berigt van V.L., naar aanleiding van eene Antikritiek.	46
Beschouwing der Beginselen van het voeren van Oorlog. Zutph. bij W.C. Wansleven.	588
Beulloch, (M.) Mexico in 1823. II Deelen. Delft, bij de Wed. J. Allart.	62
Bibliotheek van Hoogduitsche Kanselwelsprekendheid. Iste D. Gron. bij J. Römelingh.	335
Bilderdijk, (W.) Nieuwe Oprakeling. Dordr. bij J. de Vos en Comp.	225
- - Naklank. Dordr. bij J. de Vos en Comp.	322
Blanchard, (P.) Lotgevallen van een' Reiziger in Afrika. Dev. bij A.J.v.d. Sigtenhorst.	39
Bloemkorfje voor de Nederlandsche Jeugd. Derde Druk. Amst. bij Schalekamp en v.d. Grampel.	463
Blokland, (F. Beelaerts van) Proeve van bevrediging, enz. 's Hag. bij S. de Visser.	400
Bok, (C.) De Wachtmeester Aarhus. Amst. bij J.C.v. Kesteren.	641
- - Het Heidensche Bosch. Amst. bij J.C.v. Kesteren.	641
Bosch, (G.B.) Reizen in West-Indië. Iste D. Utr. bij N.v.d. Monde.	630
Bouilly, (J.N.) Merkwaardigheden uit het Leven van Fransche Letterkundigen. II Deelen. Leeuw. bij G.T.N. Suringar.	147


[deel 1, pagina 715]

Bouterwek, (F.) De Godsdienst der Rede. Delft, bij de Wed. J. Allart.	4
Bowring, (J.) Brieven. Iste St. Leeuw. bij G.T.N. Suringar.	441
Bramink, (F.A.) Het Sieraad der Jeugd. Amst. bij C.C. Schievenbus.	370
Bredie, (L.G.) Woordenboek der Kerkelijke Geschiedenis. IIIde D. Amst. bij C.G. Sulpke.	49
Breet, (J. de) Dichterlijke Verscheidenheden. Amst. bij C. Schaares.	277
Briefwisseling tusschen jonge lieden. Delft, bij de Wed. J. Allart.	193
Brieven van S. aan Z. Amst. bij J.C.v. Kesteren.	509
Broek, (L. van den) Gedichten. Rott. bij de Wed J. Allart.	502
C.

Cabauw, (J. Brand van) Jeanne d'Arc. Treurspel. Amst. bij M. Westerman en C.v. Hulst.	364
Campe, (J.H.) Nuttig en leerzaam Onderhoud. Tweede Druk. Amst. bij ten Brink en de Vries.	38
Capadose, (A.) Brief over den grooten Visch. Amst. bij J.H. den Ouden.	9
Cappelle, (J.P. van) Filips Willem. Haarl. bij V. Loosjes.	173
Chevallier (A.) en P. Idt, Apothekers Handboek. II Deelen. Amst. bij A.J.v.d. Sigtenhorst.	207 en 338
Chijs, (P.A. van der) Commentarius Geographicus. Lugd. Bat. apud J.C. Cijfveer.	479
Christemeijer, (J.B.) Nieuwe Tafereelen. Amst. bij G.J.A. Beijerinck.	451
Clarisse, (T.A.) Nagelaten Leerredenen. Gron. bij W.v. Boekeren.	281
Clavareau, (A.) Le Tombeau de Feith, etc. Amst. chez Diederichs Frères.	683
- - Les Harmonies de la Nature de van Loghem, etc. Amst. chez Diederichs Frères.	683
Conradi, (J.W.H.) Handboek der Algemeene Ziektekunde. Amst. bij S. de Grebber.	524
Costa, (I. da) Kerst- en Nieuwjaarsintree-zangen. Amst. bij J.H. den Ouden.	415
D.
Deppen, (O. van) De Inneming van Saragossa. Amst. bij J.C.v. Kesteren.	368


[deel 1, pagina 716]

Deugd en Dwaling. Amst. bij M. Westerman.	38
Dorn Seiffen, (G.) Grieksche Chrestomathie. Leyd. bij J.C. Cyfveer.	328

E.
Eck, (C. Fransen van) Tiental Leerredenen. Dev. bij A.J.v. Sigtenhorst.	424
Een woord aan X. IJ. Z.	596
Elink Sterk, Jr. (A.) Ernstige Beschouwing, enz. Delft, bij B. Bruins, enz.	313
Engelen, (A.W.) De Aeneis van P. Virgilius Maro, Iste D. Gron. bij W.v. Boekeren.	177
- - Poëzij. Gron. bij W.v. Boekeren.	625
Epen, (C. van) Redevoering op 's Konings Verjaardag. Maastr. bij J. Straatmans.	204
Ernstige en luimige Verhalen, enz. Amst. bij G. Portielje.	38
Es, (H.G. van den) Leerrede op 's Konings Verjaardag. Amst. bij W. Brave, Jr.	204
Euphrosina. Zes driestemmige Kinderliederen. Amst. bij G.J.A. Beijerinck.	687
Europa's Toekomst. Brussel, bij Brest v. Kempen.	301
Ewald, (J.L.) De Goddelijke Voorzienigheid. Iste D. Amst. bij C.L. Schleijer.	78
- - - IIde D.	592
Eyk, (J.P. Sprenger van) De Fakkel. Derde Jaargang. Rott. bij Mensing en v. Westreenen.	77
F.
Fabelen uit de Kinderkamer. Amst. bij G.J.A. Beijerinck.	687
Fell, (J.) Toespraak. Arnh. bij C.A. Thieme.	154
Fokke, Simonsz. (A.) Nieuwjaarswenschen van Thomasvaer. Amst. bij J.C.v. Kesteren.	512
Frets, (F.) Aanmerkingen op een Voorstel, enz. Rott bij Krieger en Comp.	706
G.
Galerij van Menschelijke Lotgevallen. Iste en IIde D. Amst. bij H. Frijlink.	511
Gedachten van Jan de Schreeuwer. Gron. bij J. Oomkens.	672
Gellert, (C.F.) Fabelen en Vertelsels. Nieuwe Uitgave. Dordr. bij J. de Vos en Comp.	462
Gerrits, (G. Engelberts) Belangrijke Karaktertrekken. Tweede Uitgave. Amst. bij Schalekamp en v.d. Grampel.	463


[deel 1, pagina 717]

Geschiedenis der vroegere Volken, enz. II Stukjes Schagerbrug, bij J.C. Honigh.	585
Gesprekken. Derde Druk. Amst. bij Schalekamp en v.d. Grampel.	463
Geysbeek, (P.G. Witsen) Nederduitsch Rijmwoordenboek. Amst. bij Gebr. Diederichs.	644
Gezelschapsliederen. Amst. bij M. Westerman.	328
God beproeft en beschermt de onschuld. Dev. bij A.J.v.d. Sigtenhorst.	38
Godsdienst (De) naar den Bijbel. Leeuw. bij H.C. Schetsberg.	53
Groot, (P. Hofstede de) Hulde aan T.A. Clarisse. Gron. bij W. Zuidema.	239
Groote wegen en Binnenwegen, enz. Haarl. bij de Erven F. Bohn.	93
Grotii (H.) Annotationes in N.T. Vol. III, IV, V. Gron. apud W. Zuidema.	290
H.
Haarst, (W. van) Beschouwingen van het Dierenrijk, enz. Amst. bij Schalekamp en v.d. Grampel.	39
Hahnemann, (S.) Organon der Geneeskunde. Amst. bij Gebr. Diederichs.	656
Hall, (Basil) Dagboek op eene Reize naar Chili, enz. II Deelen. Delft, bij de Wed. J. Allart.	61
Hall, (F.A. van) Proeve over Wisselbrieven. Amst bij de Erven H. Gartman.	358
Handboekje op eene Reis den Rijn opwaarts. Amst. bij J.v.d. Hey en Zoon.	622
Hazelhoff, (A.) Tijdkorter in ledige oogenblikken. 1829. Gron. bij A. Hazelhoff.	44
Hengel, (W.A. van) Oratio.	648
Herder (J.G.) en A.J. Liebeskind, Palmbladen. Amst. bij ten Brink en de Vries.	643
Herwerden, C.H.Z. (C.H. van) Jezus Christus in de Bergrede. Gron. bij W.v. Boekeren.	689
Hess, (J.J.) Het Eiland der Hoop. Amst. bij ten Brink en de Vries.	320
Het aandenken aan Jezus, enz. Gron. bij J.J. Homkes.	463
Hirschig, (A.) Annaei Senecae libellus. Lugd. Bat. apud Vid. M. Cijfveer.	55
Hurwitz, (H.) Hebreeuwsche Vertellingen. Gron. bij W.v. Boekeren.	145
I. en J.
Iets voor jonge Kinderen. II Stukjes. Vijfde Druk. Gron. bij J. Romelingh.	463


[deel 1, pagina 718]

Jeude, (T.G. van Lidth de) Recueil de Figures des Vers intestinaux. Leyd. chez S. et J. Luchtmans.	477
Jierboeckje (Friesch) foar it Jier 1829. Leeuw. by G.T.N. Suringar.	325
In Auspicia Athenaei Bredani. Breda, bij Broese en Comp.	410
Irving, (Washington) Mijn verblijf op het Kasteel Bracebridge. II Deelen. Amst. bij C.L. Schleijer.	191
- - Het Leven van Columbus. Iste en IIde D. Haarl. bij de Wed. A. Loosjes, Pz.	248
Isselt, (E.W. van Dam van) Hassar, of de Negers. Tiel, bij D.R.v. Wermeskerken.	629
Justiniani (D.) Institutionum Libri 4. Lugd. Bat. apud J.C. Cijfveer.	327
K.
Kampen, (N.G. van) Afrika en deszelfs Bewoners. Iste D. Haarl. bij de Erven F. Bohn.	214
- - - - Geschiedenis van Griekenland. IIde D. Rott. bij de Wed. J. Allart, enz.	580
Kist, (N.C.) Oratio.	520
Kleine Jack. (De) Amst. bij Schalekamp en v.d. Grampel.	463
Klijn, (H.H.) Zwitserland. Amst. bij J.v.d. Hey en Zoon.	350
Kock, (C.P. de) De Barbier van Parijs. II Deelen. Dordr. bij Blussé en v. Braam.	369
Kolff, Jr. (D.H.) Reize door den Molukschen Archipel. Amst. bij G.J.A. Beijerinck.	589
Kolonel (De) Duvar. II Deelen. Amst. bij J.C.v. Kesteren.	458
Koning, (J. de) Gezondheidsleer. Amst. bij J.C.v. Kesteren.	59
Kretschmer, (H.P.) Schoonheden. Breda, bij Broese en Comp.	496
Krieger, (P.F. Vermeulen) Oostindische Oorlogen. Breda, bij Broese en Comp.	357
Krug, (W.T.) De Leer der Godzaligheid. Amst. bij Gebr. Diederichs	557
Kuffner, (C.) Artemidorus in het Romeinsche Rijk. IIde en IIIde D. Leeuw. bij Steenbergen v. Goor.	164
L.
Lau, (J. la) De Nagedachtenis van J.H. Krom gehuldigd. Delft, bij de Wed. J. Allart.	291


[deel 1, pagina 719]

Lectiones Latinae editae in usum Schol. Lugd Bat. apud J.C. Cijsveer.	686
Leerzame Uitspanning. Amst. bij Schalekamp en v.d. Grampel.	463
Lennep, (J. van) Nederlandsche Legenden. Iste en IIde D. Amst. bij P. Meijer Warnars.	260
Letterschoof. Amst. bij Schalekamp en v.d. Grampel.	194
Leven (Het) van Paul Jones. Gron. bij W.v. Boekeren.	632
Liefde en Hoop. Iste D. Amst. bij G.J.A. Beijerinck.	21
Lier, (J. van) Specimen Medicum.	121
Lusardi, (C.M.) Verhandeling over de Cataracta congenita. Rott. bij T.J. Wijnhoven Hendriksen.	110
M.
Maarseveen, (G. van) Eduard en Louize. Dordr. bij F. Boekce.	196
Matthaei, (C.C.) Onderzoek wegens de Gele Koorts. Rott. bij J. Hendriksen.	158
Meerten, geb. Schilperoort, (A.B. van) Emilia van Rozenheim. III Deelen. Haarl. bij de Wed. A. Loosjes, Pz.	551
- - - - - - Gumal en Lina. Tooneelspel. Amst. bij G.J.A. Beijerinck.	687
Meijer, (F.C.) Redevoering. Amst. bij J.B. Julio.	206
Memorie van het Kollegie van den Lekdijk. Utr. bij de Wed. P. Muntendam en Zoon.	565
Mengin, (F.) Geschiedenis van Egypte. Iste D. Amst. bij J.C.v. Kesteren.	344
- - IIde D.	617
Mensert, (W.) Geschiedkundige Verhandeling, enz. Amst. bij L.v. Es.	12
Messchaert, (N.) Leerredenen over het Evangelie van Joannes. IIde D. Delft, bij de Wed. J. Allart.	1
Moens, (P.) Letterlooveren. Tweede Uitgaaf. Zwolle, bij D.v. Stégeren.	39
- - Gedichtjes en Gesprekken. Amst. bij ten Brink en de Vries.	39
- - Tafereelen uit de Nederl. Geschiedenis. Haarl. bij de Erven F. Bohn.	39 en 145
- - Bijbelsche Tafereelen. Amst. bij G. Portielje.	39
- - Vruchten van Geheugen en Verbeelding. II Deelen. Amst. bij ten Brink en de Vries.	635


[deel 1, pagina 720]

Moens (P.) en W.H. Warnsinck, Bz. Waarheid en Verdichting. Amst. bij G.J.A. Beijerinck.	91
- - IIde St.	550
Molenaar, (D.) Leerredenen. Tweede Druk. Amst. bij J.H. den Ouden.	417
Molhuysen, (P.C.) Leerrede. Dev. bij A.J.v.d. Sigtenhorst.	690
Moll, (G.) Antwoord aan J.G. van Nes, enz. Amst. bij J.v.d. Hey en Zoon.	565
Muntinghe, (H.) Handboek der Christelijke Godsdienst en Kerkgeschiedenis. Gron. bij J. Oomkens.	233
N.
Nagedachtenis (Ter) van A. Snoek. Breda, bij Broese en Comp.	415
Nagel, (G.H.) Schetsen uit mijne Javaansche Portefeuille. Amst. bij C.G. Sulpke.	222
Néladir, of de jonge Herder. Amst. bij Schalekamp en v.d. Grampel.	39
Niemeijer, (G.F.) Legaat aan Helena. Tweede Druk. Amst. bij ten Brink en de Vries.	40
Nieuwenhuis (J.) en H.J. Matthes, Tweetal Leerredenen. Leyd. bij H.W. Hazenberg, Jun.	523
O.
Olinger, Lexicon Latino-Graeco-Belgicum. Brussel, bij H. Remy.	56
Olivier, (G.A.) Reis door het Turksche Rijk, enz. Dev. bij A.J.v.d. Sigtenhorst.	39
Onderzoek wegens het Leerstuk van 's Menschen Verdorvenheid. Amst. bij Gebr. Diederichs.	562
Onsenoort, (A.G. van) Bijdragen wegens den kunstigen Oogappel. Utr. bij N.v.d. Monde.	488
Ontkoming (De) van Hugo de Groot, enz. Leeuw. bij J.W. Brouwer.	95
Orden, (G. van) Bijdragen tot de Numismatiek, enz. Iste Cahier. Zaand. bij J. Groot en Comp.	361
Over het Bestuur van het Onderwijs. Zutph. bij W.C. Wansleven.	669
Overdenkingen voor Gevangenen. 's Hag. bij A. Kloots.	381
Ovidii Nasonis (P.) Metamorphoscon Libri 15. Gron. apud J. Römelingh.	460
P.
Paaschgeschenkje voor de Jeugd. Nijm. bij J.F. Thieme.	232


[deel 1, pagina 721]

Parijs in Opstand, enz. II Stukken. 's Hag. bij A. Kloots en Comp.	393
Pestalozzi, (H.) Al de Werken over het Onderwijs en de Opvoeding. IIde, IIIde en IVde D. Zutph. bij W.C. Wansleven.	23
Peyma, (W. van) Levensberigten van Arjen Roelofs Roelofs. Fran. bij G. IJpma.	674
Picard, (L.B.) De deugdzame Man. II Deelen. 's Hag. bij J. Immerzeel, Jun.	457
Pichler, (C.) Quintyn Messys. Nijm. bij J.F. Thieme.	148
- - Vriendschappelijke Brieven. Nijm. bij J.F. Thieme.	512
Pietersz, (J.) De verdienstelijke Onderwijzer Welmoed. Brussel, bij Brest v. Kempen.	547
Prins, (J.) Leesboek over de Bijbelsche Geschiedenis. Iste en IIde St. Amst. bij W. Brave.	474
Proeve van Navolging. Leyd. bij H.W. Hazenberg, Jun.	143

Q.
Quetelet, (A.) Gronden der Sterrekunde. Iste St. Amst. bij G. Portielje.	240
- - Volks-Sterrekunde. Brussel, bij Brest v. Kempen.	247
R.
Radijs, (A.) Tweede Viertal Leerredenen. 's Hertogenb. bij H. Palier en Zoon.	654
Rapport van de Commissie tot de Rivierafleidingen. 's Hag.	565
Reddingius, (W.G.) Bijbelsche Geschiedenissen, enz. Iste St. Gron. bij J. Römelingh.	106
Regten van den Vorst op het Onderwijs. Amst. bij J.C. Sepp en Zoon.	187
Reis in Polen en Rusland. Amst. bij J.C.v. Kesteren.	631
Rijkens, (R.G.) Leerschooltje voor Kinderen. Gron. bij R.J. Schierbeek.	38
Rinteln, (K. van) Zestal Leerredenen. Rott. bij de Wed. J. Allart.	652
Roggen, (G.H.) Nieuwe Leerwijze, 's Hag. bij J. Immerzeel, Jun.	307
Röntgen, (G.M.) Verhandeling over de Stoombooten. Utr. bij J. Altheer.	591
Rooijens, (G.J.) Oratio.	645


[deel 1, pagina 722]

Ross, (Miss) De oude Vrijster en de getrouwde Vrouw. II Deelen. Leyd. bij C.C.v.d. Hoek.	679
Rotsgalmende Rekelzang. Kamp. bij de Erven A. Valckenier.	555
Roy, (J.J. le) De Mensch beschouwd, enz. Delft, bij de Wed. J. Allart.	149
- - - - Bedenkingen aan J. Kinker. Delft, bij de Wed. J. Allart.	149
S.

Salzmann, (C.G.) De Hemel op Aarde. Derde Druk. Leeuw. bij G.T.N. Suringar.	678
Sander (J.C.A.) en J.G. Liernur, Christendom en Regtzinnigheid. Iste St. Arnh. bij C.A. Thieme.	197
Scheltema, (J.) Geschiedenis der Heksenprocessen. Haarl. bij V. Loosjes.	573
- - Reintje de Vos. Haarl. bij V. Loosjes.	612
Schilda. Dordr. bij J. de Vos en Comp.	709
Schmid, (H.C.) De Kersavond. Amst. bij ten Brink en de Vries.	38
- - - De waarde der Kleinigheden. Amst. bij ten Brink en de Vries.	39
- - - Rosa van Tannenburg. Haarl. bij de Wed. A Loosjes, Pz.	39
- - - Het Bloemkorfje. Haarl. bij de Wed. A. Loosjes, Pz.	39
- - - Eustachius. Amst. bij ten Brink en de Vries.	550
Schmidt, (W.M. von) Mijne Krijgsgevangenschap in Frankrijk. Haarl. bij de Wed. A. Loosjes, Pz.	268
Schull, (P.S.) Het Leven van Julius Agricola, door C.C. Tacitus. Dordr. bij J. de Vos en Comp.	57
- - - Ernst en Luim. Dordr. bij Blussé en v. Braam.	404
Scott, (W.) Godsdienstige Redevoeringen. Rott. bij L. Vermeer.	156
- - Ridder Peveril van den Bergtop. IV Deelen. Amst. bij J. Radink.	269
- - Het Leven van Napoleon Buonaparte. Vde, VIde en VIIde D. (in 2 Stukken.) Dordr. bij Blussé en v. Braam.	529
Senden, (G.H. van) De Nagedachtenis van T.A. Clarisse plegtig gevierd. Gron. bij J. Oomkens.	239
Sidons, (C.) De Vereenigde Staten van Noord-Amerika. Leeuw. bij Steenbergen v. Goor.	219


[deel 1, pagina 723]

Siegenbeek, (M.) J.C. Wattier-Ziesenis in eene Redevoering geschetst. Haarl. bij de Erven F. Bohn	276
Snijders, (J. Bal) Bedenkingen. Middelb. bij de Gebr. Abrahams.	408
Sommer, (J.G.) Tafereel van het Heel-Al. Iste D. Amst. bij Gebr. Diederichs.	660
Spindler, (C.) De Bastaard. III Deelen. Haarl. bij de Erven F. Bohn.	454
- - De Doode en zijne Bruid. Haarl. bij de Erven F. Bohn.	554
Stael, (Baron van) Brieven over Engeland. Dordr. bij J. de Vos en Comp.	132
Staring, (A.C.W.) Nieuwe Gedichten. 's Hag. bij J. Immerzeel, Jun.	412
Stuart, (M.) Nagelatene Leerredenen. IIIde D. 's Hag. en Amst. bij de Gebr. v. Cleef.	97
- - IVde D.	465
Stukken bij de viering van het Sojarig bestaan der Nederl. Huish. Maatschappij. Haarl. bij V. Loosjes.	73
Swart, (N.) Spreuken van Salomo. Iste St. Delft, bij B. Bruins.	476
T.
Tafereelen voor jeugdige Echtgenooten, enz. Amst. bij Schalekamp en v.d. Grampel	37
- (Huiselijke) in Romantische Verhalen. Rott. bij Mensing en v. Westreenen.	456
- (Belangrijke) uit de Gesch. der Lijfdr. Regtsoefening. Nijm. bij J.F. Thieme.	705
Taylor, (I.) Merkwaardigheden van Amerika. Amst. bij G.J.A. Beijerinck.	687
Teenstra, (M.D.) Vruchten mijner werkzaamheden, enz. Iste D. Gron. bij H. Eckhoff, Hz.	253
Tegengift op het Liberalisme van den Baron van Zuilen van Nijeveld. Utr. bij J. Altheer.	25
Thiele, (J.C.V.) De Kluizenaar in St. Petersburg. Haarl. bij de Wed. A. Loosjes, Pz.	678
Thompson, (G.) Reizen enz. in het Zuiden van Afrika. Iste D. Gron. bij W.v. Boekeren.	253
Thöne, (C.W.) Oude en nieuwe Zeden. Blijspel. Amst. bij M. Westerman en C.v. Hulst.	324
Tiellandt, (W.H.J. Baron van Westreenen van) Korte Schets der Boekdrukkunst. 's Hag. en Amst. bij de Gebr. v. Cleef.	449
Tijdeman, (H.W.) Consideratiën over het Akademisch Onderwijs. Leyd. bij S. en J. Luchtmans.	698


[deel 1, pagina 724]

Tzschirner, (H.G.) Levensgeschiedenissen van merkwaardige Zelfmoordenaars. Leeuw. bij Steenbergen v. Goor.	79
- - - Brieven Dev. bij A.J.v.d. Sigtenhorst.	597

U.

Uilkens, (J.A.) Landhuishoudkundige Almanak. 1829. Gron. bij J. Oomkens.	44

V.

Velde, (C.F. van der) De Wederdoopers. Amst. bij J.C.v Kesteren.	548
Verenet, (L.F.) Charles. Amst. chez S. Delachaux etc.	94
Verhalen en Schakeringen. Gron. bij G. Wouters.	640
Verhandeling over de Verantwoordelijkheid der Ministers. 's Hag. bij A.v. Hoogstraten, Jun.	139
Verhandelingen (Natuurkundige) van de Holl. Maatsch. der Wetensch. te Haarlem. XVden D. 2de St. en XVIden D. 1ste St. Haarl. bij de Wed. A. Loosjes, Pz.	293
- - XVIden D. 2de St.	387
- (Nieuwe) van het Haagsch Genootschap, voor 1827. 's Hag. bij de Erven J. Thierrij en C. Mensing en Zoon.	373 en 513
- - ter nasporing van de Wetten enz. onzes Vaderlands. Vde D. Gron. bij W. Zuidema.	583
Ver Mehr, (J.L.) De Troonbeklimming van Noured din. Amst. bij J.v.d. Hey en Zoon.	681
Verslag van de Commissie te Groningen. Gron. bij J. Oomkens.	122
- van de in 1826 te Groningen waargenomene Ziekten. Gron. bij J. Oomkens.	439
Vidocq, Gedenkschriften. Iste, IIde en IIIde D. Amst. bij Gebr. Diederichs.	319
Vijver, (C. van der) Wandelingen in en om Amsterdam. Amst. bij J.C.v. Kesteren.	633
Volksgeest (Over) en Burgerzin. Leyd. bij C.C.v.d. Hoek.	482
Vreede, (P.) Karakterschetsende Tafereelen. II Deelen. Breda, bij F.B. Hollingerus Pijpers.	410


[deel 1, pagina 725]

W.

Waarheid (De) in een Narrenkleed. Iste D. 's Hag. bij A. Kloots.	459
- - IIden D. 1ste St.	711
Wachler, (L.) Handboek van de Geschied. der Letterk. Beschaving. Iste D. Haarl. bij de Erven F. Bohn.	692
Wageninge, (P.J. van) Onderrigting wegens het Magnetisch Somnambulismus. Rott bij T.J. Wijnhoven Hendriksen.	297
Walsh, (R.) Reis van Konstantinopel door Turkije, enz. Amst. bij G.J.A. Beijerinck.	399
Wat is te denken en te verwachten, enz. Leyd. bij D. du Mortier en Zoon.	664
Wederlegging der Verhandeling over de Verantwoordelijkheid. Arnh. bij C.A. Thieme.	406
Westrik, (J.V.) Adnotatio. Lugd. Bat. apud J.C. Cijfveer.	55
- - - Disputatio Literaria. Lugd. Bat. apud J.C. Cijfveer.	55
Wilhelmi, (K.) De Apostelen en eerste Belijders van Jezus. Amst. bij ten Brink en de Vries.	329
Wilmsen, (F.P.) Eereprijs voor de Jeugd. Amst. bij ten Brink en de Vries.	461
Windsma, (R.) Friesch Blom-koerke. Snits, by F. Holtkamp.	686
Wiselius, (S.I.) Staatkundige Verlichting der Nederlanderen. Tweede Druk. Brussel, bij Brest v. Kempen.	536
- - - Geschied- en Regtskundig Onderzoek. Brussel, bij Brest v. Kempen.	544

X.

Xenophon, Habrokomes en Anthia. Gron. bij M. Smit.	362
IJ.
IJntema, (J.W.) W. Müller's Griekenland. IIde of laatste Twaalftal. Amst. bij G.S. Leeneman v.d. Kroe en J.W. IJntema.	144
IJey, (A.) Leerrede ter gedachtenis van Prof. T.A. Clarisse. Gron. bij J. Oomkens.	239
Z.
Zoë, of de ligtzinnige Vrouw, enz. Amst. J.A. Koning.	682


[deel 1, pagina 727]
VADERLANDSCHE
LETTEROEFENINGEN,
voor
1829.
I.

VADERLANDSCHE
LETTEROEFENINGEN,
voor
1829.
II.

VADERLANDSCHE
LETTEROEFENINGEN,
voor
1829.
I.

VADERLANDSCHE
LFTTEROEFENINGEN,
voor
1829.
II.

[deel 2, pagina I]
MENGELWERK,

VOOR

1829.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN EEDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1829.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1829.

[deel 2, pagina V]
INHOUD

VAN HET

MENGELWERK.

Schets eener Geschiedenis des Slavenhandels.	Bl. 1
Iets over de Krankzinnigen en de behandeling van dezelve. Door j. smits, jzn., Rentmeester van het Stads Krankzinnigen- en Beterhuis te Dordrecht.	15
Bijzonderheden, Holland onder lodewijk napoleon betreffende.	26
De Dood van ali-Pacha van Janina. Volgens r. walsh.	33
De Engelsche Opium-eter.	35
De Togt naar Moréa. - Dichtstukje.	40
Den Heere Mr. s. de wind, in antwoord op zijne aanmerking, dat hij sedert lang geen vers van mij gezien had. Door Mr. a.f. sifflé, te Middelburg. - Dichtstukje.	43
De Hond van Liverpool.	47
De Portugees aan Don miguel, bij het ronddeelen van Eerekruisen. Puntdicht.	48
Schets eener Geschiedenis des Slavenhandels. (Vervolg van bl. 14.)	49
De Haringtogt.	60
Nog iets over den Jaculator. Medegedeeld door c. ten hoet, j.z.	61
Bouw- en Beeldhouwkundige Gedenkstukken van het oude Egypte.	62
Iets, over Scheepvaart onder water.	64
Bijzonderheden, Holland onder lodewijk napoleon betreffende. (Vervolg van bl. 33.)	66
De Oorsprong der Hervorming van het Krijgswezen in Turkije.	72
Verraad van odysseus. - Roemrijke Val van Ipsara.	74
De Chinesche Schouwburg.	75
De Stem van het Geweten; een Voorval uit de Geschiedenis van Denemarken.	78
Iets, rakende den vermaarden Fluitspeler drouet.	83
Voltaire en de Aartsbisschop van Toul.	84
Een paar koddige Stalen van despotieke Liberaliteit.	85
Ter waarschuwing van Pleitzieken.	85
Opmerkelijke Getuigenis, rakende de Jezuiten.	86
Wie zal Keizer zijn?	86


[deel 2, pagina VI]

Ontzettende Berekening van Fransche Ellende.	87
Ontvangsten der voornaamste Parijsche Schouwburgen in slechts twee maanden. (Nov. en Dec. 1828.)	87
Antwoord aan mijnen Vriend N.N., over zeker Geschrift van deze onze dagen. Door Mr. s.i.z. wiselius. Dichtstukje.	88
Bij het einde van 1828. Door Mr. a. boxman. Dichtstukje.	90
Op een' onwaardigen Staatsdienaar. Puntdicht.	92
De invloed der huiselijke deugden op het geluk der Maatschappij en van de Wereld. Door h. van loghem.	93
Iets tot Karakterkennis van Keizer nicolaas I.	103
De Ondergang der Janitsaren.	105
Göthe's vroegste Leeftijd (1749-1765) geschetst door h. döring.	112
De Aardbeving te Lima.	115
Bijzonderheden, Holland onder lodewijk napoleon betreffende. (Vervolg van bl. 72.)	116
Proeve eener Vertaling uit de Cecilia van ernst schulze, door w.h. warnsinck, bz.	120
Fransche Kloosters.	126
Oordeel van catharina de II over de Turken.	127
Zeldzame Aankondiging, in de Courant van Louisville, in Missouri, vóór eenigen tijd, geplaatst.	128
De Proef. Eene Perzische Anekdote.	128
Wreede Straf eener schuldige Echtgenoote. Eene ware Anekdote.	129
Afgrijselijk Patriotismus.	130
Vriendschap. Door j. brester, az. Dichtstukje.	130
De Indiaansche Weduw. Eene Vertelling. Door j.w. ijntema.	132
Schets eener Geschiedenis des Slavenhandels. (Vervolg van bl. 60.)	141
Uittreksel uit eenen Brief, rakende den Heer john bowring.	157
Göthe's vroegste Leeftijd (1749-1765) geschetst door h. döring. (Vervolg van bl. 114.)	163
Bijzonderheden, Holland onder lodewijk napoleon betreffende. (Vervolg en slot van bl. 120.)	168
Schrikkelijke Ontdekking, door een' Walvischvaarder, in den jare 1775.	174
Lord byron op het Eiland Grossa.	176
Bezoek bij een' Turk van aanzien te Orfah, het Ar in den Bijbel.	178
Voltaire en de Pagie van frederik II.	180


[deel 2, pagina VII]

De Varkendief.	180
Mijn Uitstapje naar Madura. - Dichtstukje.	181
Heldenspraak.	184
Schets eener Geschiedenis des Slavenhandels. (Vervolg en slot van bl. 157.)	185
Beschrijving en Afbeelding van een brilvormig Werktuig ter verhelping van het Scheelzien, uitgedacht door a.g. van onsenoort, Med. et Chir. Doctor, Eerste Officier van Gezondheid bij de Armee, te Utrecht.	201
Nog een Voorbeeld van verregaande Dweeperij in Noord-Amerika.	204
Göthe's vroegste Leeftijd (1749-1765) geschetst door h. döring. (Vervolg en slot van bl. 168.)	207
Iets over Ierland.	212
Gevangenneming eener Rooversbende, ten gevolge van onvrijwilligen Doodslag.	215
Iets wegens het Amsterdamsche Schaakgenootschap.	217
Aan mijnen Vader, bij het wederkeeren der Lente. Door a. de jong, gtz. Dichtstukje.	228
De Pacha en de Mufti. Dichtstukje.	230
Vraag en Antwoord.	231
Anekdote, rakende den jongen napoleon, in Holland overleden.	232
Roekelooze Eerzucht.	232
Het wijze en weldadige onzer onkunde van de Toekomst. Eene Leerrede, over Pred. VIII:7a. Door g.h. hein, Predikant te Kampen.	233
Iets over de Natuurlijke Geschiedenis der Krokodillen. Door J.v.d.H.	242
Hugo de groot. Bilderdijk.	248
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. No. I.	253
Wat staat ons, Nederlanders, thans te doen, nu wij Begraafplaatsen hebben in het opene veld?	262
De vuurspuwende Berg op de Sandwich-Eilanden.	269
Generaal jackson, Voorzitter der Vereenigde Staten van Noord-Amerika; naar een Uittreksel uit het Dagboek eens Reizigers.	275
Kordate Godsdienstigheid in Noord-Amerika; volgens cooper.	276
Don miguel.	277
Onfeilbaar Middel, om zich van zijne Crediteuren te ontslaan. Een waar Voorval.	278


[deel 2, pagina VIII]

De Zon. Door g. gravé, jsz. Dichtstukje.	279
Levensschets van Mr. daniel hermannus beucker andreae. Door Mr. j.w. de crane, Oud-Hoogleeraar te Franeker.	281
Fragment uit eene onlangs gehoudene Predikatie over matth. XXVII:15-23.	301
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. No. II.	303
Iets over het aanbelang der Luchtinblazing bij schijndood ter wereld komende Kinderen.	316
Bevolking van China.	316
Belasting op de Suiker in Engeland.	317
Iets uit eenen Brief des Heeren champollion uit Nubië.	317
De Octobermaand te Rome.	319
Gedenkt te sterven!	320
Eene Processie te Florence in 1827, door eene Dame, als Ooggetuige, medegedeeld.	321
De Schoenmaker van den nieuwen Paus. Eene echte Anekdote.	321
De beleefde Cipier. Een waar Voorval.	322
Aan Arist. Door Mr. p.r. feith. Dichtstukje.	323
Vlugtige Uitboezeming, ter herinnering aan Miss smithson. Door j.w. ijntema. Dichtstukje.	326
Don miguel.	328
Eenige Gedachten over den aard, de waarde en strekking der beschrijvende Dichtkunst.	329
Aaron eerlijk, en zijne schrandere tegenwerping tegen het Christendom. Door den Eerw. j.g.c. kalckhoff, te Laren, bij Zutphen.	345
De vuurspuwende Berg op de Sandwich-Eilanden. (Vervolg en slot van bl. 275.)	352
Drie Brieven, tusschen den Heer j.f. willems en den Baron de stassart onlangs gewisseld. Medegedeeld door den Heer a.j. van der aa, te Antwerpen.	362
Op de Baden te Karlsbad, in Bohemen. Naar het Latijn van lobkowitz. Door Mr. a.f. sifflé, te Middelburg. - Dichtstukje.	367
De Tweelingen. Eene ware Gebeurtenis.	370
De Regtvaardige nooit verlaten. Een Huiselijk Taferecl.	373
Bij het lezen van het beklag eens Franschmans, wegens het door de Mode te Parijs ingevoerde gebruik der Tabakspijp. Door j.w. ijntema. Puntdicht.	376


[deel 2, pagina IX]

Redevoering, over de treffende en leerzame overeenkomst, welke er in menigerlei opzigt bestaat, tusschen de Wereld der Kinderen en der volwassene Menschheid. Door Mr. h.j.h. modderman, Advocaat te Winschoten.	377
Iets in antwoord op een Fragment eener onlangs gehoudene Voorlezing.	393
Brief van den Heer john bowring, te Londen, aan den Redacteur der Vaderlandsche Letteroefeningen.	399
Drie Brieven, tusschen den Heer j.f. willems en den Baron de stassart onlangs gewisseld. (Vervolg en slot van bl. 367.)	402
Verslag van geheime Genootschappen in China.	408
De Fransche Policie.	411
Iets, over het vermogen der Vliegen en andere Insekten, om hun ligchaam in eene, met de wet der zwaartekracht strijdige, rigting te houden.	412
Iets wegens den jongen napoleon aan het Hof van Weenen.	414
Eenige zinsneden uit eenen Brief van Gent.	416
Eensgezindheid. Door a. hoexum van dijk. Dichtstuk.	416
De Uurwerkmaker van den Paus. Eene echte Anekdote.	421
Middel, om den geur der Rozen te versterken.	423
Hartig woord van labbey de pompières.	423
Vernuftige Inval, om een' Zakkenroller te ontdekken.	423
Leverancier-streek.	424
De beschaamde Engelsche Predikant.	424
Het beste Zweetmiddel.	424
De waardige Schoonzoon. Puntdicht.	424
Vergelijking van dionysius den Ouden, Tiran van Syrakuse, en olivier cromwell. (Door den Schrijver der Vergelijking van hannibal en marlborough, enz.)	425
Ontdekking der Bronnen van den Mississipi en de Roode Rivier.	437
Iets, over de bezwaren, welke, in de felle koude der Poolgewesten, de sterrekundige waarnemingen vergezellen.	440
De Ontkoming van washington. Een treffend Voorval uit 's Mans krijgskundige loopbaan; naar het Handschrift.	442
Bijlage tot de Recensie van het Handboek der Christelijke Godsdienst en Kerkgeschiedenis, door herman muntinghe, vertaald door j. muntendam, in No. VI, bl. 233 volg., van dit Tijdschrift.	448
Brief uit en over het Oosten.	454


[deel 2, pagina X]

De Olifant van franconi, te Parijs.	461
Aan den bevrozen Rijn, in Februarij 1829. Door d.g. van embden, te Arnhem. - Dichtstukje.	465
Kleine IJdelheid in groote Mannen.	467
Bevolking van Ierland.	468
Bevolking van Frankrijk.	468
Dr. swift en Lady berkeley.	468
Draagbare Huizen in Schotland.	470
De Heiligverklaarde Ketter.	471
Iets van Lord byron, en Iets uit zijnen Don Juan.	472
Redevoering, over den zegenrijken, thans reeds merkbaren, Invloed der Fransche Omwenteling op Beschaving en Volksgeluk. Door Mr. a. boxman, te Gorinchem.	473
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. No. III.	495
Brief uit en over het Oosten. (Vervolg en slot van bl. 461.)	507
Jakob morland, de Hoevenaar. Een landelijk Verhaal.	514
De Fransche Policie onder de sartine.	519
Één Man den arbeid verrigtende van honderdduizend.	521
De Vrouw in Loterij.	522
De onversaagde Prediker.	524
Naïf Aanbod.	524
Galante Wending.	524
Promessen een Landsprodukt.	524
De Nadeelen eener bekrompene Vaderlandsliefde uit onze vroegere Geschiedenis geschetst, door h.j. nassau, Rector te Assen.	525
De Loodsvisch.	543
Iets, over de vrije opheffing in de lucht, bij kleine, draadtrekkende Spinnen.	545
Iets over arnold moonen, bijzonder als Latijnsch Dichter. Door den Eerw. isak van harderwijk, Predikant te Katwijk aan Zee.	546
Bouw- en Beeldhouwkundige Gedenkstukken van het oude Babylonië en Perzië.	548
Historisch Verhaal van een' Griek, behoorende tot de Equipagie van het Turksche Admiraalschip, tijdens deszelfs verbranding in de Haven van Scio.	552
Hans komt door zijne domheid voort. Eene Voorlezing.	557


[deel 2, pagina XI]

De Bezoldiging der Zonde. Een treffend Verhaal, op eene ware Gebeurtenis gegrond.	562
Noodig Bescheid op de Antikritiek van Dr. b.f. tijdeman, in den Recensent ook der Recensenten, No. VII. 1829.	567
Vertrouwen op God. Naar paul gerhard. Door p.r. feith. Dichtstukje.	570
De kleine Savojaards.	572
Onwillekeurige Lofspraak.	572
Iets, over de verschillende oogpunten, waaruit men, in deze dagen, het Strafregt beschouwt, en de wijze, waarop dezelve vereenigd kunnen worden.	573
Dierlijke Natuurdrift.	588
De Zonmikroscoop.	589
Brief uit en over het Oosten.	590
Hans komt door zijne domheid voort. (Vervolg en slot van bl. 561.)	598
De Bezoldiging der Zonde. (Vervolg en slot van bl. 566.)	605
Getal der Joden in verschillende Aardstreken.	610
Iets, over de Engelsche Mode-romans.	610
Ach, ware het bij de Franschen alleen zoo gesteld!	611
Mijn laatste Vriend.	613
Weldadige Kattentrouw.	616
Over den Oorsprong der Doopsgezinden van de oude Waldenzen.	617
Iets over het Polsvoelen.	633
Waarschuwing rakende Minnen.	634
Brief uit en over het Oosten. (Vervolg en slot van bl. 598.)	634
Napoleon aan zijn Hof. Door Mevr. de Wed. van den Generaal durand, Eerste Staatdame van de Keizerin maria louisa.	643
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. No. IV.	649
Vernuft van eenen Olifant.	656
Dankbaarheid van eene Hyena.	656
Welmeenende Waarschuwing aan Rijmelaars. Eene Vertelling.	657
Stoomrijtuig op een IJzerbaan. Door den Heer a.c.w. staring.	658
Mijn Uitstapje door Tenger, (van Probolingo naar Passaroeang.) Dichtstukje.	658


[deel 2, pagina XII]

Het Geweten. Door j.f. bosdijk, te Goes. - Dichtstukje.	662
Over den Oorsprong der Doopsgezinden van de oude Waldenzen. (Vervolg en slot van bl. 633.)	665
Hocuspocus met den Koninklijken Walvisch te Ostende.	677
Onderhouding van den Zondag. Medegedeeld door den Heer en Mr. van goens, te Hoorn.	681
Brieven, over de zoogenoemde Verdediging van Prins maurits van Oranje van Mr. c.m. van der kemp tegen adr. stolker, door den laatstgemelden. No. IV. (Vervolg van bl. 655.)	684
Napoleon aan zijn Hof. (Vervolg en slot van bl. 648.)	692
Uittreksel uit eene Voorlezing, gehouden op den 15 Junij 1829, door den Heer lauts, te Brussel.	697
Geldoffers, alleen door Hydriooten, aan de Grieksche Omwenteling gebragt.	703
Iets over de Paardenteelt in Engeland, inzonderheid met betrekking tot Harddravers.	704
Het Wonderkind van Palermo.	705
Herinnering aan marat en charlotte corday.	706
Nog een blik op den Franschen Gruweltijd.	709
Geestelijke Liederen op profane Zangwijzen.	709
Grondslag der Zegepraal.	710
Waarom en hoe? Door wijlen h.p. kretschmer. Dichtstukje.	710
Verhandeling, over balthasar bekker. Door j.p. arend, Lector in de Hoogduitsche en Engelsche Talen en Letterkunde aan de Doorluchtige School te Deventer.	713
Statistiek van Rusland.	743
Het Hof van den tegenwoordigen Koning van Zweden. Naar het Verhaal van een Engelsch Reiziger.	744
Afgeluisterd Gesprek tusschen den Heer kessels en den Walvisch te Parijs.	748
Een tot duslange ongedrukte Brief van bonaparte aan talma.	751
Jacovaky rizo neroulos, op zich zelven. Naar het Nieuw-Grieksch, door a.f. sifflé. Dichtstukje.	752
Hendrik de IV en zijn Kleermaker.	754
Napoleon's Lompheid jegens Vrouwen.	754
Bij het einde des Jaars. Door p. crans. Dichtstukje.	754

Het Plaatje van een oogwerktuig tegenover bladz. 204.



2009 dbnl


_vad003182901_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1829




DBNL-TEI 1



2009-10-20

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1829
 
Zie: https://www.dbnl.org/tekst/_vad003182901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Leerredenen ter verklaring van het Evangelie van Johannes; door N. Messchaert, Predikant der Doopsgezinde Gemeente te Rotterdam. IIde Deel. Te Delft, bij de Wed. J. Allart. 1827. In gr. 8vo. 484 Bl. f 4-50.

In No. IV van het jaar 1826 hebben wij ons gevoelen over de veertien leerredenen, de zeven eerste Hoofddeelen van Joannes' Evangelie behandelende, tamelijk uitvoerig, met enkele aanmerkingen, maar veel meer lof, uitgebragt. De geleerde prediker gaat hier, in zeventien leerredenen, over de zeven volgende Hoofdstukken, op gelijke wijze voort. Ten aanzien van het leerstellige, en van geest en trant in het algemeen, is het dus minder noodig, nieuwe bedenkingen of aanprijzingen op te geven. Wilden wij uitvoerig en naauwkeurig zijn, onze beoordeeling zou zich meest bij de uitlegging en opvatting van verscheidene plaatsen moeten bepalen, die, bij een zoo verheven en voor ons niet zelden duister boek, natuurlijk voor verschil en twijsel vatbaar zijn. Misschien komen wij ook nog wel op de eene of andere terug. Maar zulks overal te doen, waar hiertoe gelegenheid was, achten wij voor dit tijdschrift min nuttig; daar wij in het algemeen betuigen moeten, te dezen aanzien zoo vele wijsheid, bezadigdheid, onafhankelijkheid en kunde te hebben aangetroffen, als wij redelijkerwijze konden verlangen. Het werk, door ons, om deze reden, zoo wel als om de gewigtige stof, met voortdurend genoegen gelezen, zal zich, verbeelden wij ons, daardoor, bij iederen nadenkenden Christen, even zeer aanbevelen. Om het, derhalve, te beter te doen kennen, zullen wij ons de moeite getroosten, de inhoudsopgave hier letterlijk te laten volgen: I. Joh. VIII:1-11. De vrouw,

{==2==} {>>pagina-aanduiding<<}
in overspel gegrepen. II. Joh. VIII: 12-29. Jezus getuigenis van zich zelven waarachtig. III. Joh. VIII: 30-59. De Joden Abrahams echte kinderen niet; Jezus eer dan Abraham. IV. Joh. IX:1-23. De blindgeborene. Niet alle rampen Goddelijke straffen. Jezus verhevene werkzaamheid. V. Joh. IX: 24-41. De vrijmoedige en gezond redenerende blindgeborene: de blinde ziet, en de zienden zijn blind. VI. Joh. X: 1-21. Jezus Christus de goede Herder. VII. Joh. X: 22-42. Jezus Christus Gods Zoon, één met den Vader. VIII. Joh. XI:1-16. De Leerlingen verstonden den Heer niet. IX. Joh. XI:17-44. De opwekking van Lazarus. X. Joh. XI:45-57. Ongeloof met valschheid en boosheid gepaard; geloof eenvoudig en opregt. XI. Joh. XII:1-19. Zeer verschillende eerbewijzen, Jezus aangedaan. XII. Joh. XII:20-36. Jezus, door zijnen kruisdood verhoogd, trekt allen tot zich. XIII. Joh. XII:37-50. De voorname inhoud van Jezus prediking. XIV. Joh. XIII:1-20. De voetwassching. Jezus het voorbeeld van nederige dienstvaardigheid. XV. Joh. XIII:21-38. De verrader ontdekt en verwijderd. De broederlijke liefde. XVI. Joh. XIV:1-14. Troostende toespraak; opwekking om te gelooven. XVII. Joh. XIV:15-31. Belosten van den Trooster en van naauwe gemeenschap.
Het boek ter hand nemende, willen wij thans hier en daar nog even stilstaan.
Op bl. 3, reg. 7, moet dwaasheid waarschijnlijk waarheid zijn. Dit is dan eene der zeer weinige misstellingen.
De plaats, Joan. VIII:1-11, is hier schoon gehandhaafd en, onzes oordeels, juist verklaard; schoon het ons wel eens voorkwam, dat het met den vinger in de aarde schrijven iets vreemds is in de altijd waardige houding van Jezus.
Opmerkelijk kwam ons, op bl. 202 enz., de opzettelijke behandeling van, en ernstige waarschuwing tegen het oude leerstuk voor, dat de ware geloovigen niet kunnen uitvallen.

{==3==} {>>pagina-aanduiding<<}

Bl. 290. Zeer liberaal en overeenkomstig onze overtuiging hebben wij de verklaring der woorden van Joannes omtrent des Hoogepriesters profetie (vs. 51 enz.) gevonden. Maar, blijven messchaert en andere uitleggers zich wel altijd gelijk, ten aanzien van het beginsel, dat hier ten grond ligt? Joannes sprak daar als Israëliet, die doel en uitkomst dikwijls als één beschouwt.
Bl. 325. Hier hadden wij de huishoudelijke aanmerking van sommigen, dat die balsem welligt overgebleven was van Lazarus' begrafenis, liever niet vermeld gezien.
Bl. 342. Hoezeer met messchaert van hetzelfde gevoelen, wenschten wij toch nog wel beter opgehelderd te zien, hoe de een voor een' donderslag kon houden, wat de ander zoo klaar verstond.
Bl. 351. Hier, waar van Jezus' nog slechts kortstondig verblijf onder de zijnen gesproken wordt, komen ons de woorden: de duisternis des doods konde u overvallen, enz. min gelukkig voor.
Bl. 361. Er is een groot onderscheid tusschen uitlegkundige en tusschen leerstellige of ook wijsgeerige waarheid. Deze aanmerking moge velen vreemd luiden, zij is, in des schrijvers zin, waar en gewigtig. En de rondheid, met welke hij, daardoor, de letterlijke beteekenis eener moeijelijke plaats laat gelden, verdient lof.
Bl. 368. Zou het boven aangevoerde: Joannes sprak hier als Israëliet, ook niet de beste sleutel zijn ter verklaring van vs. 41? Althans wij mogen hier aan het Woord des Vaders niet denken.
Bl. 375. Wij kunnen al de hier aangehaalde plaatsen in eene leerrede naauwelijks als dragelijk, veel min als nuttig beschouwen. Dezelve bij de uitgave in eene noot te plaatsen, dat ware iets anders.
Bl. 423. Wat hier omtrent de opvatting van het woord nieuw, van het gebod der liefde, gezegd wordt, en dat ons, althans voor het oogenblik, nieuw was, verdient rijpe overweging. Het zou, namelijk, de Christelijke liefde tot de broederen, de liefde om Christus' wille zijn, veel grooter en uitgestrekter dan die, voor welke de zelf-
{==4==} {>>pagina-aanduiding<<}
liesde tot maatstaf verstrekt. Men oordeele, of dit beter zij, dan, met van der palm, de zaak meer algemeen op te vatten, als op nieuw.
Bl. 439. Door zijne (Jezus) wederkomst denk ik, dat niet moet verstaan worden des Heeren opstanding uit den dood, omdat daarmede de opneming zijner vrienden in den staat der heerlijkheid niet onmiddellijk verbonden was, - zoo ver goed - noch ook zijne nog aanstaande toekomst aan het einde der dagen, maar de opneming der discipelen na hunnen dood, enz. Wij wenschten deze onderscheiding, zoo lang hare wezenlijkheid niet beter, dan tot hiertoe, gehandhaafd is, liefst weinig vermeld te zien.
Bl. 449. De woorden: meerdere (eigenlijk grootere) doen, van de oprigting der kerke te verstaan, is ons ook wel ingevallen. Misschien, echter, moet men dezelve niet drukken.
Wij zouden deze aanhalingen ligt nog met eenige kunnen vermeerderen. Maar het zij genoeg. Ware het mogelijk geweest, sommige toepassingen wat langer te maken, de stukken zouden er, als leerredenen, veel bij gewonnen hebben. Maar, als een' uitvoerigen, populairen en stichtelijken Commentarius op Joannes' zoo zeer geestelijk Evangelie, mogen wij het werk volmondig aanprijzen. Vooral dit deel, waarin de heerlijke geschiedenis van Lazarus, die van den genezen blinde, de voetwassching enz. voorkomen, is hoogbelangrijk. En hetgeen ons nog wacht, - de dadelijke lijdensgeschiedenis, het Hoogepriesterlijk gebed, enz. enz. - belooft niets minder. Moge het den bekwamen man aan gezondheid en aanmoediging niet ontbreken!

De Godsdienst der Rede. Aanleiding tot de kennis eener echte Godsdienstwijsbegeerte. Door Frederik Bouterwek. Uit het Hoogduitsch. Te Delft, bij de Wed. J. Allart. 1827. In gr. 8vo. XVI, 419 Bl. f 3-90.


{==5==} {>>pagina-aanduiding<<}

Bij een boek, uit eenige vreemde taal overgebragt, schijnen ons, in de beoordeeling, drie vragen in aanmerking te komen: ten eerste, naar den aard en de waarde des werks; ten andere, of men wel deed met het te vertalen, en, ten derde, of men het goed vertaalde.
Wij beginnen billijk met het eerste. Doch, indien wij dit zoo zouden doen, als men hier en daar beweert, dat in eene goede recensie vereischt wordt, dan zouden wij zeker onvergelijkelijk bekwamer dan de schrijver moeten zijn: want deze heeft zijn onderwerp in een tamelijk dik boekdeel zoo niet weten te behandelen, dat het elken maar eenigzins geoefenden lezer overal duidelijk en belangwekkend zal voorkomen; en wij zouden, volgens dien bedoelden eisch, in een vrij beknopt overzigt dat zelfde oogmerk moeten bereiken. Het dan daarvoor aanziende, dat dit ideaal, of deze herschenschim, noch door ons te verwezenlijken, noch veilig in een tijdschrift van zoo algemeenen inhoud en zoo onderscheidene lezers te beproeven is, zullen wij ons, en onze lezers, met ons, zich met minder dienen te vergenoegen.
Het is bekend, dat kant de geheele wijsgeerte in Duitschland omkeerde. Men was echter met zijn werk geenszins algemeen tevreden. De liefde voor het oude en ouderwetsche gebouw mogt langzamerhand al uitsterven, de ingenomenheid met het nieuwe, daarvoor in de plaats opgetrokkene, was niet zoo algemeen. Deze meende er wat bij te moeten timmeren, gene een' geheelen vleugel te moeten afbreken; een derde schommelde veel vroegere modellen op, om zich daarnaar te rigten; in één woord, er ontstonden welhaast eene menigte van wijsgeerige stelsels, het eene vaak al dolzinniger en gevaarlijker dan het andere. Bouterwek, denkelijk de geleerde schrijver der geschiedenis van de poëzij en welsprekendheid, zich bijzonder tot het belang van den Godsdienst, bij dit onderzoek, bepalende, geeft ons hier een overzigt van de voornaamste dier stelsels, om ons, bij de aanwijzing van de zwakke zijde aan elk hunner, zijne eigene denkbeelden te doen kennen, en het geloof in een' waar-
{==6==} {>>pagina-aanduiding<<}
achtigen God tegen de voorstanders van Atheïsmus, Pantheïsmus en Hylozoïsmus, dat is tegen hen te verdedigen, die geheel geen' levenden God erkennen, of het heelal zelve voor den eenigen God houden, of aan eene soort van wereldziel, een leven met de stof ten naauwste verbonden, denken.
Hij wijkt daarin inzonderheid van de Kantiaansche school af, dat hij, op den voorgang van jacobi, de rede niet houdt voor een bloot logisch vermogen, enkel geschikt, om de denkbeelden, die zij van elders ontvangt, volgens zekere haar eigene regels, tot een gebouw der waarheid zaam te stellen, maar tevens voor eene vatbaarheid voor eigene indrukken. Hierop bouwt hij de mogelijkheid van een geloof, dat vóór en boven alle wetenschap gaat. Hieruit leidt hij de overtuiging af, dat er iets algemeens, oneindigs en eeuwigs bestaat, waarin al het eindige is gegrond, en dat hij, met de hedendaagsche Duitsche wijsgeeren, het absolute noemt. Hiermede, echter, waant hij nog geenszins tot de erkentenis van den waren God te zijn gekomen. De wijze, op welke dit bij hem toegaat, heeft inderdaad, zoo wel als die van kant en anderen, hare moeijelijke zijde. Te regt merkt hij aan, dat het eerste bij ons denken, de hoogste schakel van de keten der dingen, daarom dat het het eerste en hoogste, als grond en oorsprong is, nog niet voor het eerste en hoogste, dat is volmaaktste, wat zich denken laat, is te houden, maar dat er eene afzonderlijke werkzaamheid onzer rede noodig is, om deze twee als vereenigd te doen kennen. Iets, dat de Pantheïsten en andere dwaalleeraars, die gedurig met de uitdrukking van het hoogste, alsof dat daarom het volmaaktste, het waarachtig Goddelijke was, zichzelv' en anderen misleidende, spelen, niet in het oog houden.
‘Maar, terwijl de denkende geest zijns zelf bewust wordt, stelt hij zich zelf boven alles, wat niet denkt. - Waar het eigenlijk zedelijke ontbreekt, ontbreekt alles, wat aan het bestaan waarde geest. - Derhalve is alle absolute volkomenheid of een droombeeld, of het oorspronkelijke beginsel van alle bestaan en denken is... God.’

{==7==} {>>pagina-aanduiding<<}

‘De onbetoogbare kracht van het ware idée van het Goddelijke is de laatste grondslag van het godsdienstig redegeloof. Zonder bedenken mag dat geloof eene daad der rede genoemd worden, in zoo verre zich de rede tegen de meening verzet, dat het Goddelijke, hetwelk voor haar het hoogste is, misschien slechts een subjectief en bedriegelijk idée zijn zou.’
‘Slechts opwekken en verlevendigen, niet voortbrengen, kan de wijsgeerte het godsdienstig redegevoel.’
In deze woorden van den schrijver is de hoofdzaak bevat, die echter veelzins toegelicht en nader ontwikkeld wordt.
Het boek is inderdaad rijk; de schrijver is met al het oude en nieuwe in het vak bekend, en zijne wijze van voorstellen is doorgaans helder. Wij gelooven hem een waar wijsgeerig hoofd, zoo wel als een vlijtig beoefenaar harer geschiedenis, te mogen noemen.
Ondertusschen kwam ons des mans redenering niet altijd klemmend voor, en scheen hij ons hun, die hij bestreed, niet altijd regt te doen, noch het hun te verbeteren. Wanneer hij, bij voorbeeld, kant's praktische rede, als grond der zedekunde, met het zedelijk gevoel der Britten in dezelfde beschuldiging van een grondeloos, subjectief gezag betrekt, dan komt hij ons voor hem niet begrepen te hebben. Het redelijke in de handelingen moge zich den zinnelijken mensch veelal slechts als een gevoel aankondigen, het is echter gansch iets anders. Wanneer hij daarentegen in het bewijs voor Gods bestaan, uit de natuur afgeleid, met de kweekelingen uit die school, het gebrek meent op te merken, dat geene zedelijkheid, als eene eigenschap van den Wereldschepper, daarbij zou uitkomen, dan schijnt hij ons den mensch en de zedelijke wet in hem, als het volmaaktste en schoonste der geheele schepping, uit het oog te verliezen (*). Wanneer hij, in 't voorbijgaan, van het openbaringsgeloof sprekende, niet onduidelijk te kennen geeft, dat hetzelve op

{==8==} {>>pagina-aanduiding<<}
eene (voor zoo verre het redelijk, vooral historieel onderzoek aangaat) niet zeer veilige waarschijnlijkheidsberekening zou berusten, dan schijnt ons dat oordeel oppervlakkig, en bewijs dragende, dat de geleerde man hier niet zoo geheel te huis is.
Men houde hem daarom geenszins voor een' vijand der openbaring. Hij spreekt zelfs de Supranaturalisten tegen hunne bestrijders voor, ja neemt ook hen in bescherming, die, dit begrip het verste drijvende, naar zijn oordeel Supranaturalisten moesten heeten. Wij konden niet nalaten hierbij te denken: ware deze onderscheiding meer algemeen ingevoerd, dan was de pennestrijd, onlangs in het Mengelwerk van dit tijdschrift gevoerd, wel niet te pas gekomen. Want hooger onderwijs, dan de natuur oplevert, werd door alle regtschapene Hollandsche Godgeleerden te allen tijde geëerbiedigd; maar hooger kenvermogen, hoogere invloeden ter verlichting, dan die tot haar gebied behooren, vonden zeker menigen bestrijder onder onze vrijere beoefenaars der Godgeleerdheid.
Tot de vraag overgaande, of dit boek behoorde vertaald te worden, moeten wij in de eerste plaats betuigen, al geene studie te kennen, welker nut ons twijfelachtiger voorkomt, dan hetgeen men speculatieve, transscendentale wijsgeerte en bovennatuurkunde noemt. Gelijk wij boven zagen, de een bouwt, en de ander haalt het gebouwde weêr omver. Naauwelijks hebt gij het eene stelsel zoo tamelijk leeren begrijpen, en uw best gedaan om er in te berusten, of er rijst een ander op, dat mede zijne gunstige zijde heeft, ook wel waàr kon zijn, en u op nieuw aan het dobberen helpt. Zij is trouwens welligt als een noodzakelijk kwaad te beschouwen: de mensch wil alles weten, waant welhaast alles te weten, en heeft dus noodig door anderen te worden teregtgewezen. Zij heeft, buiten dit onvermijdelijke, dus ook ligt nog wel het nut van het onkruid, dat, uit den weligen akker ontsproten en ondergedolven, denzelven te vruchtbaarder maakt. Niemand twijfelde aan God en Goddelijke dingen, eer de wijsgeeren dit leerden. En heeft het Christendom eenige

{==9==} {>>pagina-aanduiding<<}
verpligting aan dezelve, het heeft daarvoor met menige verbastering en twist geboet.
Doch, de wereld nemende zoo als zij is, dus met wijsgeerte, meenen wij echter, dat zich in ons land weinige beoefenaars van dezelve bevinden, die geen Hoogduitsch verstaan. Dezulken hebben waarlijk ook aan dit boek niet veel. Met kant maar half, met alle zijne opvolgers geheel niet bekend zijnde, zullen zij het eene niet verstaan, en over het andere zich nutteloos ergeren.
En wat nu de uitvoering betreft, de vertaler heeft, onzes achtens, tamelijk wel zijn' pligt gedaan. Hier en daar een Germanismus, daar willen wij niet van spreken; maar het komt ons voor, dat hij niet zelf de proeven heeft nagezien, en daardoor zijn verscheidene zeer ongelukkige drukfouten ontstaan, die menigen zin volstrekt onverstaanbaar, ook wel tot geheel het tegendeel maken van het geen hij moest zijn. Dat men hiertegen, in wijsgeerige werken vooral, toch beter waakte, en niet dacht, dat siegenbeek op zijn duimpje te hebben daartoe genoeg zou zijn. Hoe zal men goed corrigeren hetgeen men niet verstaat, inzonderheid zoo het handschrift eenigzins onduidelijk is? De boekhandel van allart is inzonderheid te aanzienlijk en beroemd, wegens zoo vele klassieke werken, dan dat eenige slordigheid van dezen aard op denzelven zou mogen kleven.
Trouwens, het werk ziet er overigens uitwendig zoo goed uit, als het inwendig, in gewigt van zaken en grondigheid van behandeling, vele uitkomende boeken te boven gaat.




Brief over den grooten Visch van den Propheet Jona, aan een liefhebber van Gods woord, tot bevestiging zijns geloofs, door Abraham Capadose, M.D. Te Amsterdam, bij J.H. den Ouden. 1828. In gr. 8vo. 19 Bl. f :-25.

De walvisch, die ter bezigtiging werd ten toon ge-
{==10==} {>>pagina-aanduiding<<}
steld, gaf den Heere capadose aanleiding, om dezen brief te schrijven. De groote visch, op den titel van dezen brief vermeld, kan geen walvisch, maar wel elke andere groote visch zijn, die eenen mensch kan doorslikken. Zeer juist, maar vóór hem meermalen en beter opgemerkt. Men zie scheuchzer, Bijbel der Natuur, Xde D. bl. 587-600. Alle zijne aanteekeningen uit plinius en josephus over Joppe en androda (bl. 6) zijn ellendige vertooningen van hier niet te pas komende quasi-geleerdheid. Hij moest liever de geheele geschiedenis van arion in het Grieksch hebben aangehaald, waarin meer gelijkheid met jona valt op te merken; zoo zou zijne kliek over al dat vreemde schrift met opgespalkten mond de grootste verbaasdheid hebben te kennen gegeven. Daar nu toch ieder verstandig mensch bij het weinigje Hebreeuwsch en Grieksch, dat hier voorkomt, de schouders ophaalt, moest hij ten minste, zonder voor dit schouderoptrekken verder gevreesd te hebben, aan zijne kalanten nog meer Grieksch tot hunne stichting geleverd hebben. Deze soort van menschen zou met den Doctor meer ingenomen zijn, bij het aanvallen van van der palm, hoe minder zij kon begrijpen. Sic fata tulere. Zoo ligt het geval bij dat volkje, bij hetwelk de bekende compagnieschap, als bij lieden van hare nering, geene geestbezwaren kent of wil aanwijzen. Als een staaltje der fraaije betoogwijze kan dienen hetgeen bl. 10 voorkomt: ‘Merk dan, dat ik u bidde, het volgende op: - - Daar nu het schip, waarop jona was, van Japho, een kust van Judaea, naar Tharsis in
Ciliciën’ (Tarsus lag in Ciliciën, maar Tharsis was Tartessus in Spanje; verg. hamelsveld, Aardrijkskunde, Vde D. bl. 178 volg. Josephus heeft Tarsus in Ciliciën, maar wordt te regt gewezen door hamelsveld, bl. 180 volg.) ‘stevenende, de Middellandsche zee over moest.’ Daar Japho, later Joppe, en nu Jaffa, alleen aan de Middellandsche zee lag, kon geen schipper, naar elders varende, die zee ontwijken, al lag Tharsis in zijn reisplan niet. Daarenboven

{==11==} {>>pagina-aanduiding<<}
vindt men de cachelot in de Noordelijke zeeën; zie de aanteekening bij scheuchzer, a. pl. bl. 589. Zonder het minste bewijs zegt capadose: ‘De woonplaats van dit dier (de cachelot) is gewoonlijk de Middellandsche zee, hoewel het ook elders, in de Noordzee, veel gevonden wordt.’ - Indien Dr. capadose verpligt ware geweest, dezen brief te schrijven, dan zou gegolden hebben het ultra posse nemo obligatur. En dit kunnen is bij capadose niet veel. Ten minste uit dit geschrijf blijkt dit wederom allerduidelijkst. Doch de man is tot het uitlegkundige werk des Bijbels ongeroepen en ongeschikt; en bij zijne aanvallen tegen van der palm gelijkt dit, ook uitlegkundig dwergje, de mug in de fabel, die meende zelfs een paard door zwaarte lastig te zijn. Van alle kwalen is wel de eigenwaan de verderfelijkste en de ongeneeslijkste. Daarom wordt hier de moeite gespaard, den man te wederleggen, die niet eens weet, dat van der palm's werk in zes, niet in vijf stukken bestaat. Van der palm zal zichzelven het best verdedigen door te zwijgen. Aquila non captat muscas. Waartoe ook muggen gevangen, die niet steken? Wij ten minste houden dit briefje zeer geschikt.... ad pios usus. Zoo denkt men algemeen over al de werken van capadose. Het tegendeel heeft plaats met van der palm's Bijbel, die, na uitverkocht te zijn, zelfs op verkoopingen ver boven den inteekenprijs gaarne gekocht wordt. Hiervandaan misschien al dat geschreeuw, omdat welligt spoedig de uitventers en zamenflansers van dergelijk geschrijf, als deze brief van
capadose is, alles voor eigene rekening zullen moeten laten drukken. Hinc illae lacrymae. Hoe meer uil, hoe meer waan.
Voor hen, die eenigzins dieper dit laatdunkend geschrijf van den waanwijzen Doctor onderzoeken willen, dan wij het voor ons waardig keuren, maken wij melding van 's mans bijzondere manier van Bijbelverklaring, bl. 5: ‘Daar (bij Gods Woord) moeten wij de geloofwaardigheid en de onfeilbaarheid van het Woord van

{==12==} {>>pagina-aanduiding<<}
voren, gelijk men zegt, vaststellen en dan verder gaan: nu, hiervan kan gene redeneering hoegenaamd, maar eenig en alleen de Geest Gods, die in alle waarheid leert en leidt, den mensche brengen, en Hij brengt er ook allen toe, die van eeuwigheid in Christus gekend en bemind zijn; en laat ons danken en aanbidden, dat Zijne genade ons dit bij bevinding heeft leeren kennen en eene nimmer te voren gesmaakte vreugde en vrede daardoor in 't harte doet genieten.’ Abraham bad voor booze menschen. De vleeschelijke afstammeling en naamgenoot diens vromen mans valt aan en beschimpt allen, die, zonder dit dan te kunnen helpen, niet geroepen zijn. Doch indien wij de geesten mogen beproeven, of zij uit God zijn, (en dit regt zal ons geen capadose ontnemen) dan moeten wij ten opzigte van hem en zijne leiding in alle waarheid twijfelen; want de waarheid, in welke de H. Geest (niet de waan van eenen capadose) leidt, moet in liefde worden betracht. Zoo lang eene verwijzing op H. V:22-26 uit den Brief aan de Galaters hoognoodig blijft voor capadose, zoo lang houden wij ons overtuigd, dat er een groot onderscheid is tusschen eenen gedoopten Jood en eenen besneden' Christen. Waar het oude nog blijft, is niet alles nieuw geworden. Niet het water, maar het nieuwe schepsel, in liefde werkzaam, maakt het wezen uit. Zoo lang dit bij u ontbreekt, kunt gij u met bevinding behelpen; maar, Heer Doctor! gij blijft bij iederen opregten Christen een blind leidsman der blinden, daar gij slechts van inwendig licht droomt en het uitwendige veroordeelt. Met geslotene oogen vaart men nooit veilig op eene zee vol klippen. Met u verkiezen wij ten minste niet denzelfden koers zonder kompas te houden. Vaar wel!




Geschiedkundige Verhandeling over de Operatie tot vorming van een' kunstigen Oogappel (Pupilla artificialis); benevens de beschrijving eener nieuwe en zekerder manier, om dezelve door eene tweevoudige of dubbele Schaar te bewerkstelligen. Door W. Men-
{==13==} {>>pagina-aanduiding<<}
sert, Ridder, Chir. Doct., Oculist van Z.M., Stads Operateur van de Cataract te Amsterdam, enz Met twee Platen. Te Amsterdam, bij L. van Es. 1828. In gr. 8vo. VIII en 56 Bl. f :-75.

De zoo door zijne buitengewone dexteriteit, qua Operateur, als door zijne grondige kennis in de litteratuur van het ophthalmologische vak der Geneeskunst te regt beroemde Amsterdamsche Oogarts mensert gaat steeds met onvermoeiden ijver voort, om dat gedeelte der Geneeskunst, waarop hij zich in het bijzonder heeft toegelegd, en hetwelk met zoo veel roem door hem wordt uitgeoefend, door gewigtige theoretische en praktische bijdragen, waartoe hem zijne zoo zeer uitgestrekte praktijk, welke schier alle de Noordelijke Provinciën van het Nederlandsche Rijk omvat, eene bij uitstek gunstige gelegenheid verschaft, meer en meer te volmaken, en in zijn Vaderland tot denzelfden trap van volkomenheid op te voeren, welke dit gedeelte der Geneeskunst thans beide in Duitschland en in Groot-Brittanje bereikt heeft. Heeft hij in het voorleden jaar, 1827, door zijn Geschiedkundig Overzigt omtrent de heerschende en voorkomende Oogziekten in Nederland, de leemte, welke omtrent dit vak der Geneeskunst in onze litteratuur bestond, behoorlijk aangevuld, niet slechts door aan het Publiek mede te deelen eigene slotsommen uit eene rijke en zeer uitgebreide ondervinding, maar daarenboven door het uit echte bronnen putten en bijeenverzamelen der geneeskundige bescheiden aangaande de vorderingen der ophthalmologische wetenschap in de Nederlandsche Provinciën, en hierdoor, met bondige bewijzen, den Nederlandschen, zoo vaak bij de buitenlanders miskenden, kunstroem, beide ten opzigte van de theorie en de praktijk van dit met het maatschappelijk welzijn zoo innig verbonden gedeelte der Geneeskunst, voortreffelijk gehandhaafd, en aldus voor denzelven te dien opzigte een duurzaam gedenkteeken gesticht: in de thans voor ons liggende Verhandeling houdt Dr. mensert zich onledig

{==14==} {>>pagina-aanduiding<<}
met het geschiedkundige van de operatie tot vorming van eenen kunstigen oogappel, en met de mededeeling aan het Publiek van eene nieuwe, meer zekere manier, om dezelve te bewerkstelligen, door middel namelijk van eene tweevoudige of dubbele schaar. Na in de inleiding aangemerkt te hebben, dat, ofschoon ook in de Heelkunst soms de nuttigste uitvindingen aan het toeval derzelver oorsprong te danken hebben, echter de Heelkunst in het algemeen en het ophthalmologische vak in het bijzonder de aanmerkelijke vorderingen, welke zij in de tegenwoordige eeuw gemaakt hebben, aan een meer grondig beoefenen der wetenschap, waardoor betere, meer rationele manieren van behandeling ontstaan zijn, verschuldigd zijn, komt de Schrijver meer bepaaldelijk tot zijn doel, en beroept zich, ten betooge van deze zijne stelling, inzonderheid op de vele uitmuntende geschriften en menigvuldige methoden, welke tot vorming van eenen kunstigen oogappel zijn uitgedacht; ons vervolgens in de eerste plaats leverende het geschiedkundige van hetgeen in Nederland omtrent dit onderwerp is voorgevallen, hetgeen zekerlijk, wanneer men hetzelve vergelijkt met de vele verhandelingen en waarnemingen, welke in Duitschland, Groot-Brittanje, Frankrijk en Italië omtrent dit onderwerp in het licht gekomen zijn, in den eersten opslag juist niet zeer ten voordeele van onze landgenooten schijnt uit te vallen; maar, wanneer men deze echter meer van nabij leert kennen, zal men met genoegen ontwaren, dat de enkele oorspronkelijke schriften der Nederlanders, welke van tijd tot tijd over deze materie in het licht verschenen zijn, zich doorgaans, als lettervruchten van ware studiën en grondige kundigheden, op 't voordeeligst onderscheiden, en zoo wel van eene wetenschappelijke vorming der Schrijvers, als van hunne praktische ervaring in dat vak, de duidelijkste blijken aan den dag leggen; zoodat hetgeen de
Nederlandsche Heelkundigen, ten opzigte hunner naburen, in extensiteit verliezen, eenigermate door de intensive waarde hunner schriften vergoed wordt, waarvan deze Ver-
{==15==} {>>pagina-aanduiding<<}
handeling onder anderen een doorslaand bewijs oplevert. Vervolgens worden door Dr. mensert alle de uitgevondene manieren, om eenen kunstigen oogappel te vormen, onder de vier volgende hoofdklassen gerangschikt:

1mo.De insnijding, hetzij horizontale of verticale, van het regenboogsvlies, Iridotomia genaamd.

2do.De uitsnijding van een gedeelte of stukje uit deszelfs zelfstandigheid, Iridectomia.

3tio.De losmaking of losscheuring van het regenboogsvlies van den haarwijzen band, Iridodialysis.

4to.De naar buitenhaling, inklemming, ook afsnijding van het afgescheurde gedeelte van het regenboogsvlies (kunstmatige verplaatsing der pupil), Iridectodialysis; welke laatste methode, door den in zijn vak verdienstelijken Dr. van onsenoort, in twee gevallen, met eene allergelukkigste uitkomst is in 't werk gesteld.


Van alle deze verschillende methoden nu heeft de Oogarts mensert zijne nieuwe manier, om namelijk door eene tweevoudige of dubbele schaar een stukje uit den iris te snijden, de beste en meest gepaste in de uitvoering bevonden; en waarlijk, ofschoon alle de uitgevondene methoden, om eene kunstigen oogappel te vormen, beproefd en beoefend zijn, en alle, de eene meer, de andere min, gunstige resultaten hebben opgeleverd, zoo zal men echter met Dr. mensert moeten instemmen, dat aan de Iridectomia boven de drie andere methoden de voorrang toekomt, en dat in het algemeen de uitsnijding van een gedeelte van den iris, naar zijne manier door eene tweevoudige of dubbele schaar bewerkstelligd, voor de zekerste en beste methode moet gehouden worden, daar men door dezelve eene zuivere ronde opening in den gesloten iris, en wel in het midden van het regenboogsvlies, waar de oogappel geheel gesloten is, of ook in een gedeelte van den iris, naar mate de verschillende omstandigheden zulks vereischen, kan vormen, en zij ongelijk veel minder aan gevaar voor Iritis en andere bedenkelijke toevallen is blootgesteld, en dus ceteris paribus den lijder de meeste hoop ter her-
{==16==} {>>pagina-aanduiding<<}
stelling van het gezigt verschaft, indien men namelijk overweegt, dat, blijkens de ervaring, eene wond met verlies van zelfstandigheid minder blootgesteld is aan vernaauwing of sluiting, dan eene eenvoudige verdeeling; dat deze operatie den lijder geen pijn van belang veroorzaakt, immers dat dezelve niet te vergelijken is met de meerdere pijn en smart, welke, ook onder de ervarenste behandeling, de losscheuring en soms herhaalde pogingen, om den iris van het ligamentum ciliare af te trekken, moet veroorzaken; dat, eindelijk, de inklemming en afsnijding van het regenboogsvlies, als het tusschen de
cornea ingeklemd is, ook geenszins zonder pijnlijke aandoening kan geschieden, en dat, ten gevolge derzelve, soms zeer belangrijke, ja zelfs gevaarlijke toevallen kunnen ontstaan.
Doch, ofschoon de methode van uitsnijding, volgens de manier van Dr. mensert met eene tweevoudige of dubbele schaar bewerkstelligd, in verre de meeste gevallen met eene gewenschte uitkomst kan in het werk gesteld worden, zoo erkent de geachte Schrijver echter openlijk, dat dezelve geenszins onbepaald in alle gevallen behoort in het werk gesteld te worden; want dat zij niet te pas komt in die omstandigheden, waar, uit hoofde van het kleine gezonde gedeelte van het regenboogsvlies of van het horenvlies, gebrek aan ruimte bestaat, in welke echter de Iridodialysis nog altoos mogelijk is en dus beproefd kan worden, hoezeer zij maar eene zeer flaauwe hoop van mogelijke, doch altoos gebrekkige, herstelling overlaat, daar in dit geval de pupil immer aan den rand van het regenboogsvlies valt. Insgelijks verdient, volgens mensert, de afscheiding of afscheuring van den iris van het ligamentum ciliare de voorkeur in die gevallen, in welke, zoo als bij kinderen, te groote bewegelijkheid van het oog plaats heeft, of waar hetzelve niet dan zeer moeijelijk door middel van een' oogspiegel kan bepaald worden.
Dr. Mensert geeft dus in die gevallen, waarin, uit hoofde van bijzondere omstandigheden, de Iridectomia

{==17==} {>>pagina-aanduiding<<}
niet wel in het werk gesteld kan worden, aan de Iridodialysis boven de overige methoden de voorkeur, en wil dezelve alsdan beproefd hebben. In dit laatste gevoelen nemen wij echter de vrijheid van hem te verschillen, daar wij, zoo wij vermeenen op goede gronden, van meening zijn, dat in alle deze gevallen niet de Iridodialysis, maar de kunstmatige verplaatsing der pupil, en wel volgens de manier van Dr. van onsenoort, met inklemming in het harde oogvlies van een gedeelte des oogappelrands van den regenboog, behoort beproefd te worden. Het is zoo, de beroemde dupuytren oordeelt de kunstbewerking, om tusschen de lippen der wonde van het horenvlies een gedeelte van den iris te bepalen, de slechtste, omdat zij zonder noodzakelijkheid de uitzakking van dit vlies medebrengt; eene, zegt die Schrijver, altoos hinderlijke, soms moeijelijk te genezen ziekte, en die tot de ernstigste ontstekingachtige toevallen aanleiding geven kan. Doch, met allen eerbied, aan de uitstekende talenten van dien beroemden Heelkundige verschuldigd, schijnt het ons toe, dat hij de kunstmatige verplaatsing der pupil, door inklemming van het afgescheurde gedeelte van den iris in het horenvlies, niet zoo zeer uit ervaring, als wel uit theoretische gronden, afkeurt; daar het ons niet gebleken is, dat hij dezelve ooit beproefd heeft. Daarenboven moeten wij aanmerken, dat het niet de kunstmatige verplaatsing van den oogappel, maar inzonderheid de losmaking of asscheuring van het regenboogsvlies van den haarwijzen band is, welke de gevreesde ernstige ontstekingachtige toevallen veroorzaakt, en welke intusschen in beide deze methoden eveneens plaats heeft; en eindelijk, dat deze zoo zeer gevreesde toevallen veel minder schijnen te duchten te zijn, wanneer men, volgens de manier van van onsenoort, het losgemaakte of afgescheurde
gedeelte van den iris, in plaats van in het horenvlies, in het harde oogvlies inklemt. Daar nu de verplaatsing der pupil met inklemming in den harden oogrok eerst later door onzen landgenoot

{==18==} {>>pagina-aanduiding<<}
van onsenoort is uitgevonden en bewerkstelligd, zoo konde ook dupuytren derzelver waarde of onwaarde niet beoordeelen; en van onsenoort heeft door twee welgelukte operatiën proefondervindelijk bewezen, dat deze methode, op zijne manier met de vereischte omzigtigheid en behendigheid in 't werk gesteld, althans geen meer vrees voor ernstige ontstekingachtige toevallen oplevert, dan de eenvoudige Iridodialysis.
Wat nu de door Dr. mensert uitgevondene manier, om de operatie te doen, betrest, dezelve bestaat in het maken van eene genoegzaam ruime insnijding in het doorschijnend horenvlies met het slaarmesje van de wenzel, waarna hij een, door hem uitgedacht, hol geslepen lancet onder den gemaakten lap of wonde van het horenvlies langs den iris door de voorste oogkamer invoert, tot de plaats, alwaar men de basis van de nieuwe pupil denkt te vormen, hetzelve aldaar omtrent twee lijnen diepte door het regenboogsvlies indrukkende, de holle zijde van het lancet naar het midden en de bolle zijde naar den buitenrand van den iris gerigt, waardoor zich dadelijk eene halfronde opening in het regenboogsvlies vormt, geschikt ter inbrenging van de dubbele of tweevoudige schaar; welk instrument als eene gewone schaar, met het geheel toegesloten gedeelte naar beneden gerigt, tusschen het horen- en regenboogsvlies ingebragt wordt; waarna men, de schaar zoo verre, als vereischt wordt, openende, hierdoor het horenvlies van het regenboogsvlies verwijdert, en het stomp of toegesloten gedeelte door de gemaakte opening zoodanig verder invoert, dat het eene gedeelte voor en het andere achter het regenboogsvlies geplaatst is; hebbende men alsdan slechts de schaar toe te fluiten, om een volkomen zuiver en rond stukje uit den iris uit te snijden; zoodat, naar mate men de schaar hooger invoert, de pupil grooter valt, hetwelk ook door eene grootere of kleinere schaar kan bepaald worden, daar bij de sluiting van de schaar het stukje, dat uitgesneden wordt, tusschen de

{==19==} {>>pagina-aanduiding<<}
twee bovenste schaarpunten ingeklemd blijft zitten, en daarmede van zelve naar buiten gebragt wordt.
Twee platen, met eene korte, duidelijke beschrijving der door hem tot het vormen der kunst-pupil gebezigde werktuigen, versieren deze allezins belangrijke Verhandeling, welke in de handen van iederen Heelkundige behoort te zijn, en die door eene bibliographie van de boeken en bijzondere verhandelingen, welke omtrent de operatiën van den kunstigen oogappel zijn uitgegeven, besloten wordt.
Wij betuigen den geachten Schrijver onzen welmeenenden dank voor deze zijne korte, maar gewigtige bijdrage tot het door hem zoo gelukkig beoefend ophthalmologisch vak der Geneeskunst. Inderdaad, deze door Dr. mensert uitgevondene dubbele of tweevoudige schaar, welke, vergroot, zoo driekant als rond, niet slechts ter vorming der kunst-pupil, maar ook in een aantal andere heelkundige gebreken, een nieuw, zeer doelmatig instrument, ter verrigting van onderscheidene andere heelkundige operatiën, ter wegneming van scarcomatische, scirrheuse, verruceuse, fungeuse en polypeuse ongemakken verschaft, is eene schitterende loover in den eerkrans, op welken hij, zoo door het onvermoeid streven ter meerdere volmaking van de ophthalmologische studiën in zijn Vaderland, als door zijne uitstekende talenten in het verrigten van oogöperatiën, zulk eene billijke aanspraak heeft, en welken Nederlandsch dankbaar Publiek voor deszelfs verdienstelijken landgenoot gaarne vlechten zal.




Beleuchtung des Kampfes über Handelsfreiheit und Verbotsystem in den Niederlanden, gegründet auf eine Darstellung des Getreidehandels und der allgemeinen Handelsverhältnisse. Amsterdam, bei Gebr. Diederichs; Leipzig, bei F.C.W. Vogel. 1828. Gr. 8vo. 265 S. f 3-:

In eenen tijd, op welken genoegzaam allerwegen, zelfs

{==20==} {>>pagina-aanduiding<<}
tot in de verstafgelegene staten van het nieuwere Vasteland, de klagten over de ontwikkeling en uitbreiding van het Verbodsstelsel, en over de daaruit voortvloeijende beperkingen des Handels, al luider en luider zich verheffen, moet eene grondige uiteenzetting en oplossing van het vraagstuk welkom zijn, of door de van regeringswege in werking gebragte verbodsmaatregelen de algemeene volkswelvaart, en derhalve ook de welvaart van den geheelen staat, als onwankelbaar en onafscheidelijk daarop gegrond, werkelijk bevorderd worden, - dan wel, of niet veeleer van die in het werk gestelde middelen, uit den aard der zake, eene regtstreeks tegen het voorgestelde doel zich kantende werking te verwachten zij, en daarentegen niet de, door alle ledematen van het groote, algemeene staatsligchaam, vrijgelatene omloop der voedende handelsappen leven, welvaart en uitbreiding in alle de deelen van hetzelve overplanten en onderhouden zoude.
De ongenoemde Schrijver van het hier aangekondigde werk (hetwelk in geenen deele voor ons vaderland alleen geschreven is, maar ook de oplettendheid der beschaafde volksklasse in elk land overwaardig is) gaat, met de welversnedene pen en den scherp beoordeelenden blik eens in het praktische leven gevormden handelskundigen, eerst de Europesche staten door, in zoo verre zij op de graanteelt of op het graanverbruik betrekking hebben; wendt vervolgens de daaruit afgeleide gevolgtrekkingen en bewijzen tot de beantwoording aan der vraag, welke van beide, de vrije of de belaste invoer van granen in de Nederlanden, voor den staat zoo wel, als voor de gezamenlijke individueele welvaart des volks, meest bevorderlijk zij; en gaat eindelijk over tot algemeene beschouwingen van den oorsprong, uitwerkselen en verdere gevolgen van het Verbodsstelsel. De Schrijver betoogt daarin het bedriegelijke der grondstelling, als hadden de fabrijken zelfs door eene stremming van den invoer van vreemde kunstprodukten gewonnen, en verheft zijn werk, door deze en dergelijke navorschingen, tot eene aangename, nuttige en veelomvattende lektuur, niet slechts voor den hande-
{==21==} {>>pagina-aanduiding<<}
laar in 't bijzonder, maar ook voor ieder, die, het zij dan uit hoofde van den door hem in de burgerlijke maatschappij bekleeden rang, het zij ten gevolge zijner vaderlandlievende gevoelens, het algemeene welzijn wezenlijk ter harte neemt.

Liefde en Hoop. Tijdschrift over Gevangenen en Gevangenissen. Iste Deel. Te Amsterdam, bij G.J.A. Beijerinck. In gr. 8vo. f 3-60.

De laatstverloopene jaren waren inzonderheid rijk in eene groote menigte van Tijdschriften, Maandwerken en Weekbladen. Niet altijd evenwel schonk de veelbelovende bloeitijd rijpe en welsmakende vrucht, en menig voortbrengsel van genoemden aard bragt reeds bij deszelfs geboorte de zaden van kwijning met zich. Het voor ons liggende Tijdschrift maakt hierop eene vereerende uitzondering; en Recensent is van oordeel, dat hetzelve eene nadere kennisneming des publieks allezins waardig is. Reeds sedert twee jaren werd hetzelve van drie tot drie maanden met een nummer vervolgd, welke te zamen een bekwaam boekdeeltje uitmaken, hetwelk gewis door een ieder niet zonder belangstelling zal gelezen worden.
Zeker schijnt, in den eersten opslag, eene lektuur over Gevangenen en Gevangenissen niet bijzonder uitlokkend; en menigeen verbeeldt zich welligt, hier niets anders dan vertoogen en verhalen vol jammers, ellende en menschelijke boosheid te zullen aantreffen. Dit is echter het geval in geenen deele. Wij willen dit wat nader doen zien.
Ieder nummer is in drie hoofdafdeelingen gesplitst: I. wordt gehandeld over gevangenen en gevangenissen in ons vaderland; II. bevat berigten omtrent hetgeen te dezen aanzien in andere landen plaats vindt, en de IIIde afdeeling behelst een onderhoudend Mengelwerk, meestal uit merkwaardige voorvallen en gebeurtenissen bestaande, hier en daar doormengd met de levensgeschiedenis van dezen of genen beruchten misdadiger.

{==22==} {>>pagina-aanduiding<<}

Op meer dan ééne plaats is de medewerking van Bestuurders van het Nederlandsch Genootschap tot zedelijke verbetering der Gevangenen met de Redactie van dit Tijdschrift blijkbaar te bespeuren, en menig berigt en verhaal, met eene geachte naamteekening voorzien, laat hierdoor bij den lezer geen den minsten twijsel aan de echtheid der gedane mededeeling over.
Het bestaan van dit Tijdschrift is, al verder, met de werkzaamheden van het reeds genoemde Genootschap blijkbaar verbonden. Meer dan eens kwam de vraag bij dezen en genen op: wat er toch van dat Gevangengenootschap mogt zijn, waarvan men, sedert de oprigting in 1823, zoo weinig had vernomen? Recensent gaf dan wel aan den vrager de verslagen der Handelingen van dat Genootschap in handen; dan, daar die verslagen alleen voor de leden gedrukt worden, kent het grooter gedeelte des publieks te weinig van deszelfs bestaan, bedoeling en werkzaamheden, om in eene instelling, die ons Vaderland zoo zeer tot eer verstrekt, eene genoegzame belangstelling op te wekken en levendig te houden. De wijze, waarop het aangekondigde Tijdschrift is ingerigt, is eigenaardig geschikt, om, hetgeen het genoemde Genootschap is en werkt, meer onder de aandacht des publieks te brengen; en wel verre, dat het hart van den lezer zich, bij het beschouwen van tafereelen van jammer en ellende, pijnlijk zou vinden aangedaan, zoo wordt hetzelve veeleer in eene aangename stemming gebragt, bij de ervaring van het vele en velerlei goede, hetwelk er reeds in onze vaderlandsche kerkers, onder de leiding en invloed des Genootschaps, is verrigt geworden
De kennisneming aan dit alles is inderdaad belangrijk. Dikwerf, en zeer te regt, bewondert en vereert men, hetgeen door vreemden, op vreemden bodem, voor de zaak der menschheid verrigt wordt; maar men verlieze daarbij ons Nederland en de Nederlanders, en wat in ons gezegend Vaderland ten algemeenen beste ondernomen wordt, niet uit het oog! Men heeft, en te regt, een' afschrik voor elken aanslag tegen onze bezittingen, tegen

{==23==} {>>pagina-aanduiding<<}
onze veiligheid, tegen ons leven zelfs; maar - schavotten en kerkers hebben het kwaad niet kunnen uitroeijen, en de alleen veilige en goede weg, om hetzelve te verminderen en te verzachten, schijnt, door verstandiglijk aangewende pogingen ter zedelijke verbetering van den misdadiger, gelukkiger bereikt te kunnen worden; en wordt dit doel, zij het ook slechts ten deele, bereikt, dan mogen wij, Nederlanders, voor zoo veel wij de loffelijke pogingen, hiertoe aangewend, naar vermogen ondersteunen, ons verheffen op den roem, die ons Vaderland, in dit, gelijk in zoo vele andere opzigten, mag te beurt vallen. Wij zullen de maat van het kwade verminderd, en de vrucht van het goede vermeerderd hebben.
De weg hiertoe wordt, in het voor ons liggend Tijdschrift, duidelijk en op eene onderhoudende wijze, aangewezen. Recensent beveelt hetzelve daarom ruimschoots aan, en wenscht deze lektuur in veler handen. De matige prijs, van 90 centen per nummer, maakt de aanschaffing min kostbaar, en de inhoud het geheel voor aslerlei soorten van lezers bijzonder geschikt. Ook de Uitgever verdient lof, wegens de goede uitvoering.

Al de Werken over het Onderwijs en de Opvoeding van H. Pestalozzi, naar het Hoogduitsch bewerkt onder opzigt van P.J. Prinsen, Directeur en Onderwijzer van het Koninklijk Instituut tot aankweeking van Schoolonderwijzers, te Haarlem. IIde, IIIde en IVde Deel. Te Zutphen, bij W.C. Wansleven. In gr. 8vo. f 14-66.

De onderneming, om al de werken van pestalozzi in onze taal uit te geven, is, bij het in 't licht verschijnen van het Iste Deel, in dit tijdschrift aangekondigd. Het IIde Deel bevat het vervolg van Lienhard en Geertruid. Het IIIde: Hoe Geertruid hare kinderen onderwijst. Eene proef om de moeders eene handleiding te geven, ten einde zelven hare kinderen te onderwijzen, en de verhandeling: Aan de onschuld, den ernst en de edelmoedigheid van mijn vaderland. Het IVde: Mijne nasporingen over den gang der natuur in de ontwikke-
{==24==} {>>pagina-aanduiding<<}
ling van het menschelijk geslacht. Over wetgeving en kindermoord. Over de aanvankelijke vorming. Evenmin, als bij de aankondiging van het eerste Deel, achten wij het ook nu noodig, over de werken van pestalozzi uit te weiden. Ook die gedeelten, welke minder, dan Lienhard en Geertruid, in eenen verhalenden, maar meer in eenen betoogenden trant geschreven zijn, houden de belangstelling levendig, en zijn, voor zoo veel het onderwerp dit toelaat, onderhoudend. De aanhef der verhandeling, over wetgeving en kindermoord, is zelfs een meesterstuk van welsprekendheid. De aanmerking, op deze overzetting, wat de taal betreft, reeds door den Recensent van het eerste Deel gemaakt, geldt ook nog de nu aangekondigde Deelen. Zonder opzettelijk naar fouten te zoeken, vallen ons bij het doorbladeren terstond in het oog badan voor baden, het vis inertiae voor de vis, rari nautes voor rari nantes, en Germanismen, als: hij, die een kind of een zwak mensch eenen hond aanhitst. In hoe verre het, om, ten aanzien van de nieuwe benamingen der letters, zichzelf gelijk te blijven, noodig is, om te schrijven
abe, in plaats van het oude abé (alphabet), willen wij niet beslissen. De vertaling van göthe's lied, hier voorkomende, IVde Deel, bl. 40 en verv., is zelfs als proza beneden alle kritiek; men oordeele uit de volgende twee coupletten:

Heil den onbekenden, 
Hoog'ren wezens, 
Die wij stellen, 
Hun voorbeeld leere ons 
Die gelooven. 
 
Ook 't geluk 
Grijpt onder de hoopen, 
Vat nu des knaapjes 
Schuldlooze lokken. 
Dan ook des kalen 
Grijsaards schuldigen schedel. 

Het doet ons leed, dat, bij zulk eene belangrijke onderneming, niet al die vlijt en zorg is aangewend, om dezelve goed ten uitvoer te brengen, welke men met regt mogt verwachten in een werk, hetwelk vooral bestemd is voor een geoefend en keurig publiek. Wij moesten immers, in den naam van p.j. prinsen, eenen waarborg hebben voor de

{==25==} {>>pagina-aanduiding<<}
zuiverheid van taal en stijl. Hoe menige nietswaardige roman vindt eenen bekwamen vertaler, en de werken van den grooten pestalozzi..... Nog eens, het smart ons.




Tegen-gift op het Liberalisme van den Heer Baron Van Zuilen van Nyeveld, Ridder en Thesaurier van de Orde van de(n) Nederlandsche(n) Leeuw. Door V.N. Te Utrecht, bij J. Altheer. 1828. In gr. 8vo. 23 Bl. f :-25.

Zeker stemmen wij met dit geschriftje beter in, dan met dat, waartegen het gerigt is. Het komt ons zelfs voor, dat de schrijver noch onbedreven is in geschiedenis, staatkunde en Godsdienst, noch daarover kwalijk oordeelt. Doch de reden, dat wij zoo twijfelachtig spreken, is deze, dat hij zoo min, als de Baron, dien hij bestrijdt, eigenlijk tot schrijver opgeleid is. Het hapert aan orde en geleidelijkheid, aan goeden stijl en gezuiverde taal. Zulk een werkje kan door den man van geoefenden smaak niet dan met zekeren weêrzin gelezen worden. Wij hebben het dan ook slechts ambtshalve doorgegaan, en geven het reeds vermelde getuigenis; maar raden den welmeenenden auteur, zoo hij weêr met zijne denkbeelden in het openbaar wenscht te voorschijn te treden, het handschrift vooraf aan een kundig man, een bekwaam schoolhouder b.v., te geven. Het is ook niet goed, zoo veel Fransch tusschen het Hollandsch in te vlechten, en zulke lange aanhalingen, bij zulk een klein boekje, onvertaald te laten. Men moet weten, wat men koopt.
Om 's mans denkwijze enz. wat nader te leeren kennen, volge hier een letterlijk overgeschreven staal:
‘De definitie van het woord Liberalisme Vrijheidszucht, zoo men wil op zich zelve genomen; komt mijns oordeels, hoofdzakelijk daar op ter neder: dat het is de geest van liberale, of vrije denkbeelden, die ontstaan uit zekere rijpheid van gevoel van menschenwaarde, - die, naar mate de waereld, en de maatschappijen in beschaving en ondervinding toeneemen, zich ontwikkeld, en door het licht van het Evangelie den volken verschijnt, in eene meer of mindere graad naar mate zulks in de gemoedsgesteldheid en vatbaarheid ingang vind, en uit een goed beginsel uitgaande, zich meer en meer werkzaam zal uitstrekken, om met langzame tred en kragt van redelijke overtuiging op de gemoederen te werken,

{==26==} {>>pagina-aanduiding<<}
gelijk alles, het geen de natuur, naar Gods wijze oogmerken langzaam, maar zeker voorbereid, om eindelijk het volkomen goede te bereiken: bij aldien het Liberalisme (in eene goede geest beschouwd) zedert de reformatie, of Munstersche Vrede, in het strijdperk getreden is, en nog voortvaard in dien strijd, dan zal het zijn tegen die Vorsten van Europa, die zich vereenigen, met belofte van onderlinge ondersteuningen met alle hunne kragten, om het Liberalisme te bestrijden.’

Nederlandsche Muzen-Almanak. 1829. Elfde Jaar. Te 's Gravenhage, bij J. Immerzeel, Jun. In 16mo. 265 Bl. Met Portretten, Platen en Muzijk. f 3-50

Almanak voor het Schoone en Goede, voor 1829. Te Amsterdam, bij G.J.A. Beijerinck. In 16mo. 180 Bl. Met Platen en Portret. f 1-80.

Deze beide zakboekjes zijn dit jaar vooral in een allernetst zondagspak gestoken; de plaatjes winnen het, wat teekening en gravure aangaat, van die in vorige jaargangen, en over het geheel heeft men reden, om met dezelve tevreden te zijn. De mededinging van den Belgischen Muzen-Almanak, en de geoorloofde en ongeoorloofde middelen, welke deze in het werk stelt, om den boventoon te verkrijgen, schijnen in dit opzigt ten goede gewerkt te hebben; immerzeel ten minste heeft alles aangewend, om zijnen verkregenen voorrang te behouden; en, schoon wij nog niet in staat zijn gesteld, om door vergelijking dezen rangtwist te beslechten, zegt ons echter een gunstig voorgevoel, dat hij ook ditmaal de overwinning zal wegdragen. Wij zullen, gelijk in vroegere jaren, de bijdragen der verschillende medeärbeiders in deze nette zakboekjes beoordeelend doorloopen, en ons ook door de hatelijke en belangzuchtige aanvallen, welke vooral tegen de onderneming van immerzeel gedaan zijn, niet laten verleiden, om de regten der kritiek te verkorten: strenge onpartijdigheid, die zoo wel het voortreffelijke erkent, als het gebrekkige berispt, zal, gelijk altijd, ook thans weder onze leidsvrouw zijn.
De Muzen-Almanak prijkt, behalve met een vijftal plaatjes naar teekeningen onzer eerste meesters, met een allerliefst titelvignet en de keurig uitgevoerde portretten van de Heeren

{==27==} {>>pagina-aanduiding<<}
h. meijer, jr. en van 's gravenweert. De rij der dichtstukjes wordt geopend met een versje van p.l. den beer, In alles God, dat juist de verdienste der nieuwheid niet bezit, en ons minder beviel dan zijne andere bijdrage, het Meisje en het Graf, ofschoon ook dáár sommige distichen krachtiger en puntiger hadden kunnen zijn. De Fabel naar het Latijn van petrarcha, door g.h. nagel, rangschikken wij onder de middelmatige stukjes, even zeer als het lange, rijmelooze Albumvers van wiselius aan bowring, in hetwelk wij vergeefs naar echt dichterlijke gedachten zochten; doch gelukkig wordt dit later gevolgd door een dergelijk aan jeron. de vries, hetwelk meerdere verdienste bezit. Jaromir te Loghem, van staring, is een luimig verhaaltje, waarin het vernuft niet gespaard is, en dat belangrijker is dan zijn pendant in den Almanak van beijerinck. Ondertusschen hebben wij van dezen naïven Dichter nog wel aardiger stukjes ontvangen. De Klinkletter van den beer poortugael beviel ons niet bijzonder; de doorgaande duisterheid der uitdrukking is misschien wel aan de gewrongenheid der toespeling te wijten, die het ligchaam als den medeklinker en de ziel als de klinkletter beschouwt. Beter smaakte ons het vers van h. meijer, Jr. op den onderaardschen Gang onder den Teems; want wij vonden hier meer verheffing, dan wij anders van den Klopbot- en Doperwtenzanger gewoon zijn. Wij stieten echter op vier regels, geheel onverstaanbaar door gebrekkigen zinbouw:

Wat stelt ge uw magt te prijk, o Rhodus! over 't water 
't Colossusbeeld van d' een' op d' andren oeverkant, 
Weêrklinkend heinde en verr' van 't breede stroomgeklater, 
De nagalm op de zee, wen ze op zijn voeten brandt? 

Vergeefs was onze herhaalde proeve, om deze brommende periode behoorlijk te ontleden Minder hoogdravend, neen, eenvoudig en vloeijend, maar toch hartelijk en dichterlijk, is het stukje van robidé van der aa, Maria van Reigersbergen. Een paar kleine vlekjes in hetzelve waren ligt te verhelpen, b.v. het praedicaat, aan antonides gegeven, van: Dichter vol van schats, dat niet alleen ongerijmd is, wat het denkbeeld betreft, maar tevens taalkundig slecht; want men zegt vol schats en vol van schat. Thans volgt de Tijd van immerzeel, overvloeijende van echte luim en fijne ironie, daarbij luchtig en puntig geversisiceerd, en een

{==28==} {>>pagina-aanduiding<<}
sieraad van dit bundeltje. Van denzelfden ontvingen wij ook nog de Winter, wel lief en aardig, maar toch zonder iets nieuws of bijzonders, en de Vliering van Frans Hals, welke ons echter toeschijnt door vinding noch behandeling zich ver boven het middelmatige te verheffen. Waarlijk, coupletten als deze:

Zijn werken werden meesterstukken, 
Door 't oog der kenners hooggeschat. 
Dit moest bij Frans den toeleg wekken, 
Om van een kunst partij te trekken, 
Die zooveel waarde en bijval had. 

verdienden de eer niet van gedrukt te worden. Poëzij, een klein stukje van bilderdijk, is hier, als een facsimile, in des Dichters eigen handschrift afgedrukt, met doorschrappingen en verbeteringen, welke het nog niet tot een vloeijend gedichtje gemaakt hebben; en het iets grootere van denzelven: Geven, is krachtig en schoon, maar met eenen regel, den Hertspieghel van spieghel waardig:

Geef't, door wien Hij 't begeert, Hem weder, eischt Hij 't af. 

Het uitgebreide dichtstuk van sifflé: 's Menschen leven en dood vergeleken bij een' dag en nacht in den zomer, is foms wel eens wat gezocht, maar toch meestal gelukkig in de overbrenging van het gekozen zinnebeeld; zonder hooge vlugt, maar toch dikwijls verlevendigd door eene dichterlijke gedachte; alleen wat Catsiaansch eentoonig, in den altijd zonder kunstige afwisseling voortrollenden verstrant. Het offer van het moederhart van ijntema: eene gelukkige navolging van eenen Duitschen voorganger; alleen hinderde ons de rijmelooze regel, welke ieder couplet sluit, en die, geenen rijmsteun of rijmverbinding met eenigen voorgaanden bezittende, even als in het oorspronkelijke, hier min of meer lam achterna sleept. De drukfout op bl. 71, 's avonds, voor des avonds, hindert in de gekozene maat. Bij het vijftigjarig bestaan van Felix Meritis, door loots: dikwijls vrij gewrongen in den versbouw, b.v.:

Hoe de afgunst moog' zich zelv' verbittren. 
 
Zoo ver zich teekenden uw sporen. 
 
Geen wijn voor ons meer geurig is. 


{==29==} {>>pagina-aanduiding<<}

en in hetwelk wij van onzen Koning, die deze feestviering bijwoonde, eene zeer natuurlijke, en van den grond eene zeer wonderbare verrigting lezen:

1o.	o Maatschappij! Hij neigde 't oor,
	Met u te zaam tot een gehoor.

2o.	De grond, door zulk een' vorst betreên,
	Maakte allen even groot en kleen.

Gezelligheid van van loghem is op diens bekenden trant, vol verkleinwoordjes, en missende de vereischte helderheid; de taal is meestal te elliptisch en de zinspeling te veelvuldig, om niet te spreken van

.. 't verdoovend ijs der polen, 
Onder rimpels soms verscholen. 

In den Hendrik van Brederode van c. de koning heerscht meer gezwollenheid dan verheffing, en is de zoogenaamde Lyrische wanorde tot eene hoogte gevoerd, van welke velen zullen duizelen. Ons ten minste bleef het verband, ook na herhaalde lezing, dikwijls duister. Slechts een staaltje:

Gelijk aan d' onafmeetbren trans, 
Met starrengoud en zonneglans (hoe voegt dit zamen?) 
Gekroond, Aurora op komt dagen, enz. 

zoo trad brederode als eene Godheid voort, en gaf zoo veel licht rondom zich,

Dat Nederland een tempel scheen, 
Waarin de waarheid neêr kwam dalen. 

Nu volgt eensklaps eene vrij ongepaste schildering der Waarheid:

Daar zat zij op haar' elpen stoel, 
De borst zoo hoog, het hart zoo koel, (NB). 
 
Met vorstlijke eerzucht op 't gelaat, (sic!) 
 
Waar vleijers, haren roem en lof 
Uitgalmend, voor haar nederbogen. 

En wat komt er, na deze beide overladene tafereelen?:

{==30==} {>>pagina-aanduiding<<}


o Nederland! herdenk dien tijd, 
Dat leed, die zorg, dien angst, dien strijd, 
Die tranen en die jammerklagten, enz. 

Die ons hier den verborgenen verbindingsdraad aanwijst, zal ons meer dan eene Ariadne, hij zal ons een magnus Apollo zijn. Overigens krijgt brederode hier lof genoeg; wel honderdmalen meer, dan de Geschiedenis hem toekent.
Het eerste Wederkusje van eenen Zuid-Nederlander, j. van dam, bewijst eene veelbelovende heerschappij over onze, ook voor de Erotische poëzij zoo bijzonder geschikte, moedertaal: op 't eindloos klevend vragen en dergelijke al te groote zoetsappigheden komt echter eene berisping niet te onpas. De Rust, van j. van walré, is in vele opzigten schoon en voortreffelijk, maar misschien juist geen Lierzang. De Boetvaardige, van warnsinck, is een der liefste en beste gedichtjes, welke wij immer van hem ontvingen, en toont ons tevens, hoe volkomen hij het rijm, ook in de kortste en moeijelijkste maat, in zijne magt heeft. Withuys leverde een kort, maar bevallig zangstukje; jammer slechts, dat hij ons niet zoo rijkelijk beschenkt als in vorige jaren, en dat hij eindigt met vier regels:

Moed zal dat genieten geven, 
Door vertrouwen aangevoed: 
Bloeijend is de baan van 't leven 
Dien vertrouwen heeft en moed! 

in welke wij een ongeijkt woord, en, zoo al geene voorbeeldelooze taalfout, ten minste eene gebrekkige zinvorming moeten berispen. Jufvr. moens bezingt de Zee, en waarlijk op vele plaatsen moeten wij het beschrijvende talent dezer blinde Zangster bewonderen; er zijn schoone en stoute denkbeelden in haar gedicht, dat echter ontsierd wordt door een couplet, hetwelk, als ware het er om gedaan, een aantal gebreken zamenvoegt. Wij vinden in hetzelve eene stralenkroon met purpergloed bespikkeld; het schoon der volle maan met floers omwikkeld; een aantal menschen door 't wêer verschrokken, en 't zeemeeuwenheir, dat, als witte vlokken, het vreesselijk voorspook medebrengt

Van storm en schipbreuk, ginds in zee. 

Hoe noodzakelijk het laatste toevoegsel zij, gevoelt ieder.

{==31==} {>>pagina-aanduiding<<}

De Weddingschap, door den ons voor het eerst ontmoetenden van eeden, is regt los en luimig verhaald: een kieskaauwer, die niet bedenkt, dat hier matrozen spreken, moge bij de eene of andere krachtuitdrukking den neus ophalen, wij juichen den fikschen verhaler toe; want hij geeft bij de eerste proeve in dit vak meer, dan anderen na jaren oefening. Maar kan men zeggen:

En drinkt den valreep met een glas? 

Wij betwijfelen zulks, en houden het met een glaasje op de valreep; zie alkemade's Displechtigheden. Uitgebreider is het Gedenkteeken van Lucern, door 's gravenweert; dit stuk bezit groote verdiensten, en bezingt, in gespierde verzen, den heldhaftigen dood dier Zwitsers, welke te vergeefs het paleis van den ongelukkigen lodewijk tegen een razend gepeupel trachtten te verdedigen. De aanleg van het geheel is wel niet nieuw, maar toch bevallig; en wij hebben geene andere aanmerking, dan dat de aanvang, welke de liefdegeschiedenis van Gustaaf en Maria behelst, minder destigheid, maar meerdere zachtheid en bevalligheid in trant en versbouw vereischte. Lotbeschikking van den Antwerpschen potgieter toont eenen goeden aanleg, die slechts ontwikkeling en oefening noodig heeft, en beviel ons beter dan het Leven van w. van walré, waarin wij al weinig bijzonders vonden, behalve de stelling:

En toch het diertje leeft en eet 
Werktuiglijk slechts. 

waar vooral dat eten eene treffende uitwerking doet! Oneindig beter is de bijdrage van j. schouten, de Kerk; wijsgeerig, godsdienstig en echt dichterlijk tevens; - maar het Bruiloftslied van willems, dat niets anders dan een zeer gewoon gelegenheidsversje is, voert ons weder in het gebied der middelmatigheid. Tollens, echter, heft ons terstond in eene fijne luchtstreek met zijn Winterlied, zoo eenvoudig, zoo kinderlijk aan claudius nagezongen, en van oosterwijk bruyn doet ons daar nog wat langer vertoeven; want zijn Theseus en Ariadne, een luimig stukje in drie zangen, is los, ongedwongen, en behaagt, zoo al niet door nieuwe kwinkslagen, toch door eene geoefende behandeling van het burleske. Ook het Groningsch Studentenkoor van spandaw beviel ons; waren wij wat jeugdiger,

{==32==} {>>pagina-aanduiding<<}
wij zongen het gaarne mede, want het is zangerig en echt studentikoos. Op hoogeren trant, maar niet minder schoon, bezingt h.h. klijn het lot van den Dichter; waarheid en kracht maken dit versje tot een der beste uit de verzameling; jammer slechts, dat een paar regels:

Als alles stormt tot rustverslinden, 
En 't worstlend hart zich zelv' nooit voelt, 

benevens een enkel woord: handtastig, misschien de vuurproef niet kunnen doorstaan. Van halmael sluit zich waardig aan dezen treffelijken voorganger door eene schoone en krachtige vaderlandsche Romance: George van Lalaing. Maar, al verdedigt hij het met het gezag van vondel, het woord uiteren, voor uitgalmen, vinden wij alles behalve fraai; en dat aan lalaing de wijn, dien hij op oranje's gezondheid dronk, zoo rood als bloed toescheen, achten wij niet meer dan natuurlijk, indien hij namelijk daartoe rooden wijn bezigde. Ondertusschen stelt men dit hier als iets buitengewoons voor:

Maar zwaar valt George 't glas, - als lood, 
Hem dunkt de wijn als bloed zoo rood. 

Boxman leverde een satiriek gedichtje aan de Griekenzangers, en geeft zoo wel zichzelven als anderen geducht van de taart; blijkens zijn motto toch: et quorum pars magna fui, erkent hij zelf uit den treuren mede gezongen te hebben. Nu, die Heeren hebben zoo veel en zoo onophoudelijk opgedreund, dat de geesel der Satire er wel eens onder mogt, en die is hier dan ook volstrekt niet gespaard. Van harderwijk volgt met een siksch tafereeltje, de onvoorziene Redding, waarschijnlijk vervaardigd ten geleide van de heerlijke teekening van den Zeeschilder schotel. Schenk geeft een Feestlied, dat gloeit van liefde voor het Stamhuis van oranje, maar in welks krachtige coupletten, bij alle schoonheden, toch ook wel eenige overdrijvingen gevonden worden, al ware het de slotwensch alleen maar:

Dat Willems stamhuis, troon en rijk 
Den jongsten dag verduur'! 

Dit is toch wat sterk, zelfs voor een' Dichter, en grenst aan het ongerijmde. Eindelijk besluit een Kusje, van ten ha-
{==33==} {>>pagina-aanduiding<<}
gen, (want de kroes staat wel op den bladwijzer, maar niet in het boekje, en is waarschijnlijk onder het drukken omgekomen) deze lange rij van voortreffelijke, goede en minder goede stukjes; en, opdat het einde het werk moge kroonen, willen wij niet zeggen, onder welke rubriek dit Kusje behoort.
Ten slotte ontvangen wij een nieuw en belangrijk toevoegsel; namelijk, korte en zaakrijke levensberigten van drie, sedert 1819 gestorvene Dichters, Feith, borger en de kruyff. Deze kleine galerij, welke wij niet ruimer mogen wenschen, zal met elken jaargang, des noodig, worden voortgezet, en wij wenschten alsdan wel eenige meerdere bijzonderheden omtrent ieders eigenaardig dichttalent te zien opnemen.
Na deze vlugtige en toch nog altijd lange optelling van het hoevele en hoedanige, dat er in den Muzen-Almanak te vinden is, laten wij de slotsom gerust aan onze lezers ter opmaking over, niet twijfelende, of zij zullen, om het vele voortreffelijke en schoone, het middelmatige en gebrekkige gaarne op den koop toe nemen. Want, het kan niet anders, waar zulk een aantal medeärbeiders is, (en dit groote aantal is toch altijd eene goede hoedanigheid van den Nederlandschen Muzen-Almanak) daar moet wel kaf onder het koorn zijn. Wij spoeden ons dus tot
No. 2, aan het Schoone en Goede gewijd. Deze doormengt, als van ouds, de poëtische stukjes met kleine, namelooze opstellen in proza, aan welke wij echter thans even min, als in vroegere jaren, hooge waarde kunnen toekennen. Derzelver strekking is in alle opzigten loffelijk; maar de keus viel steeds op onderwerpen, welke overbekend zijn, en ook de wijze der behandeling mengt geene nieuwe prikkelende saus over den gemeenzamen kost. Wij wenden ons dus liever tot het dichterlijke gedeelte, en doorloopen, gelijk bij No. 1, vlugtig beoordeelend den inhoud.
Hymen van g. scholl van egmond, een' nieuwen naam, opent de rij; men ziet op verscheidene plaatsen wel, dat de greep van dezen ons geheel onbekenden nog niet vast is, b.v. in de onbeholpene regels:

Zijn stem was Mavors stem gelijk, 
Weêrgalmt langs golf en stranden, 
Zijn vuisten als van Hercules, 
Die Lerna's slang vermanden. 

maar het geheel laat zich toch met belangstelling lezen, en

{==34==} {>>pagina-aanduiding<<}
toont eenen goeden aanleg voor de zachtere soort der verhalende poëzij. Tollens volgt, met een allerliefst Avondlied, naar claudius. Dan komen robidé van der aa, met een aandoenlijk en gevoelig versje, Ouderlijke Smart getiteld; ten bruggencate, met een Lente- en een Herfstlied, beide zangerig en bevallig, en van goethem met een vloeijend lijkdichtje; doch, hoe lief en aardig deze vier versjes ook zijn mogen, wij hebben dergelijke al honderdmalen gelezen. De twee navolgingen van j. van walré en ijntema zijn hare plaats waardig; maar bij den laatsten vinden wij eenen onduidelijken regel:

En wie van deze houdt het veld, 
Om 't wee, dat hare borst beknelt. 

Wat dit om hier beduiden moet, begrijpen wij niet. (*) Mina, van j.j.f. wap, is beneden het middelmatige. Van twee regels, als:

Zonder u ken ik geen vreugde, 
Die 'k bij u slechts wacht. 

Om. - Zeer natuurlijk is hier de aanmerking van den Recensent; maar het is eene drukfout in het jaarboekje, hebbende de vervaardiger geschreven: in.
Te dezer gelegenheid kan de Redacteur niet voorbij, onder vele, slechts een enkel staaltje te geven van de letterkundige fielterij van zekeren Mercurius. Zoo onschuldig toch, als opgemelde drukfout is, zoo misdadig is het, wanneer men iemand, met voorbedachten rade, iets laat zeggen, wat niet alzoo gedrukt staat. Bij de behandeling - beter mishandeling - van zijne Müllersche dichtstukjes, Griekenland getiteld, haalt Recensent, uit het XIIde dier stukjes, deze regels aan:

Een Hel van vlammend sulfer smakt Grieken's dwingeland 
Van zijne donzen peluw ter neder aan het strand. 

Zoo, namelijk, staan die regels letterlijk in het boekje; maar de eerlijke Criticus verandert, bij het overschrijven, dwingeland in dwingelandij, en tracht nu die plaats als belagchelijken onzin te doen voorkomen; hetgeen hem zeer gemakkelijk viel, nadat hij dezelve eerst opzettelijk had ver-
{==35==} {>>pagina-aanduiding<<}
kan men gerust den laatsten missen, daar hij den voorgaanden slechts zeer lam herhaalt; - bij:

Dan, dan voel 'k 't geluk volkomen. 

weet men niet, hoe zijne keel te wringen; - bij het rijm van plukt op druk zendt men den maker naar de laagste rijmbank; en bij een couplet als het volgende:

Dan is mijne rieten woning 
Voor mij een paradijs, 
Dat ik niet zou ruilen willen, 
Voor hoe hoog een prijs. 

roept men onwillekeurig uit:

Gij, die anderen wilt drillen, 
O, wat doet gij zelf op 't ijs. 

Doch het is hier de plaats niet voor puntdichten; anders hadden wij er ook reeds een in de pen op de Doperwtjes van h. meijer, jr. Thans zeggen wij alleen, dat er in dat stukje sommige goede regels zijn, maar ook een aantal slechte, en onder deze bekleeden den eersten rang:

Bacchus! kniele uw wijnstok voor 
Moestuins rijksprinses! 

minkt. - Opzettelijk? - Ja, Lezer! want, in den tweeden regel, heeft hij achter zijne wel expresselijk, tusschen twee haakjes, gesteld: (lees hare) ten bewijze, nog daarenboven, van eene grove taalfout, dewijl dwingelandij vrouwelijk is. - o, Die eerlijke Critici!
Ofschoon een wezen, in staat om aldus ter kwader trouwe te werk te gaan, eigenlijk der kennisneminge onwaardig is, zij hier dan toch nog gezegd, hoe de man, als een beganen misslag, opmerkt, dat de vertaler had behooren vermeld te hebben, dat müller zelf zijne stukjes van elders had ontleend of vertolkt. Misgeschoten, Heer Criticus! Dezelve zijn oorspronkelijk in het Hoogduitsch door müller gedicht. Wil hij zulks niet gelooven, hij moge het onderzoeken, en bewijze daarna eene bewering, welke geenen anderen grond heeft, dan zijne onkunde.
Och, had de Redacteur der Vaderlandsche Letteroefeningen toch maar ingeteekend op die blaadjes, toen ze hem, gedurende eenigen tijd, zeer gedienstig, schoon ongevraagd, werden toegezonden! Probatum est.

{==36==} {>>pagina-aanduiding<<}

Waarlijk, de Heer meijer moest zijn' pot liefst in huis en niet in eenen publieken Almanak koken: dat paterstuk en die boereboontjes doen ons te veel watertanden! Waarom dicht hij niet liever altijd zoo fiksch en krachtig als in het later medegedeelde Grafschrift op nierstrasz? Met genoegen, neen! afschuw is hier het regte woord, verpoosden wij bij den Wellusteling van van loghem; dit stukje, dat kieschheid en kracht vereenigt, is een der beste uit den bundel, die ook in geenen deele ontsierd wordt door het vloeijende, lieve, eenvoudige stukje, aan Elize, van eene, zeker nog jonge, Dichters, h.b. swalve. Veel schoons bevat het vers van van den broek, bij het einde des Jaars; treffend uitgedrukt is b.v. het hoofddenkbeeld in deze-regels over den Tijd:

Geduchte vriend des doods! die sints uw wording vloog (t), 
Op vleugelen, ontleend aan 't rijk der idéalen, 
Hoe breekt gij de eeuwigheid in stukken voor ons oog, 
En werpt getallen neêr, waarin wij mijm'rend dwalen? 

Doch de eerste regel bevat eene grove taalfout, en de tweede riekt sterk naar swanenburg, wiens geur ons ook uit vele andere plaatsen, vooral uit den aanhef, tegenwaait. O, de jonge Dichter kampe toch tegen dit verleidelijk gebrek, want zijn aanleg is te voortreffelijk! De navolging uit het Fransch, die thans volgt, is niet te schoon voor spandaw, en de korte regels van de Fantazie zijn niet te moeijelijk voor sifflé; anders gezegd: van den eersten kregen wij meestal iets beters, en van den laatsten iets, dat meer moeite en kunst vorderde. Van dam van isselt geeft weinig, maar p.h. gallé meer, namelijk eene vloeijende rijmelooze vertolking van een voortreffelijk stukje van hebel, Vergankelijkheid getiteld. Hier kan men eens zien, hoe weinig de diepste eenvoudigheid de hoogste dichterlijkheid uitsluit. Van staring ontvangen wij een aardig bruiloftsversje, en een luimig verhaal, Jaromir te Zutphen, dat, hoe kunstig en los ook verhaald, te weinig om het lijf schijnt te hebben, om er zoo veel kunst en vernuft aan te koste te leggen. Met twee andere dergelijke stukjes in de beide Muzen-Almanakken moet het eene soort van trilogie uitmaken, waarschijnlijk om aeschylus de loef af te steken. Boxman gaf een gelegenheidsversje, dat echter, om den vorm en de zachte behandeling, gerust zijne plaats mag beslaan.

{==37==} {>>pagina-aanduiding<<}
Het Huwelijk van Prins maurits, door van langelaar, bevalt om de aardige vernustspeling; maar wij wenschten voor den regel:

Gansch niet verschrokken heeft, 

wel een' anderen. De Overlevering van den Heer h.a. meijer, niet met den Doperwtenzanger te verwisselen, is een heerlijk dichtstuk, rijk aan nieuwe en verrassende denkbeelden, in eenen hoogen Lyrischen trant. De eenige aanmerking, welke wij maken zouden, is, dat de Dichter zich wat al te lang met ossiaan bezig houdt, en omtrent denzelven in eenige herhalingen vervalt. Waardig volgt hierop de Godsdienst van den Antwerpschen potgieter; een stukje, dat nog verre datgene overtreft, wat in den Muzen-Almanak, boven aangekondigd, ons reeds eene blijde hoop van zijn talent deed opvatten. Hier is echte poëzij, en naauwelijks een enkel onmerkbaar vlekje. De Minnaar aan zijne Geliefde, van van ooster wijk bruyn, naar blumauer, is eene burleske, soms wel wat ver gedrevene uitbreiding van een oud denkbeeld, doch zal daarom evenwel de meesten doen glimlagchen; en zoo geraken wij eindelijk met den Dag van maronier, eene bespiegeling, die de verdienste der nieuwheid mist, en, hoe vloeijend gedicht, echter weinig geleidelijke orde in de denkbeelden heeft, aan het einde van ons lang overzigt.
Ook dit tweede jaarboekje bevat dus, schoon minder medeärbeiders tot hetzelve hebben bijgedragen, veel goeds, en zelfs eenige voortreffelijke stukken. Dit, gevoegd bij de keurige plaatjes en het schoone portret van guyot, maakt het, niettegenstaande deszelfs in evenredigheid geringen prijs, tot een alleraardigst geschenkje, dat degelijkheid en dichterlijke verdienste met schoonheid en bevalligheid vereenigt.




Tafereelen voor jeugdige Echtgenooten, ter bevordering van huisselijk geluk. Door Mejufvr. C.M.D.E. Te Amsterdam, bij Schalekamp en van de Grampel. 1828. In gr. 8vo. 294 Bl. f 3-:

Vier verhalen - zedelijke verhalen, mogen wij ze gerust noemen - bevat dit boekdeeltje. - Louize Grootheim, een slagtoffer van kwade luimen, strekt elk meisje ten waarschu-
{==38==} {>>pagina-aanduiding<<}
wenden, Lindenhof elken jongeling ten aanprijzenden voorbeelde; beiden tot eene baak, om de klip te mijden, waarop het geluk van zoo menigen echt schipbreuk lijdt. - Willem en Agnes (in brieven) wekken belangstelling, en de lieve Ernestine verzoent ons weder met de sekse, in de snoode Juliane en hare moeder bijster ten toon gesteld. - Goedhart handhaaft zijnen naam door het gansche verhaal, en wij gunnen den braven man het meisje, dat, op het einde, ook door hem gelukkig wordt. (Bl. 225. past de vraag: ‘wat is koele pligt bij den gloed der liefde?’ niet in den mond van het meisje, wel in dien haars verleiders.) - Het opschrift van het laatste verhaal werd ons eerst regt helder na volbragte lezing. Dit stukje is het kortste, en wat meerdere beknoptheid, vooral in het tweede verhaal, zou de werking geenszins benadeeld hebben: dit is dan ook onze hoofdaanmerking op deze verhalen; de verhaaltrant is onderhoudend, de strekking leerzaam, en (want wij mogen niet breeder zijn) wij kunnen dit werkje aan onze jongelingen en meisjes zoo wel, als aan jeugdige echtelingen uit den beschaafden stand, ter bevordering van huiselijk en huwelijksgeluk, gerust aanprijzen.








1. Leerschooltje voor Kleinen, die een weinig beginnen te lezen; met een aantal Plaatjes; door R.G. Rijkens, Onderwijzer te Groningen. Te Grouingen, bij R.J. Schierbeek. 1828. In kl. 8vo. 72 Bl. f :-30.

2. Deugd en Dwaling, geschetst in Voorbeelden voor de Jeugd. Met Plaatjes. Te Amsterdam, bij M. Westerman. 1828. In 12mo. 72 Bl. f :-70.

3. Nuttig en leerzaam Onderhoud, in fraaije Verhalen, voor de lieve Jeugd; door J.H. Campe. Tweede Druk. Met Platen. Te Amsterdam, bij ten Brink en de Vries. 1827. In kl. 8vo. 96 Bl. f :-70.

4. Ernstige en luimige Verhalen, in Tafereelen voor het opkomende Geslacht. Door C.M.D.E. Met Platen. Te Amsterdam, bij G. Portielje. 1828. In kl. 8vo. 169 Bl. f 1-90.

5. God beproeft en beschermt de Onschuld. Een Geschenk voor godvruchtige Kinderen. Door den Schrijver van Genovefa. Uit het Hoogduitsch. Te Deventer, bij A.J. van den Sigtenhorst. In kl. 8vo. 83 Bl. f :-35.

6. De Kersavond. Een Verhaal voor Kinderen. Door H.C. Schmid. Met Platen. Te Amsterdam, bij ten Brink en de Vries. 1826. In kl. 8vo. 105 Bl. f :-90.

{==39==} {>>pagina-aanduiding<<}


7. De waarde der Kleinigheden, in zedelijke Verhalen, voor de Jeugd en derzelver Vrienden. Door H.C. Schmid. Met Platen. Te Amsterdam, bij ten Brink en de Vries. 1827. In kl. 8vo. 186 Bl. f 1-50.

8. Roza van Tannenburg. Een Verhaal voor jonge lieden. Door H.C. Schmid. Uit het Hoogduitsch. Te Haarlem, bij de Wed. A. Loosjes, Pz. 1827. In kl. 8vo. 190 Bl. f 1-80.

9. Het Bloemkorfje. Een Verhaal voor de ontluikende Jeugd. Door H.C. Schmid. Uit het Hoogduitsch. Te Haarlem, bij de Wed. A. Loosjes, Pz. 1828. In kl. 8vo. 165 Bl. f 1-70.

10. Neladir, of de jonge Herder van Bassora. Een Oostersch Verhaal voor de Jeugd. Naar het Fransch door J.v.G. Jr. Te Amsterdam, bij Schalekamp en van de Grampel. 1828. In kl. 8vo. 148 Bl. f 1-:

11. Letterlooveren, gestrooid voor mijne jonge Landgenooten, door P. Moens. Met gekleurde Platen. Tweede Uitgave. Te Zwolle, bij D. van Stégeren. 1827. In kl. 8vo. 184 Bl. f 1-50.

12. Gedichtjes en nuttige Gesprekken voor Kinderen. Door P. Moens. Met Platen. Te Amsterdam, bij ten Brink en de Vries. 1826. In kl. 8vo. 110 Bl. f 1-25.

13. Tafereelen uit de Nederlandsche Geschiedenis, dichterlijk geschetst voor de Jeugd; door P. Moens. Met Platen. Te Haarlem, bij de Erven F. Bohn. In kl. 8vo. 156 Bl. f 1-30.

14. Merkwaardige Bijbelsche Tafereelen, om de meer gevorderde Jeugd Gods wijsheid en liefde in het bestuur der menschelijke lotgevallen te doen opmerken. Door P. Moens. Met Platen. Te Amsterdam, bij G. Portielje. 1828. In 8vo. 210 Bl. f 2-40.

15. Lotgevallen van eenen Reiziger in Afrika. Naar het Fransch van P. Blanchard. Met Platen. Te Deventer, bij A.J. van den Sigtenhorst. In kl. 8vo. 263 Bl. f 1-40.

16. G.A. Olivier's Reis door het Turksche Rijk, Egypte en Perzië, voor de meergevorderde Jeugd bewerkt. Uit het Hoogduitsch. Met Platen. Te Deventer, bij A.J. van den Sigtenhorst. In kl. 8vo. 228 Bl. f 1-40.

17. Beschouwingen van het Dierenrijk, voor jonge lieden, ter veredeling van verstand en hart. Door Wm. van Haarst, Onderwijzer in de Stads Burgerschool te Sneek. Met gekleurde Platen. Te Amsterdam, bij Schalekamp en van de Grampel. 1828. In 8vo. 304 Bl. f 3-75.

{==40==} {>>pagina-aanduiding<<}


18. Legaat aan Helene, van haren Vader G.F. Niemeijer. Tweede Druk. Op nieuws nagezien en verbeterd naar de laatste Hoogduitsche Uitgave. Met Platen. Te Amsterdam, bij ten Brink en de Vries. 1826. In 8vo. 204 Bl. f 1-80.

Er bestond wel nooit eene eeuw of tijd, waarin zoo goed, en vooral zoo veel, voor de jeugd, op elken trap des kinderlijken leeftijds, geärbeid en geschreven werd. Een stapel van niet minder dan achttien grootere en kleinere werkjes ligt daar voor ons; en nageuoeg alle deze verdienen eenigen, vele ruimen, sommige uitstekenden lof. Vernomen hebbende, dat eene bloote lijst van aanprijzenswaardige werkjes voor de jeugd, hoedanige wij een- en andermaal gaven, noch schrijvers, noch uitgevers, noch ook onzen lezeren voldeed, zijn wij wel verpligt, van elk derzelven iets - dat is, iets meer dan niets - te zeggen. Immers is het, bij ons eng beperkt bestek, hetwelk, overeenkomstig den aanleg van dit tijdschrift, zoo heel veel moet omvatten, niet mogelijk, op dit vak meer dan een zeer vlugtig oog te slaan. Wij kiezen daartoe dit tijdstip, van wege het invallend nieuwjaar; opdat elk lezer, die het voorregt geniet van echtgenoot en vader te zijn, bijaldien hij in onze korte aanduiding eenig vertrouwen stelt, voor zijne lievelingen, tot een aangenaam en tevens nuttig geschenkje, eene keuze doe.
1. Het zal genoeg zijn, omtrent dezen schrijver en dit lieve boeksken, te verwijzen tot het slotnommer onzer Letteroefeningen voor het afgeloopen jaar, om elk te nopen, zich dit Leerschooltje van den bekwamen rijkens aan te schaffen. Hij toont ook, voor kleine kinderen, in dichtmaat gepast te kunnen schrijven; maar verzuime daarbij de ineensmelting der vokalen niet, zoo als op bl. 55, coupl. 3, reg. 3, waar, voor lieve, dierbare kan gelezen worden.
2. Allerliefste prentjes, leerzame inhoud, verdienstelijke versjes; een en ander evenwel misschien ruim hoog en ernstig genoeg, bij de prentjes vergeleken: maar dit belette niemand, het nuttige boekje zijnen kinderen te schenken; juist dit verschaft aan regtgeaarde ouders welkome gelegenheid, om derzelver bevatting te beproeven en te hulp te komen.
3. Een nieuwe, vermeerderde en verbeterde druk van een werkje van campe, den even bekenden als begaafden kindervriend: is er meer ter aanbeveling noodig? Ons dunkt, neen. Wel dan, alleen met den wenk, dat het niet voor zeer

{==41==} {>>pagina-aanduiding<<}
jonge kinderen, maar voor eenigzins geoefenden schijnt geschreven, wenschen wij hetzelve andermaal een ruim vertier!
4. Mejufvrouw C.M.D.E., die haren tijd aan het schrijven voor het opkomende geslacht, inzonderheid van hare sekse, heeft gewijd, schijnt alreeds die aanmoediging te vinden, welke wij haar zoo gaarne gunnen. Immers van tijd tot tijd komt ons eene vrucht van hare vlijt ter hand, welke tevens bewijst, dat oefening de talenten ontwikkelt en beschaaft. Hare geschriften zijn meerendeels berekend voor jonge lieden uit den beschaafden stand; en ook dit werkje prijzen wij, inzonderheid aan deze, ter lezing aan. Naar het luimige, intusschen, hebben wij in deze verhalen vruchteloos gezocht: waartoe staat dit dan op den titel? De zindelijke uitvoering en bevallige plaatjes strekken den uitgever tot eer.
5. Die Genovefa kennen wij niet; maar dit boekje van denzelfden schrijver verschafte ons een aandoenlijk genoegen. Het is den kleinen prijs dubbel waardig.
6, 7. Uit het Hoogduitsch vertaald; hoewel de titel zulks niet meldt. Schoon het vieren van den Kersavond, als kinderfeest, in Duitschland te huis behoort, beviel ons de inhoud van dit boekje zoo wel, als inzonderheid de zedelijke Verhalen, die de waarde van kleinigheden, onder Gods leiding, even onderhoudend als godsdienstig doen uitkomen, zoo zeer, dat wij beide van heeler harte kunnen aanbevelen.
8, 9. Ook op deze werkjes heeft schmid zijnen stempel gedrukt, - dien van een godvruchtig gemoed. De Riddergeschiedenis beviel ons, om dezen vorm, niet zoo wèl als het keurige Bloemkorfje, een verhaal uit het burgerlijke leven. Beide werkjes, echter, hebben eene gelijke strekking. Wij hopen, dat dezelve vele lezers - ook onder volwassenen - vinden, en een aantal, op zijn zachtst gesproken, nuttelooze Romans mogen verdringen!
10. Dit boekje steekt geweldig af bij de vier vorigen. Het is een Fransch produkt. Ons beviel het niet; en de grijsaard, die den schrijver deze, zoo het heet, in de Arabische taal opgestelde of overgezette geschiedenis voorleest, had dezelve even goed in derzelver ebbenhouten kist kunnen laten berusten, als de vertaler de moeite had kunnen sparen, om er onze jeugd op te vergasten.
11, 12, 13, 14. Er zullen wel niet vele Nederlandsche kinderen zijn, die de goede, godvruchtige, blinde - ja! en toch helderziende petronella moens nog niet kennen,

{==42==} {>>pagina-aanduiding<<}
als eene vriendin der jeugd; en wie haar kent, kan niet nalaten haar hoog te achten en lief te hebben. Met een viertal werkjes beschenkt zij haar thans weder. Op het voorberigt der Letterlooveren hebben wij eene kleine aanmerking. Het komt ons, namelijk, voor, dat zij, in hetgeen zij daar wegens het treffen van den kindertoon zegt, vergeleken met hare lofspraak op den eenigen van alphen, een weinig met zichzelve in wederspraak is; alsmede, dat ‘kinderen van 10 tot 14 jaren, die kinderboekjes, welke door volwassenen met genoegen, ja zelfs veeltijds met nut gelezen worden, met veel aangematigde wijsheid afkeuren,’ en door haarzelve ‘tienjarige trotschaards’ genoemd, harer en ieders kennisneminge te eenemaal onwaardig zijn. Er mag dan toch ook wel iets aan zijn dat zij in het treffen van den waren kinderlijken (niet kinderachtigen) toon doorgaans niet zoo gelukkig slaagt, als in het schrijven voor meergevorderden in jaren en volwassenen. Dit neemt echrer niet weg, dat wij hare Letterlooveren (meest proza) zoo wel als hare Gedichtjes en Gesprekken (meest verzen) gaarne en gerust mogen aanbevelen, als van eene allezins heilzame strekking, en het laatste vooral met allerbevalligste prentjes versierd. De dichtmatige Tafereelen uit de Nederlandsche Geschiedenis, met een zestal niet onverdienstelijke plaatjes, zijn inzonderheid voor de rijpere, mannelijke jeugd berekend; en (het spijt ons, dat wij er hier niet dieper in kunnen treden) wij wenschen, met haar, ‘dat dezelve mogen strekken, om den moed en de getrouwheid onzer voorvaderen diep in hare ziel te prenten, en tot vaderlandsliefde en edele handelingen aan te sporen.’ ('t Is niet onwaarschijnlijk, dat wij op dit en het volgende werkje nog eens terugkomen.) Hare Bijbelsche Tafereelen, eindelijk, aan welke door een viertal platen en den
zindelijksten letterdruk gepaste luister wordt bijgezet, en die door een waar woord, bij wijze van voorrede, worden voorafgegaan, kunnen evenzeer door volwassenen, als door het aankomende geslacht van beide sekse, met wezenlijk en blijvend nut gelezen en herlezen worden. Dit zij voor tegenwoordig genoeg!
15, 16. Andermaal onthaalt ons de Heer blanchard op een reisverhaal; eens liet hij forbin, thans laat hij vilmard spreken. Deze Mijnheer vilmard is ons niet zoo wèl bekend als eerstgenoemde; maar hij verzekert ons, dat alles, wat hij hier van zijne reizen vermeldt, op de strikt-
{==43==} {>>pagina-aanduiding<<}
ste waarheid is gegrond; zijne lotgevallen zijn opmerkelijk genoeg, en blanchard laat hem onderhoudend vertellen: zoodat wij den uitgever van dit zindelijke en met aardige plaatjes versierde werkje toewenschen, wat den reiziger van den Koning van Fatteconda bejegende, die hem ‘voor eenig schrijfpapier,’ dat hij aan Zijne zwarte Majesteit gaf, ‘vijf drachmen goud vereerde.’ - Vooral geen minder vertier evenwel wenschen wij den verkorten olivier, de echtheid van wiens verhalen beter gestaafd is, en die hier in geen onbevallig gewaad gestoken zijn; zoodat zij de jeugd, op eene aangename wijze, met velerlei merkwaardige bijzonderheden bekend maken.
17. Dit werkje beantwoordt, over het geheel, aan deszelfs titel. Het wordt ook in drie stukjes, ieder afzonderlijk, voor schoolgebruik, uitgegeven. 's Mans vroegere Natuurbeschouwingen werden, in het Magazijn voor Onderwijs en Opvoeding, ‘volmondig’ aangeprezen; en wij hebben geene reden, om te twijfelen, dat dit mede het geval zal zijn met dit werkje. Wij gunnen den schrijver alle aanmoediging. Veelzijdig en veelsoortig onderrigt biedt hetzelve der leergierige jeugd aan. Somwijlen, echter, konde hij zich beter en naauwkeuriger hebben uitgedrukt, als b.v. bl. 73, waar men leest: ‘Wij gaan over tot het geslacht van den os, waartoe het Rundvee behoort.’ Wij zouden, dit omkeerende, zeggen: Wij gaan over tot het Rundvee, waartoe de Stier behoort.
18. Wie onzer eenigzins ernstig gestemde Lezeressen kent het Legaat aan Helene niet? Zoo ge het nog niet mogt kennen, lieve meisjes! durven wij het u gerustelijk aanbevelen. Tot vijf malen toe in Duitschland herdrukt, ziet het thans hier ten tweeden male het licht; en deze vaderlijke nalatenschap, wèl bestuurd en gebruikt, kan niet nalaten, in onderscheidene betrekkingen des levens, u een' schat van huiselijken zegen aan te brengen.

Almanak der Akademie van Groningen, voor 1829. XVIIde Jaar. Te Groningen, bij J. Oomkens. In kl. 8vo. 168 Bl. f 1-:

Dit jaarboekje, hetwelk zich nu al zestien jaren heeft staande gehouden, neemt thans zelfs hooger vlugt Het uitwendige, omslag, papier, druk, alles is fraaijer; en het oogmerk is,

{==44==} {>>pagina-aanduiding<<}
hetzelve voortaan ook met mengelwerk te versieren, waartoe een enkel versje, achteraan geplaatst, de dichters, bijzonder de heeren studenten, uitnoodigt. Dit jaar bleef zulks nog achter, wegens de veelvuldige, veelal treurige stof. Immers, men weet, dat Groningen binnen kort niet minder dan vijf Professoren, door den dood, verloor. Dien ten gevolge vinden wij hier levensberigten van h.d. guyot, p. driessen, g. bakker, e. tinga, t.a. clarisse, als ook van den Medeverzorger der Hoogeschool, gerhard alberda, Heer van Menkema. Dat van den jeugdigen clarisse, zoo het schijnt, door geen ander voorafgegaan, maar nog van den steller, Ds. van senden, te wachten, wekt gewis niet de minste belangstelling.
Overigens is het het gewone. Alleen herinneren wij ons niet bepaaldelijk, dat de aanwijzing van alle veerschepen, postwagens en brievenposten, derzelver tijd en plaats van vertrek en aankomst, reeds vroeger is gegeven. Waarschijnlijk behoort dit tot de berigten, die met andere, b.v. kamerhuur, wandelingen, vermakelijkheden enz., van tijd tot tijd worden afgewisseld, en alle strekken, om de gelegenheid en voordeelen der Akademie, voor de jonge lieden, te beter te doen kennen.
Het schaduwbeeld van Prof. van eerde versiert dit jaar het boekje.





Landhuishoudkundige Almanak, ten vervolge op de(n) Almanak van wijlen Prof. J.A. Uilkens. Voor 1829. Te Groningen, bij J. Oomkens. f :-30.

Almanak ter bevordering van kennis en goeden smaak, voor 1829. Tweede Jaargang. Uitgegeven door het Departement Leens, der Maatschappij: Tot Nut van 't Algemeen. Te Groningen, bij M. Smit. f :-35.

Tijdkorter in ledige oogenblikken, voor 1829. Door A. Hazelhoff. XVIIde Jaargang. Te Groningen, bij A. Hazelhoff. f :-25.

Komt het bij elke lectuur te pas, dezelve te beoordeelen naar het doel, dat zich de zamensteller voorstelde, zoo is dit wel inzonderheid het geval met Almanakken.

{==45==} {>>pagina-aanduiding<<}

No. I. blijft zichzelven steeds gelijk. De Tuinoefeningen bij elke maand, enz. zijn al vrij volledig; de Mengelingen verscheiden en onderhoudend, doorgaans leerzaam; van de versjes (Met wind en stroom, vereischte eene andere, min dubbelzinnige toepassing) vonden wij het volgende zoo aardig, dat wij 't hier afschrijven:

	Qualitate qua.
'k Vroeg onlangs aan een' Latinist, 
Met wien 'k in kennis sta, 
Of hij den juisten zin wel wist 
Van 't qualitate qua. 
 
Ach! zel mijn vriend, gij schertst altijd; 
Maar hoor, hoe ik 't versta: 
Wat ge op eens anders last verrigt, 
Is qualitate qua. 
 
De vorst geeft van zijn' gouden (?) troon 
Zijn wetten voor en na, 
En handelt, als men 't wèl begrijpt, 
Slechts qualitate qua. 
 
Hoe zeer het woord eens predikants 
Ons ook ter harte ga, 
Hij zelf dankt zijnen invloed meest 
Aan 't qualitate qua. 
 
Een advocaat pleit heden, neen, 
Voor 't zelfde morgen, ja; 
't Benadeelt zijn conscientie niet: 
't Is qualitate qua. 
 
Hebt gij een maak'laar aangesteld, 
Hij vindt zijn koopers dra; 
Smeert hij uw goed te duur hun aan, 
't Is qualitate qua. 
 
De wet bedreigt met galg en rad, 
Wie ooit een' moord bega; 
En die als veldheer wordt begroet, 
Moordt qualitate qua. 

{==46==} {>>pagina-aanduiding<<}

Intusschen raad ik ieder aan, 
Op welken post hij sta, 
Dat hij zich niet te veel vertrouw' 
Op 't qualitate qua. 
 
Men make, dat de reek'ning sluit', 
Eer hier ons uurtje sla: 
Want dan helpt geen ontschuldiging, 
Of qualitate qua. 

En dat alles heeft men voor 30 cents!
No. II. overtreft den vorigen jaargang (die ook de eerste was). De Voorlezing van den Heer venhuis is wèl, en ook het slotversje mogen wij prijzen; alleen lette de Dichter op de ineensmelting der vokalen (ook elders verzuimd) en zij herinnerd, dat onz' hooge waarde alleen in Vriesche ooren welluidt. Bl. 22. reg. 4. (van drukfouten zwijgen wij) moest waande zijn: gaf voor; en wenschten wij, bl. 28, het woord Heiligen niet te lezen. De versjes zijn lief; alleen de Verjaringsgroet beviel ons, in meer dan één opzigt, niet. De Anecdoten zijn gelukkig gekozen.
No. III. Bravo, vriend hazelhoff! Gij, die Godsdienst, deugd en Nederlandsche zeden voorstaat, en dezelve onder den dus genoemden gemeenen man zoekt op te wekken en te verspreiden, verdient lof en aanmoediging. Moge dezelve aan uw boekje te beurt vallen! Alleen verzoeken wij u, om moei Susanna niet weêr zoo ongenadig te vegen en van woekerwinst te laten betigten, daar de sloof, naar uw eigen berigt, f 1100-: tegen 16 stuivers per maand uitdeed, (uitzette, zeker?) en dus van baas Harm Bakker nog geen percent intrest nam; misschien, echter, staat daar eene nul te veel.

Berigt aan V.L., naar aanleiding van eene dusgenoemde Antikritiek, in den Recensent, ook der Recensenten, XXIste D. bl. 457.

Aangaande den Recensent van uw Handwoordenboek zijt gij zekerlijk verkeerd onderrigt. Ten minste is het stukje over den Nachtuil (Letteroeff. 1828. Mengelw. bl. 406.) niet van zijne hand. Hij houdt zich ook weinig met uilen op, of zij moeten hem, zoo als bij voorbeeld uw Woordenboek, komen

{==47==} {>>pagina-aanduiding<<}
tegensladderen, en dan zegt hij, zonder het te verbloemen: uilen blijven - uilen, hoe veel moeite zij zich ook geven, om valken te heeten.
Gij zegt, dat Recensent uw werk slechts heeft ingezien, en hij had verklaard het geheel gelezen te hebben. Waarom? Dit kunt gij, en ieder, die daarin belang stelt, lezen, Letteroeff. voor 1828. bl. 346. Gij schijnt eerst bl. 347 (niet, zoo als uwe Antikritiek opgeeft, bl. 397.) met lezen begonnen te zijn.
De teekenen van verkorting heb ik wel gezien, maar ik vond niet daarin het middel, om door het - doek te moeten komen tot het lezen van zijgdoek. Dit woord (zijg) moest gij niet hebben vergeten, daar het een z.n. is. Dan liep alles goed af. Om het gebrekkige van uw werk te leeren kennen, had ik het aangeteekende over uw geschrijf op het woord kaai moeten aanvoeren. Dezen misslag willen wij dan nu verbeteren. ‘Kaai, dijk (?) kagen (?). Zam. - winter, - zomer.’ Eilieve wat is toch kaaiwinter en kaaizomer? Uwe teekens deugen hier niet. Zij moesten zekerlijk dus zijn: Zomer- winter-. Zomerkaden zijn wel bekend, als kaden, zwaar en hoog genoeg, om het buitenwater in den zomer te keeren; maar winterkaden (even goed hadt gij er nog bij kunnen voegen: lente- en herfst-) zijn er niet, dan bij u, die kade en dijk voor hetzelfde houdt.
Bij hoos hebben wij twee beteekenissen overgeslagen. Wij wilden maar doen zien, dat onze man de eigenlijke beteekenis weglaat en met zijn luchtverschijnsel als uit de lucht valt. Ook dit zullen wij verbeteren, en de Lezer kan dan zien, of wij, door deze te verzwijgen, oneerlijk gehandeld hebben. Er volgt dan nog: ‘kous of blok om te scheppen.’ De man, die dit schreef, is zeker te wijs, om in een mandje te gaan melken, want hij verstaat vele talen en tongvallen; de man zegt het zelf (Antikr. bl. 458): maar wie schept er met eene kous water? Uwe duistere kortheid doet dit lezen. En is dan hoozen bij u nog hetzelfde als scheppen? En wat is dan nog blok om te scheppen?
Omdat gij nog niet tevreden schijnt te wezen met het reeds aangemerkte over uw Handwoordenboek, geven wij u, als zoo vele proeven, nog het volgende tot nadenken: ‘Aa, naam van dorp of stroom.’ Het dorp heet Ter-Aa. ‘Aarts (gr. archi) vooreerst, voornaam.’ Dit is kort, maar ook duidelijk? ‘Baal voor een hoop van zaâmgepakte waren.’

{==48==} {>>pagina-aanduiding<<}
Indien een kelderknecht van den handelaar dit leest, moet hij, hiernaar oordeelende over uw geheele werk, hetzelve aanzien voor eene verzameling of hoop van zaamgepakte....? ‘Baker, oppaster.’ Uit kortheid houdt onze man het eigenlijke achter. ‘Dukdalf, scheepspaal.’ Kort, maar duister, om het nu maar op het zachtste uit te drukken. ‘Kameel, dier in de woestijn.’ Dit is immers duidelijk en volledig! ‘Ook werktuig tot het ligten van schepen.’ Ongelukkige beschrijving van hetgeen Amsterdammers beter weten. Niet het ligten alleen, maar vooral ook het dragen van de grootste schepen over Pampus geest hier den eigenaardigen naam: kameel. ‘Kraag voor geplooide lob.’ Dit is alles, wat hij omtrent de beteekenis des woords zegt. Dus, kragen zijn geplooide lobben of lubben. Altijd? Sic videtur, ten minste bij den Heer V.L. ‘Kraan - - ook voor hijschblok - -.’ Niet ieder hijschblok is eene kraan, maar aan iedere kraan is een hijschblok. Ongelukkig wordt aangebragt het Grieksche γναθὼν bij Knecht, en het Latijnsche quantus bij Kwant, lentus bij Lente. Dit slechts, om den Lezer in staat te stellen ter beoordeeling, of de Schrijver behoort tot de Schoolpedanten. Door Recensent is dit niet beslist, bl. 347. Doch de Heer V.L. trekt zich die benaming aan, en dus..... ‘Luitenant voor krijgsonderofficier.’(??) Heeren Luitenants, dit kunt gij wel beslissen, ook zonder taalkennis te
bezitten. ‘Muzelman, geloovig Turk, z.n.m.’ Alleen sta hier de tweeledige vraag: zijn er geene Muzelmans, dan Turken? en zijn er Turken, die geen Muzelmans zijn? - Wie zoekt rijtuig op reet? Rijtuig, voor rijdtuig, komt van rijden. - Het overige, dat wij nog hebben aangeteekend, houden wij terug. De Lezer zal wel zien, dat de Heer V.L. weinig reden heeft, om de Recensie van zijn geschrijf zoo hevig aan te vallen. Dit toevoegsel kan dan ook verder dienen ten bewijze, dat de man, in dit vak ten minste, geen toovenaar is. Doch in schelden - en in het prijzen van zichzelven? Een eerst meester. Maar dit is gewoonte in zijn athene, alias op de vischmarkt. Daar hoort men dit beide dagelijks. Recensent woont op de vischmarkt niet, heeft geen belang bij uw boekje, noch wetenschappelijk, noch geldelijk, maar is slechts een in velerlei opzigten bij u onbekend Recensent. Dit wenscht hij ook te blijven.

Bl. 5. reg. 16. staat herschenschim, voor hersenschim.





{==49==} {>>pagina-aanduiding<<}

Boekbeschouwing.

Woordenboek der Kerkelijke Geschiedenis. Door L.G. Bredie. IIIde Deel. Te Amsterdam, bij C.G. Sulpke. 1828. In gr. 8vo. VIII en 339 bl. f 2-80.

Over de strekking en gehalte van dit Woordenboek hebben wij ons, bij het beoordeelen der twee eerste Deelen, uitvoerig genoeg, en meestal gunstig, uitgelaten, Letteroeff. 1828. No. VII. bl. 269-280. In dit Deel vinden wij geene reden, iets van dit gunstige gevoelen terug te nemen. De Schrijver gaat op den goed ingeslagen weg rustig voort. Onze klagten, indien wij ze aanheften, zouden meer de correctie gelden, welke voor dit werk beter moest zijn, dan zij, helaas, werkelijk is. De fouten, welke wij van dezen aard hebben aangeteekend, zullen, bij nader inzien, wel in het oog vallen, en daarom houden wij dezelve hier achterwege.
Over het Voorberigt wisselen wij hier geen woord. De Heer bredie volge zijn plan, en sla de nog levende personen over; maar dan volge hij dit plan ook geheel, en late ammon en de nog levende Buitenlanders ook onvermeld.
De volgende aanmerkingen, welke ons, bij het nagaan van dit werk, in het oog gevallen zijn, deelen wij den Schrijver mede, wien, naar eigene verklaring, het ontvangen van dezelve aangenaam is. Het is alleen met het doel, om de nuttigheid van dit werk, naar ons vermogen, te vergrooten, dat wij, zonder nu den verdienden lof breed uit te meten, op deze en gene leemte den anders naauwkeurigen Schrijver opmerkzaam maken.
De volgorde, in een Woordenboek zoo noodzakelijk, is overal geleidelijk. Alleen op bl. 151-155 vindt men dezelve niet naauwkeurig. De opgaaf der Artikelen doet dit in het oog vallen. Herberts. herder. herema. heribert. (st.) hericus. herma-
{==50==} {>>pagina-aanduiding<<}
goras. herbelot. herbert. herman. Iets dergelijks heeft plaats met hallelujah op bl. 115, na het Artikel handoplegging; en op bl. 118, 119, hardenberg. harduinus. harmenopolus. hardeveld. harmer. hardt (van der). Het is waar, deze verstoorde orde heest zelden plaats. Doch in een Woordenboek, dat men niet geheel doorleest, moet alles op de behoorlijke plaats staan, of het hoofdoogmerk van dergelijk werk vervalt geheel. Gelukkig nog, indien die fouten, zoo als hier, over geene te groote ruimte zijn op te zoeken.
Het Artikel galenus. (abrahamsz. de haan) is uit eenigzins oudere bronnen zamengesteld; zoodat hier van de vereeniging, welke later (1800) plaats had, zelfs met geen woord gerept wordt. Het Artikel zou ook juister genoemd zijn galenus abrahamsz. de haan, of de haan. (galenus abrahamsz.)
Men vindt hier wederom Artikels, die tweemalen voorkomen. Dit is eenigzins twijfelachtig met gales (johan de) bl. 5. en gaula (johan) bl. 12. Het arbor vitae doet één persoon vermoeden. De uitspraak verschilt. Maar beslist dit genoeg? Het verzwijgen der bronnen, op beide plaatsen, door den Schrijver, laat ons in twijfel. Duidelijker is het geval met gerhard (johan) bl. 36, en gerhard (johan) bl. 38; met heidanus (caspar) bl. 128, en heyden (caspar van der) bl. 131. Hiertoe kan men ook brengen geïnspireerden bl. 22 en inspireerden bl. 285.
Het Artikel haas (gerardus de) zegt te veel of te weinig. Ter overwerking van hetzelve, maken wij den Schrijver opmerkzaam op het Christelijk Maandschrift voor den beschaafden stand, 1822. No. X. bl. 594 volg. Eene verwijzing hierop is althans niet overbodig.
Het Artikel hauge (hans nielsen) heest bredie van moller overgenomen. Maar zijn allen wel dweepers en geestdrijvers, die bij Rationalisten als zoo-
{==51==} {>>pagina-aanduiding<<}
danig in naam zijn? Van dezen man wordt gunstiger getuigenis afgelegd door eenen Reiziger, die dezen landman hauge zelf ontmoet heeft, en zich dus over hem uitlaat: ‘Hauge is een vrolijk man vol geest, een eenvoudige boer, aan wien ik niets dweepends ontdekken konde. - Hij verzette zich tegen het, vóór eenigen tijd, ook in Noorwegen, toenemende rationalistisch en naturalistisch drijven, en kampte er moedig tegen aan.’ Woorden van f.w. von schubert, Reis door Zweden, Noorwegen, enz. IIIde D. bl. 137, 138. Dit tot een staaltje, dat men ook de bronnen nog wel eens nader mag beoordeelen, eer men alles gaaf overneemt. Dat er onder 's mans aanhangers dweepers geweest zijn, bewijst tegen hauge zelven niets. De Momiërs in Geneve worden misschien ook door Rationalisten te partijdig beoordeeld en behandeld.
Wij zullen nog het een en ander opmerken omtrent sommige Artikelen. Griesbach is naar fuhrmann zeer schraal uitgevallen. Dit valt ieder kennelijk in het oog. Wat beteekent toch het gezegde: ‘Omtrent 1770 begon hij de uitgave van deze beroemde critiek’? En nu wordt nog alleen van het critische werk dezes mans genoemd de Opuscula Academica, door gabler in 1824 te Jena uitgegeven. Deze Opuscula en nog veel meer was reeds lang te voren in Nederland met roem bekend. Bredie gaf, wat hij vond; maar hij had hier den waren Fuhrmann niet. David flud van giften, lees giffen. De vader van Prof. hamelsveld had geene kaarsen- maar kaarten -fabrijk op. Joh. jac. haug wordt bij ypeij, Geschiedenis der Christ. Kerk in de XVIIIde Eeuw, genoemd: johan frederik haug, Xde D. bl. 556. Op het Artikel horus had ook de Schrijver kunnen genoemd worden, christiaan ernst wünsch, Professor te Frankfort. - Hetgeen wij in sommige Artikelen anders zouden hebben gesteld, houden wij voor onszelven, omdat de voordragt van der Recensenten bijzondere gevoelens,

{==52==} {>>pagina-aanduiding<<}
bij het beoordeelen van een werk, als het onderhavige vooral, niet te pas komt.
Nu nog eenige Artikelen, welke overgeslagen zijn, en waaruit bredie, des verkiezende, het een en ander kan aanvullen. Gabry (bartholomeus) als hekstuiter der eigenlijk gezegde Coccejanen. gerardi, (joan) die de Harmonie der Evangelisten, door chemnitz opgezet en door lijser vervolgd, heeft ten einde gebragt. greve. (e.j.) groe. (th. van der) guyot. (h.d.) haafner, (j.) bestrijder der Zendelinggenootschappen, en het Zendelinggenootschap zelve. Haehnlein. (h.c.a.) hanstein. (g.a.l.) harenberg. (joh. christoph.) hase. (theod.) hassenkamp. (joan. matth.) heinsius. (daniel en nikolaas) henry. (m.) hensler. (christ. gotth.) heringa. (johannes) Men zie, over dezen, Prof. heringa, in zijne reeds bij eene vorige gelegenheid aangehaalde Oratio cet. pag. 237-242. mess. (felix) heupelius. (g.f.) Homoousios, dat evenwel onder hosius even aangestipt wordt. hoving. (w.h.) hufnagel. (w.t.) hulshoff. (a.) hulst. (pieter teyler van der) Doch hiertoe is nog gelegenheid onder teyler, waar dan ook zijn Godgeleerd Genootschap eene verdiende plaats moet vinden. hyperius. (andreas) iänisch, (rudolph) ook gemengd in de Luthèrsche scheuring, maar tevens bekend door eene Hoogduitsche vertaling der Bijbelsche Aardrijkskunde van hamelsveld; zie dezes Voorberigt voor het VIde Deel. iken. (conrad.) iperen. (jozua van) jung, (j.h.) genoemd stilling.
Eindelijk is ons nog voorgekomen, dat bredie geenen ondienst doen zou aan eerstbeginnende en verdere beoefenaren der Kerkelijke Geschiedenis, indien hij in zijn Woordenboek ook opnam de namen, onder welke de Remonstranten zich in die eerste hitte moesten schuil houden. De geleerde stolker heeft hiervan een lijstje

{==53==} {>>pagina-aanduiding<<}
medegedeeld, Letteroeff. 1828. No. VII. Mengelw. bl. 336, 337. De aanleiding, welke stolker hiertoe had, moet den Heere bredie dit aanraden. En welligt is zelfs Prof. muntinghe vroeger door die opzettelijke geheimhouding misleid, toen hij, zonder nadere opheldering te geven, bij het aanhalen der Acta Synodalia Remonstrantium en derzelver Confessio alleen voegt (Hardervici 1620 en 1622.) Hier wordt zekerlijk bedoeld Antwerpen, wijk der herders, vicus pastorum. Wij voeren dit slechts aan, tot meerderen aandrang voor bredie, om vooral bij eerstbeginnenden dwaling voor te komen, en hun het begeerde licht, ook op dit punt, te ontsteken.
En hiermede nemen wij voor het tegenwoordige van den Schrijver afscheid, hem alles toewenschende, wat hij ter geheele uitvoering zijner opgenomene taak noodig heeft.

De Godsdienst naar den Bijbel. Voor Lezers van verstand en gevoel. Uit het Hoogduitsch. Te Leeuwarden, bij H.C. Schetsberg. 1827. In gr. 8vo. XVI en 196 Bl. f 1-80.

Het anders vreemde bijvoegsel op den titel: voor Lezers van verstand en gevoel, schijnt het bijzondere doel van den Duitschen Schrijver aan te wijzen, met welk hij dit geschrift in de wereld gezonden heeft. Evenwel is dit bijvoegsel zoo tamelijk overbodig. Want wie schrijst voor Lezers zonder verstand en gevoel? - Dit moet men natuurlijk vragen, indien deze woorden op den titel niets meer beteekenden.
Het komt ons voor, dat onze man niet naauwkeurig heeft uitgedrukt, wat hem bij deze woorden voor den geest zweefde. Hij heeft bedoeld zulke Lezers, die, in zaken van Godsdienst, verstand en gevoel gelijkelijk raadplegen, en zich niet, bij uitsluiting van het eene, alleen tot het andere bepalen. De Schrijver drukt zijn gevoelen eenigzins duister uit, en dit is zijn geval niet alleen op den titel.

{==54==} {>>pagina-aanduiding<<}

Ter vereeniging of bevrediging van twee uitersten in den Godsdienst, waar óf alleen het verstand, óf het gevoel op den troon zit, schreef de Schrijver dit werkje, met het oog bijzonder op zijn Vaderland, hetwelk zekerlijk zijne taal beter zal verstaan en aanhooren, dan zulks in Nederland zal plaats hebben. Zulk sentimenteel gesnap bevalt den Nederlander weinig, als reeds op bl. 4 en 5 voorkomt: ‘Dan zijn wij immers bij dien Vader, die u en mij en alle menschen, en alle wormpjes en alle dauwdruppels lief heeft,’ enz. - Misschien zal er één stap van toenadering plaats hebben, indien beide de partijen dit boekje lezen en ook beamen; maar, om beide te bevredigen, heeft men iets meer en nog iets anders noodig.
De Vertaler, die, in het voorbijgaan gezegd, geenszins tot het servile pecus van dat gild behoort, zegt, bl. IX Voorb.: ‘De ons onbekende Schrijver van het onderhavige werk schijnt op zijne wijze dat middel ter vereeniging in werking te willen brengen.’ Nu, in magnis voluisse, iets groots te willen, is iets, maar, ten minste hier, niet genoeg. Het sat est laten wij daarom weg. De Uitgever zou het eerst voor zichzelven hebben gezorgd, indien hij den Vertaler had toegestaan, dit geschrift geheel om te werken, ten minste hier en daar in hetzelve eenige veranderingen te maken. De Vertaler meent, dat zich beide de partijen ook in ons Vaderland maar al te zeer openbaren; en dan is de vertaling van dit stukje, hoe het dan ook uitgevallen is, niet te vergeefs. Doch wij twijselen, of zich de voorstanders van het bloote verstand en gevoel in den Godsdienst wel onder ons als partij hebben gevormd. Want het geschreeuw der bekende factie tegen Bijbelsche godsvrucht en Evangelisch geloof bewijst niets. Met het oog op het hoofddoel van dit geschrift, verklaren wij hetzelve, zoo niet voor overbodig, ten minste voor misbaar. Evenwel treft men hier en daar nog wel iets aan, dat nuttig kan zijn; en wij vinden dan ook geen bezwaar in het overnemen van den wensch des Vertalers: ‘De genegen Lezer neme het nuttige uit dit boekie te zijnen voordeele.’


{==55==} {>>pagina-aanduiding<<}

Adnotatio ad locum Gaji institutionum caet. auctore J.V. Westrik. Lugd. Bat. apud J.C. Cijfveer.

Disputatio Literaria de AEschyli Choephoris, deque Electra cum Sophoelis tum Euripidis, auctore J.V. Westrik. Lugd. Bat. apud J.C. Cijfveer.

A. Hirschig, L. Annaei Senecae libellus de tranquillitate animi explicatus. Lugd. Bat. apud Viduam M. Cijfveer.

Wij voegen deze drie Akademische verhandelingen te zamen. Derzelver schrijvers hebben, door ze te verdedigen, aan de Leidsche Hoogeschool de doctorale waardigheid verkregen.
No. 1. heeft ten onderwerp de plaats van gajus over de sponsores, fidepromissores en fidejussores, en den titel de excusatione, zoo als die gelezen wordt in de Vatikaansche sragmenten. De schrijver geeft, in de behandeling dezer beide stukken, vele bewijzen van zijne schranderheid, geleerdheid, smaak en juist oordeel, en toont, dat hij zelf denkt, misschien ook hier en daar gaarne zelf denken wil. Dat straalt wel eens wat veel door. Echter schijnt de bron daarvan geheel niet in verwaandheid gezocht te moeten worden, maar in zekeren natuurlijken aanleg, welke, als dezelve goed gewijzigd wordt, ons van den schrijver eene zeer groote hoop voor het vervolg doet opvatten. Bijzonder bevielen ons dê aanteekeningen op den titel de excusatione. Wij rekenen den Heer westrik volkomen in staat, en verzoeken hem daartoe, om te verrigten, wat hij pag. 7 van anderen verwacht. Denzelfden lof, met dezelfde aanmerking, passen wij toe op
No. 2. Het zegt nog al iets voor eenen jongeling, om, na brumoy, schlegel, herman en anderen, te willen oordeelen over drie treurspelen van de oude Grieksche meesters in de kunst, treurspelen van hetzelfde

{==56==} {>>pagina-aanduiding<<}
onderwerp, en dus aan wederzijdsche vergelijking onderhevig. De schrijver gaat ook hier zijnen weg, en houdt dien met roem ten einde toe. Van deze verhandeling is eervolle melding gemaakt in de Bibliotheca Critica nova. De Heer westrik verdiende die onderscheiding met het hoogste regt.
No. 3. Is eene goede Dissertatie, zoo als er zeer vele zijn; van geene hooge vlugt, maar evenwel met vlijt bearbeid.




Lexicon Latino-Graeco-Belgicum. Latijnsch-Grieksch-Nederduitsch Woordenboek. Door den Abt Olinger, Baccalaureus, enz. Te Brussel, bij H. Remy. 1828. In 8vo. VIII, 1113 bl.

De Abt olinger, Principaal aan het Koninklijk Athenaeum te Brussel, bezield door de zucht, om aan de studerende jeugd nuttig te zijn, heeft de moeijelijke en voorzeker niet zeer aangename taak op zich genomen, om dit drieledig Woordenboek zamen te stellen. Geene der thans bestaande Woordenboeken voldeden hem in allen opzigte. Dit is natuurlijk, en het zal het geval van dit Woordenboek in de oogen van anderen ook wel zijn. Ne Jupiter quidem omnibus.
De manier van den Heer olinger in dit werk is de volgende: Hij heeft zijn best gedaan, om de eerste beteekenissen der woorden te geven, dezelve veelal door een voorbeeld te staven, daarop de afgeleide beteekenissen, en dan de oneigenlijke en spreekwoordelijke uitdrukkingen te laten volgen. Hij heeft de voorbeelden gerangschikt volgens de beteekenis, waarmede zij meer bijzonder in verband staan, hetwelk het opzoeken voor den leerling gemakkelijk maakt, en hem vroegtijdig gewent aan eene korte en juiste woordenkeus. Daar hij zijn werk bestemde, niet alleen voor jonge lieden, die het Latijn beginnen te leeren, maar ook voor meergevorderden, heest hij er ook vele van die uitdrukkingen in gebragt, welke in de Godgeleerdheid, de Regten, de Zeevaart,

{==57==} {>>pagina-aanduiding<<}
Heel- en Geneeskunst enz. gebruikt worden. Zoo wel deze woorden, als alle andere, heeft hij gestaafd door bijvoeging van het gezag des schrijvers, die ze gebruikt heeft, en zijne aanhalingen gegrond op de Lexica van gessner en scheller. Voorts is behoorlijk acht gegeven op het geslacht der woorden, op de langheid en kortheid in de uitspraak, en de voornaamste tijden der werkwoorden. Voegt men nu hierbij nog de Grieksche beteekenissen van de Latijnsche woorden, en eene alphabetische lijst der namen van landen, steden, volken, rivieren, enz. dan kan men wel begrijpen, dat er zeer veel in een zoo kort bestek is zaamgevat.
De Heer olinger vermoedt wel, dat hij zich hier en daar vergist zal hebben; en dat vermoeden is gegrond. Maar het is ook waar, dat men zijn werk in deszelfs geheel moet beoordeelen, om een regtvaardig besluit aangaande de meerdere of mindere waarde op te maken. Wij laten dat over aan de ondervinding der onderwijzers, die het zullen gebruiken, en melden ten slotte nog alleen, dat papier en druk alle aanbeveling verdienen.




Het Leven van Julius Agricola, geschetst door C.C. Tacitus. Uithet Latijn vertaald en met Aanmerkingen voorzien, door Mr. P.S. Schull, Advocaat te Dordrecht. Te Dordrecht, bij J. de Vos en Comp. 1828. In gr. 8vo. IV, 93 bl. f :-90.

Het is eene niet gemakkelijke taak, de werken van tacitus zóó te vertalen, dat de kortheid en kracht van het oorspronkelijke bewaard blijven, en iemand, met het Latijn onbekend, tacitus versta en met genoegen leze. Deze taak wordt nog zwaarder ten aanzien van de Agricola, indien wij bedenken, dat misschien geen geschrift van tacitus zoo bedorven door de handen der asschrijvers tot ons gekomen is. Wij mogen derhalve niet te gestreng zijn in het beoordeelen van de aangekondigde vertaling, en verklaren, over het algemeen, dezelve

{==58==} {>>pagina-aanduiding<<}
met veel genoegen te hebben gelezen. Voorts meenen wij den Heere schull onzen dank voor dat genoegen niet beter te kunnen bewijzen, dan door hem eenige aanmerkingen mede te deelen.
Bl. 3. het morgenrood dezer gelukkige Eeuw. Zoo dichterlijk is tacitus niet.
Bl. 3. Zijn onbedorven hart en zijne onschuld bewaarden hem voor de strikken der verleiding, even zeer, als zijne jeugdige letteroefeningen te Marseille. Dat is niet naauwkeurig. Tacitus meent: evenzeer als de plaats zelve, waar hij zich op de letteroefeningen toelegde.
Bl. 10. Cerialis deelde aanvankelijk met hem moeite en gevaren, later den roem. Cerialis liet hem in den beginne slechts deel nemen aan moeite en gevaren, naderhand ook aan roem.
Bl. 12. Wij treden tegen hen niet op in wedstrijd over naauwkeurigheid en goed verstand. Tacit.: non in comparationem curoe ingeniique referam; d.i. niet om met hen in de kunst van fraai schrijven te wedijveren.
Bl. 13. van waar de stormen zouden komen. Lees: van waar de stormen komen. Want tacitus geeft dit op, als zijn eigen gevoelen.
Bl. 13. De zee stoort zich aan ebbe noch aan vloed aan de stranden. Ebbe en vloed, wat is dat anders dan de zee zelve? Beter ware het, het Latijn eenvoudig uit te drukken, gelijk er staat: De zee wast niet tot aan het strand toe, of gaat weêr terug, (eigenlijk: wordt weêr opgestorpt, resorbetur.)
Bl. 15. Het voetvolk is hunne eigenlijke kracht, bij sommigen ook de strijdwagen. De Vertaler heeft hier een paar woorden uitgelaten. Vandaar die duisterheid.
Bl. 22. Vespasianus, de heroveraar der wereld. Toen vespasianus met het oppergebied over de wereld ook dat over Britanniën kreeg.
Bl. 22. aanval op Brigantum. Wij kennen geen gezag voor dien naam, als land of stad. Tacitus zegt: Brigantum civitatem.
Bl. 24. welke bedaardelijk op eene vloot of schepen,

{==59==} {>>pagina-aanduiding<<}
en op een gunstig tij, bedacht was. Tacit.: qui classem, qui naves, qui mare exspectabant. Deze kortheid is niet wel na te volgen, dan ten minste door eene kleine bijvoeging; b.v. die eene vloot, die schepen verwachtten, en hun vertrouwen stelden op de zee. De vijand was minder bevreesd voor eenen aanval. Hij wist, dat de zee tusschenbeiden lag.
Wij zijn dus gevorderd tot het negentiende Hoofdstuk, en zullen er geene verdere aanmerkingen bijvoegen, maar laten dit gerust over aan den Heer schull, die, zijne vertaling overziende, en de beste verklaarders van de Agricola raadplegende, hier en daar eenen beteren zin zal geven, en den stijl een weinig vloeijender maken.




Gezondheidsleer, Hygiene, voor het Volk; bevattende eene beknopte en duidelijke aanwijzing van hetgeen men hier te lande, ten opzigte van het voedsel, de kleeding en de geheele leefwijze, moet doen en laten, om, zoo veel mogelijk, eene duurzame gezondheid te behouden. Door Izaäk de Koning, Stads Med. Doctor, Heel- en Vroedmeester te Zaltbommel, enz. Te Amersfoord en te Amslerdam, bij B. Blankenberg en Zoon en J.C. van Kesteren. 1828. In gr. 8vo. VIII en 150 bl. f 1-25.

't Is sinds eenigen tijd onder onze Geleerden mode geworden, mislukte prijsverhandelingen te laten drukken. Recensent acht dit gebruik, over 't algemeen, minder aanbevelingwaardig. Want, alhoewel hij gaarne erkent, dat het met dat beoordeelen soms al vrij wonderlijk toegaat, dat er veel menschelijks onderloopt, dat men, om te slagen, vaak met de personen zou moeten bekend zijn, die de vraag hadden voorgesteld, of de verhandeling zouden moeten beoordeelen, (waarom hij met dat vragen uitschrijven en prijzen behalen weinig opheest) zoo heeft

{==60==} {>>pagina-aanduiding<<}
echter een iegelijk, die eene mislukte prijsverhandeling door den druk gemeen maakt, met vele zwarigheden te worstelen, en vele ongunstige indrukken te overwinnen. Want vooreerst heeft zoo iets (men moge het verbloemen willen of niet) den schijn van een onbillijk vonnis, waarvan men appelleert; en dit scherpt natuurlijk de censuur. Ten tweede ligt een veroordeelde altijd onder verdenking van niet geheel zonder reden zijn vonnis gekregen te hebben. Ten derde brengt zulk een stap den autheur in het vermoeden van te groote vooringenomenheid met zijn werk, van gebrek aan zedigheid; welk vermoeden niemand meer te vermijden heeft, dan hij, die als schrijver optreedt. Immers, er behoort al eene zekere mate van zelfvertrouwen toe, om met een boek voor den dag te komen; en hoeveel sterker moet dat niet zijn bij hem, die dit doet tegen het gevoelen van meer of min bevoegde regters! Er kunnen, wel is waar, gewigtige redenen bestaan, welke den schrijver tot de uitgave noopten; doch in dat geval keurt Recensent het beter, dat het met verzwijging van deszelfs naam geschiede. De Heer izaäk de koning, wiens Hygiene voor ons ligt, behoort tot de schrijvers in kwestie. Zijn antwoord op de opgegevene prijsstoffe der werkzame Maatschappij: tot Nut van 't Algemeen, werd door twee der beoordeelaars den gouden, door twee anderen den zilveren eereprijs, door een' vijfden het accessit waardig gekeurd. Zij kon dus, volgens de wetten der Maatschappij, niet bekroond worden. Een vriend, aan wien de Doctor zijn lot mededeelde, spoorde hem aan tot de afzonderlijke uitgave, en deze merkte die aansporingen zijns vriends als bevelen aan en gehoorzaamde. Recensent wil niet gissen, wat de Heer de koning zou gedaan hebben, zoo zijn vriend het hem had afgeraden. Hij vraagt slechts, of vrienden de beste raadslieden voor autheurs, of zij de onpartijdigste beoordeelaars van
derzelver werken zijn. Dan, de kogel is door de kerk, en als een offer van gehoorzaamheid, aan de vriendschap gebragt, verdient dit boekje geene gestrenge beoordeeling. En, waarlijk, het

{==61==} {>>pagina-aanduiding<<}
bevat goede gezondheidsregelen en voorschriften voor het nut van 't algemeen; voor dien stand inzonderheid, voor welken het bestemd is.
Recensent zou stijl en vorm wat losser, naïver, eenvoudiger verlangd hebben. Zoo is b.v. de toon van den Dominé en van Doctor Leendertsen niet vrij van pedanterie; de laatste verwart zich dikwijls in zijne kunsttermen, en vrouw van der Ploeg maakt met hare aanteekeningen of schetsen, die zij voorleest, geen bevallig vrouwelijk standje. Er is over het geheel zoo wat eene schoolmeesterlijke tint verspreid Recensent stuitte op eenige, naar zijne meening, verkeerde stellingen: dat de luchtsgesteldheid in den herfst en in de lente het voordeeligste voor onze gezondheid is (bl. 19), waartegen zelfs vlak schijnt te strijden, hetgeen men leest onder aan dezelfde bladzijde, omtrent den nadeeligen invloed van de avondlucht in die jaargetijden; dat door het snuiven de nadeelige vochten uit het hoofd ontlast worden; dat de azijn een het levensbeginsel neêrdrukkend vermogen bezit, (bl. 149) enz. Bij den aanval op zekeren Geleerde, bl. 93, herinnerde Recensent zich de fabel van den ouden leeuw. Bladz. 117 wordt, onder de schriften over de waarde der koepokken, bijzonder ter lectuur aanbevolen het boekje van Dr. de koning. Is het zedig, zijne eigen waar zoo te prijzen?
Het verdient allen bijval, dat de schrijver gedurig tegen het verkeerde van algemeene dietetische stellingen waarschuwt, en het ongerijmde van de vraag: is dit of dat gezond? aantoont. Uit dien hoofde vooral prijst Recensent deze Gezondheidsleer aan dat gedeelte van het lezend publiek aan, voor hetwelk dezelve uitsluitend geschreven is.






Dagboek, gehouden op eene Reize langs de kusten van Chili, Perù en Mexico, gedurende de jaren 1820, 1821, 1822, door Basil Hall, Kapitein der Koninklijke Zeemagt. Uit het Engelsch. Met eene

{==62==} {>>pagina-aanduiding<<}
Kaart van die gewesten. II Deelen. Te Delft, bij de Wed. J. Allart. In gr. 8vo. Te zamen 524 Bl. f 5-55.

Mexiko in 1823, of Beschrijving eener Reis in Nieuw-Spanje, door M. Beulloch, Eigenaar van het Mexikaansch Museum te Londen, voorafgegaan door eene Inleiding van Sir J. Byerley, en verrijkt met historische Bescheiden en Aanteekeningen, zoo van den Vertaler als van den Schrijver. II Deelen. Te Delft, bij de Wed. J. Allart. In gr. 8vo. Te zamen 620 bl. f 6-60.

Wij nemen deze twee werken te zamen, omdat zij elkander aanvullen, en over een allerbelangrijkst, thans vooral veelbesproken en gewigtig, deel des Aardbodems handelen; over het voormalige Spaansch-Amerika. Basil hall heeft Chili, Peru, de Westkust van Columbia en van Mexico bereisd. Waar zijn verslag eindigt, begint dat van beulloch, die de Oostkust, en de middelgedeelten, vooral de Hoofdstad, van Mexico schildert. Wij hebben dus hier een overzigt der voornaamste Staten; alleen Guatimala, de Noordkust en binnenlanden van Columbia en de Plata-gewesten ontbreken ons nog; doch uit het hier medegedeelde, en hetgeen wij van elders weten, is ons genoeg bekend, om den tegenwoordigen toestand dier gewesten in 't algemeen te kunnen beoordeelen.
Gelijk ten tijde onzer Vaderen de vrijverklaring en vrijvechting der Engelsche Volkplantingen, (thans de Vereenigde Staten van Noord-Amerika) dus is in onze dagen de afschudding van het Spaansche juk door Spanjes Volkplantingen in Amerika eene der belangrijkste gebeurtenissen. In 1810 begonnen, werd zij in 1826 door de overgave van Callao, bij Lima, en van St. Juan d'Ulloa, in Mexico, voltooid. Thans kan men met regt zeggen, dat geen Spaansch soldaat meer op het ge-
{==63==} {>>pagina-aanduiding<<}
heele vasteland van Amerika te vinden is, en dat deze landen, hoewel Spanje in derzelver vrijlating niet wil bewilligen, toch metderdaad vrij en onafhankelijk zijn; gelijk zij dan ook door Engeland, de Nederlanden en Frankrijk erkend zijn geworden, die reeds handelsverdragen, althans met Mexico, hebben gesloten, hetwelk wij meenen, dat ook met Pruissen het geval is. - Zoo heeft dan een vijftienjarige worstelstrijd op leven en dood althans deze vruchten gedragen, dat de nieuwe Gemeenebesten van de geestverstikkende monnikendwingelandij, die tegenwoordig Spanje verplet, zijn ontheven.
Maar, zijn die Gemeenebesten dan nu gelukkig? Hebben zij ten minste het gegronde vooruitzigt om zulks te worden? Ziedaar eene andere vraag. Wanneer wij onze beide Schrijvers raadplegen, kunnen wij daaraan niet twijfelen. Beiden voorspellen aan de nieuwe Gemeenebesten de heerlijkste toekomst. Maar men herinnere zich, dat beider werken zich van de jaren 1821 tot 1823 dagteekenen, toen Peru, Columbia en Mexico met snelle stappen vooruitgingen, en hunne onafhankelijkheid bevochten. Men had toen moed, dat de verwachte erkenning van de onafhankelijkheid dier Staten door Engeland, als door eene tooverroede, door eene wonderspreuk, al het verkeerde en onvolkomene herstellen, en de Staten met reuzenschreden in beschaving, in welvaart en krediet zou doen rijzen. Hebben de gevolgen aan deze verwachting beantwoord?
Wanneer wij de rampen, welke de Omwenteling over Spaansch-Amerika heeft verspreid, moeten opgeven, zoo denke men daarom niet, dat wij den opstand der Volkplantingen onwettig keuren. Hadden de Engelsche Koloniën in 1776 regt, zich tegen het Moederland te verzetten, wegens eene geringe belasting op de thee, die zij minder wegens de zaak als zaak, dan uit hoofde van het beginsel - de belastbaarheid buiten eigene toestemming, - aantastten, wat moest dan het geval zijn met de Spaansche bezittingen, waar een volstrekte Alleenhandel heerschte; waar de Regering handel dreef in ta-
{==64==} {>>pagina-aanduiding<<}
bak, zout, buskruid en kwik (zoo onontbeerlijk voor de mijnen); waar de landbouw, de teelt zelfs der nuttigste voortbrengselen, ten voordeele van het Moederland, onderdrukt werd; waar de aankomst aller vreemdelingen, buiten bijzondere toelating, met den dood werd gestraft; waar zelfs geen Spanjaard, buiten bijzonder verlof, de volkplanting mogt betreden, en vreemde schepen, die, zelfs in nood zijnde, in eene der havens de toevlugt namen, als vijanden moesten worden behandeld; waar de cultuur van den geest niet minder dan die van den grond werd tegengehouden; waar men de Kreolen, of Amerikanen van Spaansche afkomst, uit bijna alle winstgevende beroepen, en genoegzaam uit alle ambten en bedieningen weerde; waar het Regt stellig en, om zoo te spreken, openlijk te koop was voor den meestbiedenden; waar de gevangenissen bestonden in onderaardsche hokken, door het volk helletjes (infiërnellos) genoemd, waaruit de ongelukkigen (zoo zij er immer uit verlost werden) tienmaal slechter te voorschijn kwamen? (Wij spreken niet van de kwellingen, den ongelukkigen inboorlingen of Indianen aangedaan, omdat deze, met uitzondering alleen
van den eersten opstand in Mexico onder Pater hidalgo, genoegzaam geen aandeel in den Vrijheidsoorlog, ten minste als hoofdpersonen, hebben genomen.) Alle deze verongelijkingen, die Kapitein basil hall ons in zijn eerste Deel verhaalt, gaven gewis aan de nakomelingen der veroveraars en naderhand aangekomenen, die even zoo goed Spanjaarden waren als de thuisgeblevenen, en boven hen nog de verdienste vooruit hadden, van aan den Koning zulke groote landstreken te hebben onderworpen, het volkomenste regt, om eene behandeling op gelijken voet met hunne Europesche stamgenooten te eischen, en, toen zich de gelegenheid aanbood, dat Spanje, door Frankrijk bijkans ingenomen zijnde, die landen niet meer kon beschermen, eene eigene Regering aan te stellen. En toch heeft die Omwenteling de landen in eenen ergeren toestand dan voorheen verplaatst, de weinige nijverheid, die aldaar nog gevonden werd, geheel vernietigd, den mijnärbeid

{==65==} {>>pagina-aanduiding<<}
doen staken, de rampen des oorlogs op deze weinig bevolkte streken in de volste mate uitgestort, geheele steden en landstreken vernield, andere ter helfte ontvolkt. Men zie daarvan bij basil hal lde voorbeelden, in Peru, van Arica, (Iste D. bl. 136) van Ylo, (bl. 144) alwaar slechts één soldaat, één Indiaan en een ezel waren overgebleven; in Chili, van Conception, weleer eene zoo bloeijende plaats (bl. 249), in Columbia, van Panama, (IIde D. bl. 119.) De hoofdstad Mexico zelve is deerlijk verarmd, zoo niet tevens ontvolkt. De mijnstad Thema-cattepee is bijna verwoest, met alle de mijnwerken. Te Vera Cruz is de bevolking van 16,000 tot 7000 verminderd. (Beulloch, Iste D. bl. 88, 164, IIde D. bl. 53, en op meer plaatsen.) De landerijen zijn in sommige streken evenzeer verwoest, gelijk omstreeks Conception. (Basil hall, Iste D. bl. 248, 249, 256.) - Wanneer, niettegenstaande dit alles, onze Schrijvers beide nog een schitterend lot voor de nieuwe Republieken, en wel in korten tijd, te gemoet zien; wanneer zelfs Lord lansdown in het Parlement deze landen voor eene opklimming in bevolking tot zestig millioenen in 50 of 60 jaren vatbaar keurt, (zie beulloch, IIde D. bl. 209) zoo moeten wij niet hunne vooruitzigten, maar de ondervinding raadplegen, die ons in vijf jaren (1824-1828) veel heeft geleerd. De beroemde Mexicaansche zilvermijnen zijn ondergeloopen, doordien de oorlog de bewerking heeft doen staken. Beulloch hield de nieuwe ontginning nog voor zoo veilig, dat hij zelf eene zilvermijn kocht (IIde D. bl. 100, 101); maar men weet uit onloochenbare bescheiden, die onder anderen in een
uitgewerkt Artikel van het Quarterly Review zijn medegedeeld, en uit berigten van Engelsche Reizigers naar Chili, dat de Mijnässociatiën, zoo wel voor Mexico als Chili, niets dan schade opgeleverd hebben, en genoegzaam in staat van faillissement zijn. De Mexicaansche, Columbiaansche, Chilische Regering, die van Peru en Buenos-Ayres hebben geldleeningen van belang in Engeland gesloten, en dezelve genoten zoo veel vertrouwen,

{==66==} {>>pagina-aanduiding<<}
(door het denkbeeld der onuitputtelijke hulpbronnen en middelen van het land, en der, zoo men meende, liberale Staatsregeling, waarvan Lord lansdown openlijk in het Parlement den lof verkondigde) dat de Columbiaansche fondsen te Londen tot 82 percent rezen; iets, 't welk gemelde Lord als een onfeilbaar bewijs der stevigheid van deszelfs Regeringsvorm aanzag. (Beulloch, IIde D. bl. 192.) De Mexicaansche fondsen waren niet veel lager, en hielden zich eene goede poos op 70 staande. Maar die zelfde fondsen zijn thans, even als die van alle de andere Republieken, na twee of drie jaren rentebetaling, door de schandelijkste bankbreuk genoegzaam te niet. Dat zelfde Columbia, hetwelk geheel geene renten meer betaalt, houdt zich nog op 23, Mexico op 30 staande, door het vertrouwen, 't geen men op de middelen dezer Staten stelt. Doch omtrent Mexico, hetwelk mede sedert jaren geene renten meer betaalt, heeft daarbij een geval plaats gehad, hetwelk, naar 't ons voorkomt, in de Geschiedenis der nieuwere Staten alléén staat. Een Gezant van Mexico maakt van wege zijne Regering bekend, dat, wanneer de Engelsche Regering een Oorlogsfregat naar Vera Cruz wilde zenden, alsdan het geld voor de reeds vervallen interessen ter verzending gereed lag. Men zendt het Fregat; het komt te Vera Cruz aan, moet zonder een' penning vertrekken, komt terug, en alle de schuldeischers moeten het voor lief nemen, dat men met hen, gelijk met het Engelsche Bestuur, den draak heeft gestoken! Zoo desniettemin de Mexicaansche fondsen nog een' hoogeren koers, dan die van Columbia, hebben, is dit zekerlijk te danken aan de grootere vruchtbaarheid,
den meerderen aanbouw, de sterkere bevolking en betrekkelijk grootere beschaving, die in Mexico, althans in de omstreken der Hoofdstad en van Puebla de los Angelos (de bergvlakte van Anahuac) plaats grijpt, en die ons beulloch met zeer bekoorlijke kleuren afmaalt. Wenden wij van hier den blik zuidwaarts naar het tusschen Mexico en Columbia gelegene Guatimala, of Centraal Amerika, zoo

{==67==} {>>pagina-aanduiding<<}
vinden wij zulks, volgens het onwraakbare getuigenis van onzen landgenoot haefkens, die alles behalve ongunstig aan de zaak der vrijheid is, door partijschap en burgeroorlog verscheurd, ter prooije aan hartstogten, niet minder gevaarlijk of woedend dan de volkaan harer Hoofdstad, en het bijgeloof in de hoogere standen verdrongen door het treurigste ongeloof. In Columbia zijn eindelijk de zaken tot die hoogte gekomen, dat, naar ons denkbeeld, het onwettige en op zichzelve onverdedigbare besluit van bolivar, om, met afschaffing der Constitutie, zich tot onbepaalden Bewindhebber te verheffen, het eenige redmiddel is voor het geteisterde, tusschen kleine eigenbelangzoekers her- en derwaarts geslingerde land! - In Peru zoo wel als in Mexico heeft een onberedeneerd, en slechts door vrees of haat ingeboezemd besluit, om de oude Spanjaarden, de meest welgestelde bewoners, uit den Staat te verbannen, aan allen handel, nijverheid en krediet den bodem bijkans geheel ingeslagen. Deze Spanjaarden schijnen zelfs te Lima den grootsten aanhang te hebben gehad, blijkens de algemeene ontsteltenis en vrees voor den Generaal der Chilische Patriotten, san martin, en de gedwongene onderwerping der stad. Ook te Panama kondigde men de onafhankelijkheid slechts af, omdat men niet anders konde.
Dit tafereel is zeer somber. Doch, waaraan moeten wij de onloochenbare daadzaken toeschrijven, die hetzelve stofféren? Vooreerst aan Spanjes hardnekkigheid, om aan de redelijke eischen der kolonisten en aan de behoeften des tijds niet in het minste toe te geven. Deze beschuldiging geldt even zeer de Constitutionéle Regering der Cortes, als het Despotismus van ferdinand. Men begreep niet, dat de Mexicanen en Zuid-Amerikanen het voorbeeld der Britsche kolonisten van Noord-Amerika voor zich hadden, die Spanje zelv' in 1778 had helpen in vrijheid stellen, en dat zij, hoe onbeschaafd dan ook nog, althans mondig waren, om hun regt te doen gelden. Vandaar de afkeuring, reeds van den beginne,

{==68==} {>>pagina-aanduiding<<}
(in 1810) door de Junta, de Cortes en den willekeurigen Koning, van alle hunne handelingen, ook de wettigste, de noodzakelijkste, die door de omstandigheden gebiedend werden voorgeschreven. Men trachte hunne billijke klagten door eene dubbele mate van gestrengheid te sinoren; men zond hun beulen als elio, calleja, morillo, en het ging ook hier even als vóór drieduizend jaren in Palestina. Toen het volk hoorde, dat de zoon de geeselslagen zijns vaders in schorpioensteken wilde veranderen, riep het eenparig om afscheiding; het volbragt die, en aan jeroboams ontbrak het geenszins. Had men slechts, in 1810, de havens der Koloniën, onder redelijke bepalingen, voor vreemde schepen geopend, de Kreolen even zoo goed als in Spanje geborenen tot ambten en waardigheden toegelaten, en de provinciale Junta's erkend, wij houden ons verzekerd, dat er geen opstand zou zijn uitgebroken, of, zoo ja, dat die spoedig zou gedempt zijn geworden. Thans heeft de verbittering schrikbarende tooneelen veroorzaakt, en wreedheid is meermalen door wreedheid, verwoesting door verwoesting vergolden.
De tweede oorzaak is ook aan Spanje te wijten, doch niet eerst in den tegenwoordigen tijd. Het is die opzettelijke ruwheid, onkunde en onbeschaafdheid, waarin het zijne Volkplantingen liet verkwijnen, opdat kunde en verlichting hun den drukkenden staat niet zouden doen kennen, waarin zij ten aanzien van het Moederland verkeerden. Vandaar die slordige eigenbaat, welke, onder den schijn van vaderlandsliefde, slechts zichzelve beoogt; die volslagene onkunde aan de voordeelen der goede trouw, die slechts geld opneemt, zonder noch oogmerk te hebben, noch middelen te bezitten, om zelfs de renten te betalen; die afgrijselijke wreedheid van sommige aanvoerders der opstandelingen, gelijk die Pater torres, van wien robinson in zijne Geschiedenis der Omwenteling van Mexico spreekt; en die volslagene onkunde, niet alleen in de eerste beginselen van algemeene kennis, (men denkt te Jalapa, in Mexico, dat de Europesche Rij-
{==69==} {>>pagina-aanduiding<<}
ken alle Landvoogdijen van Spanje zijn) maar ook in alle vakken van Bestuur, welke, na zoo vele jareu, waarin het land metderdaad vrij is van Spanje, en ruimen onderhandschen zoo wel als openlijken onderstand van Engeland heeft genoten, het nog in zulk een' deerniswaardigen staat heeft gelaten, die bij den toestand der Vereenigde Staten van Amerika, op denzelfden afstand van tijd na hunne vrijverklaring, allezins ongunstig afsteekt. Maar de Anglo-Amerikanen waren ook Protestanten, nakomelingen van martelaars voor de gezuiverde Kerk, of dier edele Kwakers van penn, welke het eerste voorbeeld gaven van regtvaardige en minzame onderhandelingen met 's lands inboorlingen. De Spaansche kolonisten zijn, door eenen Godsdienst, die de diepste
bijgeloovigheden tevens met werkeloosheid wettigt, en door het celibaat der Priesters de zedeloosheid in de hand werkt, alsmede door de traagheid en den trots, die den Spanjaarden als in het bloed zit, zeer verre beneden het standpunt der Anglo-Amerikanen gebleven. Een washington mogt zich misschien onder hen vormen; een franklin kon zulks onmogelijk. De voorname mannen, die de omwentelingen bewerkt en bestuurd hebben, een miranda, een bolivar, een san martin, hebben zich in Europa (en wel buiten Spanje) ontwikkeld, of toch, wat den laatsten betreft, als uitzondering op den regel, eene Europesche beschaving genoten. Voor de vrijheid zijn zij dus nog op verre na zoo rijp niet als de Anglo-Amerikanen. Maar die opvoeding, welke Spanje, even als eene ontaarde Moeder, hun geweigerd heeft, zullen zij door de gemeenschap met de overige Volken van Europa erlangen. Mogt slechts niet, waarvoor wij vreezen, hun bijgeloof, of liever hun Heidendom, voor ongeloof plaats maken!
Tot nu toe spraken wij alleen van de inboorlingen van Spaansche afkomst. Wij gaan thans tot een ander, veel ongelukkiger ras over; tot de eigenlijk gezegde inboorlingen, in Europa, door eene vergissing van columbus, Indianen genoemd. Deze zijn nog zeer talrijk, en maken in allen gevalle de groote meerderheid uit der zeventien millioenen, waarop Spaansch-Amerika gewoonlijk geschat wordt. Hun lot is niet overal hetzelfde, gelijk hun aantal zeer verschillend over de onmetelijke oppervlakte der oude Spaansch-Amerikaansche Rijken verspreid is. In Chili is het getal der Blanken, in evenredigheid tot de Rooden of Indianen, het grootst (omtrent half zoo veel); doch ten zuiden van hun grondge-
{==70==} {>>pagina-aanduiding<<}
bied leeft de moedige Natie der Araucanen, een krijgshaftig ras, van omtrent een half millioen zielen, te voren meest altijd in oorlog met Spanje, doch sedert den opstand der Koloniën de bondgenoot der overgeblevene Spanjaarden, die, volgens basil hall, met hunne hulp, onder zekeren benavides, de grootste wreedheden tegen de nieuwe Republikeinen hebben gepleegd. Hunne zonderlinge Regeringsvorm, Godsdienst en niet onbeschaafde gebruiken zijn uit oude reisbeschrijvingen genoegzaam bekend. - Van de onderworpene Indianen in Chili vernemen wij bij basil hall, die anders omtrent dit landschap vrij uitvoerig is, weinig. Die van Peru moeten niet van de beste soort zijn; althans onze Kapitein zag er eene bende van, die, wel is waar onder Kreolen, zoo 't schijnt, enkel uit struikroovers bestond. (Basil hall, Iste D. bl. 163, 171, 172.) Het getal der Indianen in dat land moet wel zevenmaal grooter
zijn dan dat der Blanken; maar die berekening is moeijelijk, uit hoofde der Mestizen, of lieden van de kleur, gemengde rassen, die een groot gedeelte der bevolking uitmaken. - In Columbia vindt men de minste Indianen, naar evenredigheid der Blanken; maar in Guatimala en Mexico is hun getal weder zeer veel aanzienlijker; men berekent het in die beide Gemeenebesten wel op vier en een half millioen. De berigten van basil hall en beulloch, die dezelve aan twee verschillende zijden des lands, de West- en Oostkust, zoo wel als in het midden, gezien hebben, komen vrij wel overeen. De eerste, die ze te Tepic, eene aanzienlijke binnenstad van het landschap Guadalaxara, niet ver van de haven San Blas, ter markt zag komen, werd het meest getroffen door hunne kleinheid en zwakheid: hunne bogen en pijlen geleken naar kinderspeelgoed. (Basil hall, IIde D. bl. 166.) De tweede beschouwde hen op verschillende plaatsen, en was zeer getroffen door hunne goedhartigheid, vriendelijkheid, volstrekte onschadelijkheid en kinderlijke godsdienstigheid. Nogtans zijn zij hunne afkomst niet geheel vergeten. In het dorp San Miguel de los Ranchos, niet verre van Mexico, zag beulloch krigssspelen vertoonen, waarin montezuma en zijne tijdgenooten voorkwamen, en de Mexicanen de overwinning behaalden: een oud man vond, dat de vreemdeling te veel gezien had. Toen beulloch eene groote monsterachtige Mexicaansche Godheid (die des Oorlogs, voor welke weleer zoo vele menschenoffers geslagt werden) uit den grond deed op-
{==71==} {>>pagina-aanduiding<<}
delven, zeide eene oude Indiaansche vrouw, op eene scherts van een' der
Spanjaarden over dit beeld: ‘Het is waar, wij hebben drie zeer goede Spaansche Goden (!!); doch men had ons evenwel ook wel mogen veroorloven, eenige van die, welke onze voorouders hadden, er bij te behouden.’ (Beulloch, IIde D. bl. 40.) Eenige inboorlingen hadden zelfs het beeld bekranst; een bewijs, dat er nog sporen van het oude Heidensche bijgeloof overig zijn. Doch die sporen, zelfs die herinneringen, uit den ouden tijd zijn slechts flaauw; en het is den Spanjaarden in drie Eeuwen gelukt, het karakter der Natie geheel om te keeren. Van het vernuftigste en kunstrijkste Volk der nieuwe wereld, hetwelk door zijne meesterstukken van bouwkunde, die beulloch in hunne puinhoopen nog met bewondering aanstaarde, zelfs vele beroemde Volken der oude wereld evenaarde; van de dappere bestrijders van cortes en landgenooten van guatimozin; van de onmenschelijke dweepers, die jaarlijks wel twintigduizend hunner natuurgenooten aan hunne monsters van Goden offerden, - is een zeer zacht, gedwee, zwak, beschroomd, ijverig Roomsch geslacht van aanbidders Onzer lieve Vrouw van Guadeloupe geworden, hetwelk echter geen dragelijk beeld dier nieuwe Godheid, zoo min als een' harer waardigen tempel kan stichten. Over 't algemeen houden wij die verandering, in weerwil van het verlies der nationale veerkracht, voor heilzaam; en de zachte, goedhartige, hulpvaardige, hoezeer dan ook onnoozele Indianen van dezen tijd staan, in de schaal van echte menschenwaarde, hooger, dan de wreede dienaars van vitzliputzli, dat Afgodsbeeld, uit zaad en menschenbloed gekneed!
Voor alle deze Indianen is de omwenteling nog niet zeer voordeelig geweest. Zij laat hen nog vooreerst in hunnen ouden toestand; en hoedanig die staat geweest zij, weten wij uit onlangs uitgegevene geheime berigten van juan en ulloa, waaruit blijkt, dat de verdrukking, waarover zich de Kreolen beklaagden, eigenlijk niets was, in vergelijking bij den jammerlijken toestand der ongelukkige, door kleinere en grootere ambtenaars, door priesters en hunne bijzitten om het zeerst gekwelde Indianen, die meestal tot den mijnärbeid werden gedoemd, of, buiten de mijnen, niet minder ten doel stonden aan de hebzucht der Spanjaarden. Het is hoog tijd, dat de onderscheidene Staten (gelijk zij, naar wij meenen, reeds begonnen zijn) aan deze menschen volkomene vrijheid,

{==72==} {>>pagina-aanduiding<<}
hoewel trapswijze, schenken, opdat zij niet, tot gevoel hunner krachten gekomen, en het ontzag voor den buitenlandschen Heer nu verloren hebbende, met geweld nemen, wat hun toekomt, en men hun niet goedwillig verleenen wil.
Zeggen wij, na dus over de inwoners gesproken te hebben, nog iets van het land. Chili's zuidelijke en verst van den Evenaar gelegene gedeelte, dat van Conception, is verreweg het schoonste en vruchtbaarste, maar thans juist het meeste verwoest door den oorlog; het middelste gedeelte, dat der Hoofdstad St. Jago, is zeer bergachtig, maar heeft tusschenbeiden vruchtbare dalen. Eindelijk, het ten Noorden gelegene Coquimbo is ruw, onvruchtbaar en rotsig, maar rijk vooral aan kopermijnen. Het woord goudmijn, dat bij ons voor een' zeer winstgevenden tak van bestaan wordt gerekend, beteekent dáár, in den letterlijken zin, juist het tegendeel. De ondervinding heeft het daar tot een spreekwoord gemaakt, dat ‘eene kopermijn een verzekerd bestaan geeft; dat men met eene zilvermijn onzeker is van winst of verlies; maar dat eene goudmijn iemand zeker van zijn vermogen beroost.’ (Basil hall, IIde D. bl. 27.) Deze streek van Chili is ook het meest aan zware aardbevingen blootgesteld. Ten Noorden hiervan strekt zich, langs de kust van Peru, aan de Zuidzee, eene woestijn van 1600 Engelsche mijlen of ruim 500 uren uit. (Basil hall, Iste D. bl. 141, waar verkeerdelijk staat: van Coquimbo tot in Chili, nabij den mond van de rivier Guayaquil; lees: van Coquimbo, in Chili, tot nabij den mond, enz.) Deze woestijn, waar nimmer regen valt, wordt slechts op enkele plaatsen afgebroken door die plekken, welke de van 't gebergte stroomende rivieren bevochtigen, b v. de vallei van Lima, of van de rivier Rimac. Ten Noorden van Guayaquil, waar de periodieke regens beginnen, tot tegenover
Californiën, is de kust uitstekend vruchtbaar, maar ook verbazend ongezond, en wordt in den regentijd door bijkans alle welgestelde huisgezinnen verlaten. Dit is ten minste het geval met de Mexicaansche haven San Blas, waar basil hall zich in 1822 bevond. Hier is het land in den regentijd veelal overstroomd, en wordt dan door een heir moskieten onbewoonbaar. De zee staat er veelal bloot aan gevaarlijke stormen. De tegenoverliggende kust des Atlantischen Oceaans is niet minder, ja misschien nog meer vernielend, en de gemelde stad Vera Cruz is een graf voor de Europeanen, zoo wel als voor in-
{==73==} {>>pagina-aanduiding<<}
boorlingen. Daarbij komt, dat deze stad genoegzaam in eene zandwoestijn ligt, en bijna geene levensmiddelen bezit dan visch, zelfs geen drinkbaar water. Alles moet er van verre aangevoerd worden; een verbazend ongerief voor de eenige goede of toch dragelijk goede haven van Mexico aan de Atlantische Zee. Maar tusschen deze beide zoo moordende kusten ligt het schoone, middelbare en hooge land van Mexico, niet minder rijk dan Europa aan voortbrengselen der gematigde, en daarenboven welvoorzien van produkten der heete luchtstreek; het rijkste land der wereld in goud, maar vooral in zilver. Deze schatten zijn nu wel, door de nalatigheid der menschen, misschien voor langen tijd, verloren gegaan; maar de Natuur blijft er nog altijd even mild, even rijk, en belooft eenmaal, onder een verstandig Bestuur, grootere schatten, dan zilver- en goudmijnen. - Het is op deze middelbergvlakte, waar het dal van Mexico, tusschen de hemelhooge kruinen der Andes, vooral in schoonheid prijkt, dat zich beulloch (een bloot particulier) eenigen tijd ophield, om merkwaardigheden van natuur en kunst te verzamelen, die hij
naderhand te Londen voor het Publiek ten toon stelde. Basil hall, daarentegen, Kapitein der Koninklijke Marine, kruiste langs de kust der Stille Zee, om de Engelschen en hunne eigendommèn, gedurende de onlusten in die gewesten, te beschermen.
Wij hebben slechts een doorloopend verslag van den hoofdinhoud der beide werken gegeven. Omtrent de merkwaardige bijzonderheden, die zeer talrijk zijn, verwijzen wij onze Lezers tot die werken zelve, welke wij hun, zoo wat de zaken als de aangename voordragt (ja zelfs de vertaling, thans eene zeldzame verdienste!) betreft, gerustelijk kunnen aanbevelen.




Stukken bij gelegenheid der viering van het vijftigjarig bestaan der Nederlandsche Huishoudelijke Maatschappij, op den 4den Junij 1828. Te Haarlem, bij V. Loosjes. In gr. 8vo. 37 Bl.

Haarlem heeft in de laatste jaren zich een' grooten roem verworven door de luisterrijke wijze, waarop het feest van de uitvinding der Boekdrukkunst en dat van de algemeene Tentoonstelling der Nationale nijverheid en vlijt aldaar is ge-
{==74==} {>>pagina-aanduiding<<}
vierd geworden. Of ook de viering van het vijftigjarig bestaan der Nederlandsche Huishoudelijke Maatschappij even gelukkig is uitgevallen, hieraan zouden wij twijfelen, voor zoo verre wij uit de Redevoering, door den Eerw. Heer j. weldijk bij die gelegenheid gehouden, kunnen opmaken. Wij hebben veel over dezelve hooren spreken, en meenden eerst die berigten te moeten mistrouwen, doch erkennen nu, nadat wij die Redevoering gelezen hebben, dat men ons daaromtrent niet te veel gezegd heeft, en moeten onze verwondering betuigen, hoe 't mogelijk is, dat de Maatschappij zulk een stuk in 't licht heeft gegeven. - Wij willen deze Verhandeling doorloopen, en hier en daar eene proeve leveren, opdat onze Lezers zoo wel over den inhoud als stijl zouden kunnen oordeelen.
Zonder dat de Redenaar bepaaldelijk zijn onderwerp opgeeft, spreekt hij in het eerste gedeelte van dit stuk (want Redevoering kan men 't niet noemen) over het nut, door de Maatschappij in de laatste vijfeutwintig jaren gesticht, en waarschuwt zijne Toehoorders vooraf, dat zij geene dorre en zeer koude opgave moeten verwachten. De Maatschappij (dus vangt hij aan) heeft aanleiding gegeven dat het roggedeeg niet meer door de voeten der menschen behoeft gekneed te worden, dat er Egyptische garst gebouwd wordt, dat bedorven water drinkbaar gemaakt werd; zij heeft, dank worde U daarvoor openlijk toegebragt, verdienstelijke beets, menschen gebragt tot de kennis van de vervalsching der Meekrapsoorten. - Zij is de aanleidende oorzaak geweest, dat menschen de gevaren des levens ontwijken konden, - dat heeft de Heer holst bewezen met zijn op nieuw uitgevonden of liever verbeterd IJshaakje. - Zij heeft bevorderd de aangenaamheden van dit leven, die nog aangenamer, althans gemakkelijker om zich te bezorgen, aan de menschen gemaakt; - moet ik hier gewag maken van de Kunstbloemen, van het Teekenpapier, van papier voor koperen platen, dat bereid wordt in de Fabrijk van kool te Zaandijk? Wilt gij dat ik spreken zal van Friseerkammen? enz. enz. Welk een belangrijk verslag! Jammer slechts, dat in ons gansche Vaderland het roggedeeg nog door menschenvoeten gekneed wordt, waarvan de Redenaar welligt zich bij den Broodbakker te Limmen had kunnen overtuigen; en wat die ongelukkige friseerkammen betreft, zeker is 't den Redenaar ontslipt, dat de meisjes tegenwoordig aan 't voorhoofd zeer groote
(gefriseerde, noemen zij dezelve) haarkrullen

{==75==} {>>pagina-aanduiding<<}
dragen, waartoe zij die friseerkammen dagelijks noodig hebben, welke anders, nadat de Heeren niet meer met boucles gekapt gaan, geheel in onbruik geraakt waren. - Op eene andere plaats lezen wij, dat het teekenen en graveren weder zijn opgehaald en tot dien stand gebragt, dat daaraan thans niets meer door de Maatschappij behoeft gedaan te worden. Ook hier verschillen wij met den Heer weldijk, daar wij meenen, dat de Graveerkunst tegenwoordig bij ons in verval, althans op verre na niet is, 't geen zij eenmaal ten tijde van de beroemde visschers en van houbraken geweest is, en nog onlangs werden wij door de Prijsuitschrijving van wege de vierde Klasse van het Nederlandsche Instituut in deze onze meening bevestigd. Een weinig verder gewaagt de Spreker van de Tentoonstelling der Planten en Gewassen, en zegt hij hieromtrent: Wij gevoelen dan, als wij den algemeene(n) stoet der reizenden beschouwen en hunne denkwijs daarover hooren mogen, onze groote en hooge eer van menschen te zijn, begaafd met zulke vermogens en verrijkt met zulke talenten, en het doet ons bij zulke werkzaamheden en zoodanige tooneelen hartelijk leed, dat de zonde deze aarde gemaakt heeft tot eene woonplaats van beroering en ontheiliging en wij danken onzen barmhartigen Hemelschen Vader, dat Hij ons deed geboren worden en opgroeijen onder het Christendom, bij welks licht wij zulke schoonheden mogen daarstellen. Dikwijls hebben wij deze Tentoonstelling bezocht; maar (wij schamen ons niet, dit te zeggen) nimmer hebben de schitterende kleuren van de Pelargonia en de aangename geuren van de Helianthropen zulke treurige herinneringen bij ons opgewekt; integendeel, in Flora's tempel smaakten wij een zuiver
genoegen, waardoor wij minder dan ooit aan onze verloren onschuld dachten. Vervolgens spreekt de Redenaar van een nieuw Wetboek der Maatschappij; men zag er zeer tegen op, doch het is er toch toegekomen; - van het fonds der Maatschappij, dat voor uitbreiding vatbaar is en nog gedurig kan verhoogd worden; - van de goedheid van onzen Koning, (want hij wist hier, gelijk hij verklaart, geen bijvoegelijk naamwoord te gebruiken, dat zijn geheel gevoel kon uitdrukken) die, bij gelegenheid van het vijftigjarig bestaan der Maatschappij, haar jaarlijks eene som van f 3000 heeft toegelegd; - van de eensgezindheid der Hoofdbestuurders, die nooit met elkander kijven, en over wier lippen, bij de beraadslagingen over zulke gewigtige zaken, nimmer eenig bits woord rolt. Eindelijk

{==76==} {>>pagina-aanduiding<<}
besluit de Redenaar dit eerste gedeelte met den onbezweken ijver en standvas igheid der Leden te roemen, en spreekt daarbij de Heeren c.e. vaillant en c. van vollenhoven aan, die beide bij de oprigting der Maatschappij tegenwoordig waren, en nu ook de viering van het vijftigjarig bestaan bijwoonden; voorzeker eene opmerkingwaardige bijzonderheid, waarvan een bekwaam Redenaar veel partij had kunnen trekken.
De gevoelens en gezindheden, welke deze plegtigheid bij de feestgenooten moest opwekken, maken het onderwerp uit van het tweede deel dezer Redevoering. Op de laatste vijfentwintig jaren terugziende, moet natuurlijk dankbaarheid zich aan eene gepaste vreugde paren; en wij stemmen hier volkomen met den Spreker in, hoewel wij bij het lezen der beweeggronden, hiertoe door hem aangevoerd, onze ernstige stemming niet konden behouden. Het volgende moge hiervan ten bewijze verstrekken: Denkt eens, geachte Toehoorders! na op de tijden, die wij doorleefd, neen, die wij doorgeworsteld hebben, en gij zult bekennen moeten: hoe is het mogelijk, dat gij nog tot op dezen dag bestaat en werkt! maar wij wijzen u de kracht des Almagtigen, door wien onze kas bewaard bleef, wij moeds genoeg verkregen om te werken, en die onzen geweldigen Overheerscher in zijne plannen en ontwerpen verijdelde, hem tot de eenzaamheid verdrijven liet, ten einde hem tijd te geven tot nadenken en berouw over alle de gruwelen door hem verrigt. De instandhouding van de kas der Nederlandsche Huishoudelijke Maatschappij in ééne zinsnede vereenigd en in verband gebragt met napoleon's val en verbanning naar St. Helena, is zulk eene stoute vlugt van gedachten, dat wij daarbij duizelig werden. - Bij die dankbare vreugde wil de Redenaar, dat men het vertrouwen zal voegen; en er bestaat voorzeker geen twijfel, of deze Maatschappij zal blijven bestaan, bijaldien de wensch des Sprekers worde vervuld, niet alleen, dat er nog meer Leden zullen aankomen, of dat verscheidene menschen zullen worden Donateurs of Donatrices, enz. maar dat niemand zich zal gelieven te onthouden om deel te nemen in het lot van eene
Maatschappij, die voor vijf Guldens vijfentwintig Cents 's jaars het verstand, de nijverheid en de bekwaamheid van ieder een oproept.
Uit deze medegedeelde proeven zullen onze Lezers eenigzins over den inhoud en vorm dezer Redevoering kunnen oordeelen, achter welke de Verzen, door de Heeren v. loos-
{==77==} {>>pagina-aanduiding<<}
jes, c.p.e. robidé van der aa en j.a. van eeden aan den feestmaaltijd voorgelezen, zijn geplaatst. Wij zouden haast beginnen te gelooven, dat, volgens oude Hollandsche gewoonte, die maaltijd het belangrijkste gedeelte der feestviering heeft uitgemaakt; althans de uitgesprokene dichtregels ademen alle een' goeden geest; alleen kwam ons het vers van den Heer van der aa, getiteld: de Nederlandsche Huishoudelijke Maatschappij, voor een Extempore, wat lang voor.
De eerste proeve, welke die Maatschappij na haar vijftigjarig bestaan heeft geleverd, is alzoo niet zeer gelukkig uitgevallen; en wij hopen en verwachten, dat zij, die aan het hoofd derzelve zijn geplaatst, niet zullen berusten in de eer, hun hier bewezen, maar dat zij aan het vertrouwen hunner Medeleden zullen beantwoorden, en de Maatschappij zelve in alle opzigten doen worden, 't geen zij wezen kan en wezen moest, vooral nu hare geldmiddelen, door de goedheid van onzen Koning, zoo zeer zijn vermeerderd.




De Fakkel, of Bijdragen tot de kennis van het ware, schoone en goede, verzameld door J.P. Sprenger van Eyk, Predikant te Rotterdam. Derde Jaargang. Te Rotterdam, bij Mensing en van Westreenen. 1827. In gr. 8vo. VIII en 369 bl. f 3-60.

Beschouwden wij, reeds bij den aanvang, dit werk, als bedaarde pogingen van brave en verlichte mannen, om het licht te bewaren en uit te breiden, van welke wij ons veel durfden beloven; wij verblijden ons, dat deze verwachting niet werd te leur gesteld, en dat de Eerw. verzamelaar door eene gunstige ontvangst zich weder aangespoord vond, om voor den derden jaargang de redactie op zich te nemen. Daar nu deze verzameling, wat derzelver geest en strekking betreft, in dit tijdschrift reeds gunstig aangemeld is, meenen wij, dat het genoeg zal zijn, tot aanprijzing ook van dit deel, te melden, dat de Fakkel in het eenmaal ingeslagen voetspoor op eene loffelijke wijze blijft voortgaan, en, door verscheidenheid en belangrijkheid der onderwerpen, verdient aangemoedigd te worden door een, bij voortduring, gunstig onthaal van ons lezend publiek; hoezeer het, voor het overige, waarlijk niet aan dusdanige mengelwerksverzamelingen ontbreekt!


{==78==} {>>pagina-aanduiding<<}

De Goddelijke Voorzienigheid blijkbaar in de ontmoetingen en omstandigheden van sommige menschen en gebeurde daadzaken, door J.L. Ewald. Uit het Hoogduitsch. Te Amsterdam, bij C.L. Schleijer. 1828. In gr. 8vo. VIII en 263 bladz. f 2-90.

Men kan dit werk beschouwen als eenen tegenhanger van het beroemde werk van sander, over de Voorzienigheid, hetwelk reeds vóór jaren insgelijks uit het Hoogduitsch in onze taal overgebragt is. De ook onder ons hooggeachte ewald had eene menigte daadzaken, waarin de Goddelijke Voorzienigheid duidelijk bleek werkzaam te zijn, verzameld, en in 1824 uitgegeven. In Duitschland en elders werd dit werk met zoo veel genoegen ontvangen, dat hij in het jaar 1827 nog eene dergelijke verzameling in het licht gaf. Het voor ons liggende Nederduitsche werk bestaat uit eenige verhalen van beide de verzamelingen, die den vertaler het belangrijkste voorkwamen. Op zijne keuze hebben wij aan te merken, dat wij in deze verzameling nog al eens oude bekenden ontmoeten; verhalen, die reeds voorlang in onze taal overgebragt waren. Dit is het geval, onder anderen, met De Kindermoorderes door haren Zoon vermoord, en met het verhaal: De Hondenpatroon en de Linnenwever. Ook is de vertaling niet zoo vrij van Germanismen en andere onnaauwkeurigheden, als wij dezelve verwachten mogten. Wat moet, bij voorbeeld, zoo als dat daar staat, beteekenen, hetgeen wij al aanstonds vinden op bladz. 7: Wij weten, dat de wederwaardigheden van dezen tijd de heerlijkheid niet waardig is? Bladz. 8: Wat wil ons scheiden van de liefde Gods? in plaats van: Wat zal, wat kan ons scheiden van Gods liefde? Bladz. 180: De Graaf begenadigde haar, voor: schonk haar genade.
Het werk zelf, gelijk het nu in onze taal verschijnt, bestaat uit eene Inleiding over de Voorzienigheid en zesenveertig verhalen, onder de volgende rubrieken: Goddelijke leidingen tot onze bestemming. Wegen der Goddelijke Voorzienigheid tot bekeering en verbetering van levensgedrag. God de genadige vergelder van het goede. God redder in nood. Gebedverhooringen. Wonderbare levensreddingen. Ontdekking van schuld en onschuld. Ontdekking van in het geheim begane misdaden. Goddelijke strafgeregtigheid. Zonderlinge behoudenis in groote

{==79==} {>>pagina-aanduiding<<}
gevaren. Geluk door schijnbaar ongeluk. Wisselvalligheid der menschelijke lotgevallen, en: Groote gevolgen uit kleine oorzaken. Behalve eenige reeds bekende verhalen, welke ewald misschien in deze verzameling heeft geplaatst, om door zijn gezag derzelver geloofwaardigheid te verzekeren, vinden wij hier ook vele minder bekende daadzaken, die regt geschikt zijn ter bereiking van het doel, dat de schrijver zich voorstelde, de versterking van het geloof aan en van het vertrouwen op eene alles regerende Goddelijke Voorzienigheid. Eene enkele maal slechts ontmoeten wij eene onwaarschijnlijkheid, wel niet in de gebeurde zaken zelve, maar in de wijze, waarop de verhaler, misschien te zeer ingenomen met zijn doel, meent, dat dezelve gebeurd zijn; bij voorbeeld in het verhaal: Levensbehoud van een verdwaald kind, bladz. 134 enz., waar de schrijver de mogelijkheid, dat een tweejarig kind van vrijdag namiddag tot zondag morgen, in een bosch, zonder eenig voedsel kon blijven, en evenwel het leven behouden, niet anders weet te verklaren, dan door vast te stellen, dat het intusschen door eenig wild dier gezoogd is. Even te voren, echter, had hij verhaald, dat het kind, toen het wedergevonden werd, bleek en verstijfd was, zonder in het eerst eenig teeken van leven te geven, hetgeen voor deze, buiten dit reeds onwaarschijnlijke, verpleging, door eene hinde b.v., niet zeer pleit. Deze aanmerking op eene enkele bijzonderheid ontneemt aan het werk in het algemeen deszelfs verdienste niet. Wij prijzen het aan, als een aangenaam onderhoudend, en om deszelfs zedelijke en godsdienstige strekking regt nuttig volksboek, waartoe het door ewald ook eigenlijk schijnt bestemd te zijn. Indien een tweede druk mogt noodig zijn, hetgeen wij hetzelve van harte gunnen, hopen wij, dat eene meer naauwkeurige vertaling en zuiverder stijl aan dit werk zullen ten deel vallen.




Levensgeschiedenissen van merkwaardige Zelfmoordenaars. Met eene inleidende Verhandeling, over de oorzaken van den weêrzin in het leven en de middelen tegen denzelven, door H.G. Tzschirner, Superïntendent en Hoogleeraar te Leipzig. Door Steenbergen van Goor. Te Leeuwarden, bij Steenbergen van Goor. 1828. In gr. 8vo. 32 en 219 bladz. f 2-40.


{==80==} {>>pagina-aanduiding<<}

Hiermede ontvangt ons lezend publiek een' herdruk van een bij den Vertaler in 1808 uitgekomen wrkje, dat toen zeer spoedig geheel was uitverkocht. Op veler aanvraag verschijnt deze uitgaaf. De oorspronkelijke Schrijver der verhalen is c.h. spiess, wiens Voorrede de Vertaler weglaat, uit dezelve alleen overnemende, dat al die verhalen wezenlijk gebeurde zaken behelzen. Over de zedelijke waarde derzelven oordeelen wij niet gezet, alzoo dit bij de eerste uitgaaf vooral diende in aanmerking genomen te worden. Dit alleen zeggen wij hiervan, dat het zedelijke, ten opzigte van den zelfmoord, door spiess minder is in het oog gehouden, dan wel noodig was. Het komt ons voor, dat er eene blijkbare bedoeling heerscht, wel niet om den zelf moord, maar deze zelfmoordenaars in bescherming te nemen. Eene enkele keer wordt wel met een enkel woord gezegd, dat het den zelfmoordenaar aan vertrouwen op God mangelde, door niet eenigen tijd nog zijn lot te dragen, zoo als in het verhaal, luitenant van r-., bl. 45, 46. Doch overal wordt de aanleiding tot deze zelfmoorden in het gedrag van anderen aangewezen. Zoo verre dit deze wezenlijke gebeurtenissen betreft, willen wij niets aanmerken, ofschoon ook hier andere zedekundige wenken konden gegeven zijn, dan men bij spiess vindt. De verhalen bezitten wel het een en ander van zedelijke strekking, b.v. in het verhaal, majoorl -., waar eene verkeerde en de eerzucht te zeer prikkelende opvoeding die hoofdkwaal veroorzaakte, welke door een' kogel een einde nam; maar spiess schijnt voornamelijk zich ten doel gesteld te hebben, een meer zacht oordeel over, en eene meer menschelijke behandeling van de lijken der zelfmoordenaars bij de levenden te doen plaats grijpen. Dit doel blijkt duidelijk op het einde van het verhaal, wilhelmine h-n, bl. 150, 151, en pater
aemiliaan, bl. 218, 219.
Er is, ja, in deze verhalen wel eene en andere teekening van de afschuwelijkheid der zonde; doch meestal van dezulken, die door hun gedrag tot den zelfmoord hunner slagtoffers de eerste en eenige oorzaak waren. Maar zorgde men niet beter voor de levenden, indien onder deze verhalen ook eenige andere geplaatst waren, aangaande zulken, die, door ontevredenheid, door wroeging van het geweten, en door gebrek aan godsdienst, laf genoeg waren, om, wegens moeite, het leven even misdadig te eindigen, als het tot dusverre

{==81==} {>>pagina-aanduiding<<}
misdadig geleid was. De lezing dezer verhalen, ten opzigte van den hoofdinhoud, den zelfmoord, geeft aan de betergezinden eene te treurige stemming van het gemoed, en aan de ligtzinnigen al ligt een' spoorslag, om spoediger tot zelfmoord over te gaan.
Hoe goed spiess in zulke schetsen zou geslaagd zijn, moge de volgende fiksche teekening van den wellusteling bewijze: ‘De toomelooze wellusteling is het gevaarlijkste lid van den staat, die hem nooit beschermen, nooit dulden, maar altijd met het wraakzwaard der geregtigheid vervolgen moest. Om zijn doel te bereiken, spot hij met de menschheid, en lacht om de tranen, die de eerlijke armoede aan zijne voeten weent. Godsdienst is dikwerf de dekmantel, waaronder hij heimelijk de onschuld vermoordt. De Tempel des Eeuwigen wordt door hem ontheiligd, en daar, waar menschen hunnen Schepper aanroepen, waar Christenen hunnen Verlosser danken, aast hij op voedsel voor zijne dierlijke driften, en vormt ontwerpen, om de ontsluijerde onschuld in zijne netten te verstrikken. Hij rooft, om de slaven zijner ontucht te bezoldigen; hij moordt, om de weerlooze onnoozelheid aan zijne geile lusten te kunnen offeren. Van den gierigaard hebt gij onbarmhartigheid, van den nijdigaard vervolging, van den trotschaard verachting, van den moordenaar dood, maar van den wellusteling dat alles te duchten.’ Bl. 126, 7.
De Verhandeling van den te vroeg gestorven tzschirner, op den titel vermeld, vult eenigzins aan, hetgeen, naar ons oordeel, aan de Verhalen ontbreekt. Evenwel staat het geneesmiddel te veel op zichzelf, en de gewone lezers van wegslepende verhalen (als zoodanig zijn ook deze van spiess te achten) slaan veelal de voorredenen en dergelijk geschrijf over, vooral indien zij hierdoor worden genoodzaakt tot denken en nadenken. Voor ouders en opzieners van jonge lieden sta deze inleidende Verhandeling hier niet vruchteloos; zij behelst vele en hoogst gewigtige wenken ter opvoeding van het aankomend geslacht. Onder dit goed geleide van tzschirner zal spiess niemand doen dolen. De oorzaken van den weêrzin in het leven, die somtijds, schoon niet altijd, tot zelfmoord leidt, liggen of in het ligchaam, melancholie, ziekte; of in uitwendige omstandigheden, vrees voor armoede, schande, wantrouwen jegens de menschen; of in het gemoed, dwaalbegrippen, ongeloof en bijgeloof, dwee-
{==82==} {>>pagina-aanduiding<<}
perij, hevige hartstogten, als berouw, vrees, teugellooze driften, als liefde, eergierigheid, geldzucht, bewustheid van groote schuld en misdaden, enz. Hiertegen stelt tzschirner deze middelen: I. het bedwingen der aandoenlijkheid; II. het matigen van wenschen; III. een werkzaam leven; IV. beoefening van kunsten en wetenschappen; V. toeleg, om de wereld en het menschelijk leven uit een helder, door godsdienst en rede toegelicht, gezigtpunt te leeren beschouwen. Meer mogen wij nu hiervan niet zeggen. Wie dan dit boek van spiess in handen neemt, vergete de
lezing van tzschirner's Verhandeling niet. Wij eindigen met de waarachtige verzekering des Vertalers: dat, alwie het vertrouwen op de altijd goede Voorzienigheid in al de rampen dezes levens bezit en in hetzelve volhardt, geen zelfmoordenaar kan worden.

Almanak voor Militairen. 1829. Tweede Jaar. Koevorden, bij D.H. van der Scheer. 190 Bl. f 1-20.

De tweede jaargang van dezen Almanak vervult eenigermate den wensch, welken wij in het vorige jaar uitten, dat dezelve allengs in belangrijkheid mogt toenemen, daar wij alsdan niet twijfelden aan het nut, dat hij stichten, en het goede vertier, dat hem te beurt vallen zou. Want, wij erkennen het gaarne, het proza-gedeelte is oneindig beter; - doch, helaas! dat iedere munt ook hare keerzijde moet hebben; de gerijmde bijdragen zijn nog minder dan te voren, en toen waren zij grootdeels reeds beneden de kritiek. Wij weten wel, dat een goed krijgsmanslied, of een fiksch dichterlijk oorlogstafereel, hier geenszins te onpas komen, en eene aangename verscheidenheid aanbrengen zoude; doch stukjes, als hier geleverd worden, houde men liever te huis; zij verleelijken, in plaats van te verfraaijen. Wij geven dus slechts eene korte opgave van den proza-inhoud. Vooreerst vindt men hier eene proeve eener Militaire Statistieke Tabel van Europa, door den kundigen j. van wijk, rz., welke wij gelooven, dat overal vrij naauwkeurig is, behalve ten opzigte van Zwitserland, onder welke rubriek wij vinden opgeteekend, dat het eene zeemagt bezit van 246 vaartuigen, waaronder echter slechts 3 linieschepen, 5 fregatten en 4 corvetten. Dat eskadertje moet juist niet diep gaan; anders

{==83==} {>>pagina-aanduiding<<}
komt het langs den Rijn nooit in zee! Wij begrijpen wel, dat van wijk deze gekheid niet kan geschreven hebben; doch aan welke verplaatsing of omzetting hebben wij deze curiositeit te danken? Ten tweede leest men het vervolg van de Algemeene Geschiedenis der kunst van Oorlogen, doo carrion nisas, met aanmerkingen van h.f. rumpf, en wel bepaaldelijk dat gedeelte, hetwelk tot de Romeinen betrekking heeft; ingestrooide vergelijkingen met en toepassingen op latere inrigtingen en manoeuvres maken dit stuk belangrijk voor krijgskundige lezers. Dan ontvangen wij Levensschetsen van marlborough en van frederikden grooten, door den ijverigen n.g. van kampen, welke in hare soort verdienstelijk zijn, maar welke wij, tot het bijzonder doel van dit jaarboekje, nog wel wat meer taktiesch en strategiesch bewerkt wenschten. Eindelijk volgen eenige Anecdoten, welke, schoon weinig in getal, nog gerust met een derde hadden kunnen verminderd worden, indien namelijk eene Anecdote iets puntigs os merkwaardigs dient te behelzen. En dan, ja dan komt de poëzij, met Arnold van Winkelried aan het hoofd; doch, daar wij dezelve niemands aandacht waardig oordeelen, eindigen wij eenvoudig met den wensch, dat de uitgever de spreuk gedenke: Inter arma silent Musae.

Belgische Muzen-Almanak. 1829. Vierde Jaar. Gent, bij A.B. Stéven. XXII en 243 bl. f 3-:

Deze Almanak begint den titel van Belgischen, welken hij op het voorhoofd draagt, hoe langer hoe minder te verdienen; het zij dan, dat het met de beoefening der vaderlandsche poëzij, welke in België reeds zulke veelbelovende bloesems schoot, dáár thans niet meer vooruit wil; het zij, dat de Redaktie zich geene moeite genoeg gegeven hebbe, om geschikte bijdragen uit het Zuiden te vergaderen. Wij begrijpen wel, dat het veel gemakkelijker zij, om uit een aantal vloeijende, maar weinig beduidende stukjes, welke met geheele pakketten van onze ontelbare Noordelijke kwartpoëten franko worden toegezonden, het dragelijkste te kiezen, en dat te bezigen, ten einde de weinige verdienstelijke bijdragen onzer puikdichters des te beter te doen uitkomen; maar met

{==84==} {>>pagina-aanduiding<<}
uw verlof, Heer Redakteur! gij beloofdet ons geen jaarboekje,

dat, needrig en bedeesd, 
Na weggeraapten oogst versmeten halmen leest, 

om met bilderdijk te spreken, maar eene belangrijke verzameling, uit welke wij telken jare den verblijdenden voortgang en bloei onzer poëzij op den maagdelijken bodem van het Zuidelijk Nederland zouden kunnen opmaken, en welke tevens, ten voorbeeld voor onze jongere broeders, slechts puikstukken van Noordelijke zangers zoude bevatten. Deze beloste, hoe grootsprakig zij ook was, hoopten wij allengskens te zien vervullen. De vorige jaargangen gaven nog al eenigen grond aan die verwachting; maar dit jaar 1829 maakt zulk eene achterwaartsche beweging, dat wij vreezen, dat de geheele Belg in 1830 slechts met stuiptrekkingen blijk van zijn aanzijn geven zal, om in 1831 voor altijd te ontslapen, zoo niet eene krachtiger hand zich zijn lot aantrekke, en zijnen gang eene geheel andere rigting geve.
Tot staving van het gezegde, zullen wij den inhoud vlugtig doorloopen, en eerst eens zien, wat onze Zuidelijke broeders tot dit bundeltje hebben bijgedragen. Indien men de Maria van Braband door willems, een allerliefst stukie, slechts door enkele prozaïsche regels, b.v.

Hij verraadt de staatsgeheimen, 
In 't vertrouwen hem gezeid, 

ontsierd, wegneemt, dan vindt men bijna niets, dat zich boven het middelmatige verheft, en in hetwelk men iets anders dan den goeden wil kan prijzen. Zoo is het met de Vriendschap van f. rens; met den Feesttoon, door f. de vos uitgegalmd: want, al vindt men in denzelven slechts éénen regel, die het oor zóó kwetst, als dezen:

Daar ernst met jok hier wisslen af, 

zoo vindt men er echter niets bijzonders, even min als in zijne Fabel naar het Hoogduitsch; of het moest wezen, dat de zon den rand der wolken met glansen borduurt. Zoo is het ook al met de Navolging van p. koster en het Liedje van w. van vastrik. De Reisvogeltjes, ook al eene navolging, van j.m. doolaeghe, bevielen ons beter; doch

{==85==} {>>pagina-aanduiding<<}
ook daar vindt men vlekjes, schoon niet in zulken getale als in de Bloem van j.j. doornaert, welke, zoo het denkbeeld niet is overgenomen, dichterlijken aanleg bewijst, maar weinig oefening in de taal; b.v.:

Schoone bloem, uw lot is duur. 

Hier dacht de Dichter zeker, dat ons duur hetzelsde beteekent als het Fransche dur. Verder de stam van eene bloem, en:

Vang niet, herder, 't schreijen aan. 

De kleine stukjes van d'huyghelaere, korthals en m.v. zijn bladvulling en niets meer. Alleen de dichtregels van van genabeth bezitten meerdere verdienste; zij waren echter zeker niet geschikt voor de arme kinderen te Brugge, die dezelve moesten opzingen; de Feestdronk, door p.j.m. van duyse, in eenen kring van Vlaamsche Dichters (?) ingesteld, is los en luimig; slechts die ganzepen op het hoofd der vrouwen beviel ons niet:

En aan wier rozenhand de veder 
Als op het hoofd bevallig staat; 

een marabout kan er nog door, maar eene schrijfpen in het kapsel staat zoo stijf, zoo haanachtig; en dan, eindelijk, het slukje van potoieter, de Wellust, is allerliefst, en belooft even veel, als hetgeen wij reeds in andere verzamelingen van zijne hand zagen. Maar dit is dan ook alles, wat Braband en Vlaanderen leverden; en wij twijfelen, of zulk eene magere hoeveelheid en zulk eene dunne hoedanigheid wel de noodzakelijkheid bewijzen, om eene Belgische Muze als zuster van de oude echte Nederlandsche te doen optreden. Deze houdt dan ook eigenlijk alleen de eer van het boekje op, en zij zoude dat nog beter gedaan hebben, had hare Belgische mededingster, die haar korfje met geweld vol wilde hebben, de gave des onderscheids bezeten, en zoo wijs geweest van haar alleen het goede te ontkapen en het middelmatige te laten behouden. Maar.... nu, wij zullen zien.
De Regulus van calisch opent de rij; dit gedicht is eenvoudig en deftig, zonder hooge vlugt, maar toch krachtig en gespierd, en toont, met vroegere van dezelfde hand vergeleken, aanmerkelijke vorderingen in de kunst. Een enkel

{==86==} {>>pagina-aanduiding<<}
couplet, het eerste op bl. 5, is door eene slecht berekende inversie in den 5den regel bijna onverstaanbaar geworden. De Grijsaard in den Herfst van g. van reyn is dichterlijk gedacht en goed uitgevoerd; een enkele regel had wel wat krachtiger mogen zijn. Van veel minder gehalte is de Dichter van den beer poortugael; waarlijk, hij moest het niet gewaagd hebben, om met onze eerste Zangers, die dit zelfde denkbeeld zoo heerlijk uitgewerkt hebben, eenen wedstrijd aan te gaan. Tot een proefje strekke dit couplet:

Ach! hij-zelf aan de aard geboeid, 
Schoon het lied zijn hart ontvloeit, 
Wordt bepaald door stof en vormen, 
Die zijn geest met kracht bestormen, 
Die hem leven, vuur en gloed 
In zijn' zang verliezen doet. 

Nu, dat is wat nieuws: stormende vormen! en dan dat enkelvoudig doet is keurig. Portugal van robidé van der aa is daarentegen schoon en treffend; misschien had de hooge stemming van dit stukje, zoo wel in vinding als behandeling, eer de Alexandrijnsche versmaat dan den Elegischen vorm vereischt. Ja, wel is het slotvers waar!

Een duistre nacht bedekt het siddrend Portugal. 

Uit het rampzalig Lusitanië komen wij, met eenen wonderlijken, maar toch niet ongewonen Almanakssprong, in het midden van de Rozen van Prof. de greuve teland, die waarlijk te Leuven een goed deel der poëtische bekwaamheden schijnt verloren te hebben, welke hij te Utrecht bezat. Wij verwarren ons geheel in den doolhof van zijn rozenplantsoen; met andere woorden: zelden hebben wij iets duisterders en gewrongeners gelezen, dan dit kleine stukje; iedere regel bijna heeft eene wijdloopige uitlegging noodig; en dan nog twijfelen wij, of de Lezer het wel verstaan zal, waarschijnlijk om de eenvoudige reden, dat de greuve op vele plaatsen zichzelven niet begrepen heeft. Zacht en helder, daarentegen, zingt ten hoet van de Hoop; en ten hagen geeft een regt vloeijend zangstukje, Nederland, in hetwelk wij alleen wat te veel naklanken van vroegere liedjes wedervonden. De aanhef, b.v.:

Van 't paradijs der aarde, 
Van Neèrland zingen wij. 


{==87==} {>>pagina-aanduiding<<}

herinnert ons reeds van loghem's liedje:

Van 't zedigst van Europe, 
Van 't Neerlandsch zingen wij. 

Brechta Proosten, eene vaderlandsche Romance van beeloo, is in den echten, eenvoudigen trant; alleen is ons hiet voor heet wat straattaalachtig. Neêrlands Koning van l. van den broek getuigt van eenen voortreffelijken aanleg, die hier minder tot het gebrek van swanenburg overhelt, dan wel anders bij hem het geval is; zijne Moeder te St. Cahier is desgelijks eene fiksch en levendig verhaalde geschiedkundige Anekdote. Warnsinck heeft hier, in een Bruiloftsvers, de proef genomen, om ook eens luimig te zijn, en dit is hem wèl gelukt, behalve in deze regels:

Komt, nadert met uw stuk vijf, zes, 
Gewapend met een blinkend mes, 
Vilt, kerft en snijdt me in duizend stukken! 
Geen vers zult ge uit mijn binnenst' rukken! 

Want van dergelijke luim wenschten wij wel, dat het waar was, hetgeen hij terstond daarop zegt:

Zoekt vrij! - het is vergeefs gezocht! 
Die rijmfabriek is uitverkocht! 

De Avondbespiegeling van c. gebel is lief, en de twee Dichters van boxman, eene satire op sommige Romantische dweepers, is los, luimig, en komt misschien tegenwoordig niet te onpas. Van tollens ontvangen wij een Landmans Avondlied naar claudius, dat ons minder beviel, dan meerdere dergelijke pendantjes, van tijd tot tijd door hem elders gegeven. Die open tafel voor de Sterren, dat presideren van de Maan, die tevens des Heeren zegen uitspreekt over de broodpapschaal, kunnen wij, al heeft claudius het denkbeeld en tollens de uitdrukking geleverd, geenszins ter navolging aanbevelen; maar des te meer den heerlijken Toast, door denzelfden Dichter op onzen Koning ingesteld, die waarlijk ook aan meesters tot model kan strekken. Jakoba van Beijeren en Frank van Borselen, van Mejufvr. moens, is in haren gewonen, met vergelijkingen en sieraden overladenen trant, en draagt, gelijk hare meeste stukjes

{==88==} {>>pagina-aanduiding<<}
de duidelijke sporen eener overhaasting, die herziening en tweede bearbeiding schuwt; zoo zijn er, op bl. 98, zelfs twee regels ingeslopen, aan welke het rijm vergeten is: met dit alles heeft dit stuk toch ware verdiensten. Het Afscheid aan den Rijn van gravé is zangerig en dichterlijk; jammer slechts, dat hij geen natuurkenner blijkt te zijn, in de regels:

Wel schommelt, rijk aan âren, 
Het blaauwgebloemde vlas 
Om uwe groene baren, 
En 't golvend weitgewas; 

wij, ten minste, hebben tot nog toe geene vlassoort gezien, die airen had. Zijn ander stukje, Nonnenwert, is in eenen gemanierden, eenigzins Duitschen trant: het op zich zelf dichterlijke denkbeeld, om dit eilandklooster als eene bruid van den Rijn te beschouwen, is hier te lang uitgesponnen, en geeft daardoor aanleiding tot zonderlinge tegenstrijdigheden in het gekozene beeld; b.v.:

Nu brast het Noord en Zuid 
In de armen van een bruid, 
Die vroeger niets dan heilig 
En u te kussen had. 

waarop in het naaste couplet tetstond volgt:

Doch even kuisch en schoon 
Draagt Nonnenwert haar kroon. 

Dit is het hoofdgebrek; op andere kleine vlekjes, b.v. dorstt' voor dorstte, willen wij geene aanmerking maken. - Jaromir te Praag, van staring, beviel ons beter, dan zijne pendanten in de beide andere Almanakken; de luim en de kunst zijn hier beter te koste gelegd, want de stof was hier meer geschikt voor eene dergelijke behandeling. De Grieksche Moeders, door van someren, vrij naar lamartine; een ijsselijk tafereel, in krachtige verzen, uit den Griekschen verschrikkingsoorlog; maar op deszelfs eerste bladzijde (111) vinden wij eenen gebrekkigen nominativus absolutus; op bl. 113. lezen wij:

en maait uit digten strengel 
De Turksche koppen af, als halmen van den stengel. 


{==89==} {>>pagina-aanduiding<<}

alwaar strengel, een in onze Woordenboeken onbekend woord, in eene vrij zonderlinge beteeenis voor menigte of iets dergelijks, gebezigd wordt; ook ontmoeten wij later nog kraterranden, op eene plaats, waar deze benaming geenszins te pas kan komen. Zulke kleine moesjes voegden niet op zulk een fraai gelaat. - Orestes is eeu der beste dichtstukken, welke wij tot toe van maronier zagen; er is in hetzelve kracht en verheffing, en wij bemerkten bijna geene leemten in taal of versbouw, deze zinsnede uitgezonderd:

En vreest, gebrandmerkt op zijn wezen, 
Staat moedermoorder elk te lezen, 
En doet hem eens de wraak vergaan. 

en dan nog 's Tartars afgrond, waar ons de Rotterdammer naar de Tartaren en niet naar de benedenwereld schijnt te geleiden. Het fragment uit een onuitgegeven Leerdicht, de Gedachten, van j. van walré, mist het eerste vereischte van deze dichtsoort, helderheid en klaarheid. Misschien zijn de denkbeelden nieuw en krachtig; maar de gewrongenheid der uitdrukking verduistert dezelve zoodanig, dat het grootste gedeelte van het vers uit raadsels schijnt te bestaan. De Verovering van Makasser, door sifflé, daalt, bij veel goeds, wel eens tot het kronijkmatige. Bl. 142:

Van Dam, de Vlootvoogd, schikt de macht 
Van Nederland in twee smaldeelen; 
En elf der kloekste zeekasteelen 
Verlammen al des vijands kracht. 
Zij geven 't sterke Panakoke 
De volle laag, en zeilen voort, 
Opdat men straks, met schrik en moord, 
Het Vorstelijk kasteel bestoke. 

en mist daarenboven die eenheid, welke een vereischte is van elke dichterlijke zamenstelling. Aan eene stugge Schoone, van w. de kroes, is niet zonder geest, en laat zich vloeijend lezen; bij eene naauwkeurige zisting zouden er echter nog al eenige aanmerkingen te maken zijn. Belisarius, door c. loots, is een heerlijk, krachtig stukje, den meester ten volle waardig. J. van oosterwijk bruyn bevalt ons in zijne bijdrage door de goede behandeling van het contrast, ofschoon de lijst, in welke zij vervat is, door veelvuldig ge-
{==90==} {>>pagina-aanduiding<<}
bruik bijna is afgesleten. De Vuurpijl en de Noordstar, van eenen ongenoemden in 's Hage, verdient meer lof om de vinding, dan wel om de kunst der behandeling; terwijl daarentegen de Weduwe te Naïn, van h. asz. doijer, in beide opzigten aanbevelenswaardig is. Jammer, dat dit lieve stukje door enkele, ligt te verhelpene, vlekjes ontsierd wordt. B.v. wat beteekenen deze regels?

o Moeders! die met heete tranen 
Door zulk een rouw uw weg ziet banen. 

De weg kan zeker niet gebaand, maar wel hobbelig gemaakt worden door den rouw. Er blijft nog eene andere opvatting over, dat zij haren weg zag banen door den rouw heen; doch ook dit is vrij onbegrijpelijk. Insgelijks vergeet doijer het onderscheid tusschen zuigen en zogen:

Het dierbaar kind, door u gezogen, 

is glad mis, lees gezoogd; want anders zoude de moeder gezogen hebben aan het kind. Van de drie vrij magere bijdraagjes van j.j.f. wap bevielen ons de drie Starren nog het beste; hij zal ons echter verpligten met de beteekenis op te geven van de regels:

Jongling, in den nacht van ramp, 
Straal' 't Geloof ter kimmen. 

Want wij begrijpen wel, hoe iets aan de kimmen stralen kan; maar niet, hoe het zulks ter kimmen doet. - Het gelegenheidsgedichtje van de bosson is lief en bevallig; en in de Zegepraal van het menschelijk Vernuft, door van goethem, erkennen wij, bij vergelijking met vroegere stukjes, eenen aanmerkelijken voortgang; de gespierde verzen rollen vloeijend, slechts door eenen ongelukkigen regel afgebroken:

Waar toch is Croesus goud, eenmaal als zonder perken? 

Het Roeischuitje van loosjes is niet onaardig; de Blik op God, van a. de jong, gz., dichterlijk, vol echt gevoel, eenvoudig en schoon; maar Hoop verloren, van zijnen Stadgenoot van alphen, beviel ons minder; hij vraagt te veel naar zijne geliefde aan personaadjen, die hem nimmer antwoord zullen geven, b.v. aan de zon, aan de kudde

{==91==} {>>pagina-aanduiding<<}
zonder herder, en aan beminnelijke reijen, die onder palmen zamenscholen. En zoo komen wij eindelijk, door de Poort van Halle te Brussel, van eenen ongenoemden, die er echter gerust zijnen naam onder had mogen plaatsen, aan de lakonieke bijdrage van bilderdijk, een Bijschrift op den Vader der Dietsche Poëten, van maerlant, dat het laatste stukje is van deze verzameling.
De aandachtige Lezer zal in deze optelling vergeefs een aantal namen gezocht hebben, welke wij in iedere dergelijke onderneming zoo gaarne wedervinden, als 's gravenweert, de klijnen, van loghem, lulofs, schenk, simons, spandaw, wiselius, withuys en anderen; doch deze Heeren schijnen te gelooven, dat wij aan éénen Muzen-Almanak genoeg hebben, en zij hebben misschien gelijk. Voorheen vleiden wij ons, dat de mededinging ook hier ten algemeenen nutte werken zou, en dat beide deze Zanggodinnen zusterlijk naast elkander zouden kunnen voortwandelen; maar wij beginnen aan de vervulling van dezen vromen wensch te twijfelen. Het Zuiden levert te weinig goeds en het Noorden te veel middelmatigs, dan dat de Belge, die wat ver van het vuur zit, even veel poëtische warmte zou kunnen opvangen en weder uitstralen als de Nederlanderin. Ook het plaatwerk, waarmede zij zich opgetooid heeft, moet dit jaar onderdoen voor dat harer mededingster; en dus is de slotsom, dat wij allezins best doen van in Noord-Nederland ter markt te gaan.





Waarheid en Verdichting. Door Petronella Moens en W.H. Warnsinck, bz. Te Amsterdam, bij G.J.A. Beijerinck. 1828. In gr. 8vo. X en 192 Bl. f 1-80.

De achtingwaardige Schrijver en Schrijfster van dit werk noemen het een Allerlel, een Mengelwerk. Deze titels vonden zij echter wat alledaagsch, en gaven daarom aan hun papieren kind, bij deszelfs geboorte, liever de namen van Waarheid en Verdichting. Wij vinden in hetzelve de volgende stukken: Brief aan Ernest, Grave von Sonnestrahl. (Iets in stede van Voorrede.) Vrije gedachten over het klokgeklep en brandgeschrei dezer dagen. De Melkweg, aan Johan. Henriëtte en Hermina, in drie Brieven. Een Droom van Adam. Willem aan zijnen vriend. Een Gesprek over het zalig worden van de

{==92==} {>>pagina-aanduiding<<}
rijken der aarde. De arme Ferdinand. Brief van Mejufvrouw A. aan haren vriend L. Beschaving, Verlichting en Zedelijkheid. Vreemd verschijnsel. Een Brief aan mijnen neef Adolf. Strabo van Troas. De Wraak. Salome, of de denkwijze van twijfelmoedigen onder Israël, kort na Jezus verheerlijking. Vermag men bijbelsche historiën, tot onderwerpen voor tooneelstukken bewerkt, ten tooneele te voeren? Brief van een' vader aan zijne dochter, over het bezoeken van den Schouwburg door personen van den geestelijken stand. Mijne vrije gedachten te middernacht. Noodlottige gevolgen van jeugdigen moedwil. Spookgeschiedenis. Onderscheid tusschen zeggen en meenen, en de gevolgen daarvan. Nog een woord over zeker gezegde van Petrus, hetwelk hij insgelijks hartelijk gemeend heeft. Wat is dat voor een boek?
Wat den geest betreft, die in dit werk heerscht, is ons oordeel zonder uitzondering gunstig. De opdragt aan von Sonnestrahl, en het voornemen, om zich niet te bekreunen aan von Dämmerung Dunkelstein, stelt, al terstond bij den aanvang, den lezer daaromtrent gerust, bijaldien hem de namen, welke het werkje aan het hoofd draagt, te dezen niet reeds voldoenden waarborg opleverden. Het stukje, over het klokgeklep en brandgeschrei dezer dagen, is eordaat en, voor hem, wien het om waarheid te doen is, overtuigend. De Melkweg bezit veel van dien naïven, aandoenlijk luimigen geest, dien wij onder anderen in den Duitschen claudius bewonderen. Bij het menigvuldige der stukken kunnen wij ze allen niet stukswijze beoordeelen. Slechts enkele stukjes wenschten wij, dat wegens mindere belangrijkheid niet waren geplaatst. De Schrijvers betuigen lust te hebben, om, indien het oordeel van het publiek niet geheel declinatoir is, op den weg, dien zij hebben ingeslagen, nog eene en andere schrede te wagen. Wij wenschen dit van harte; maar wenschen tevens, dat de portefeuille met behoedzaamheid zal geopend wordeu, opdat geene kinderen der vergetelheid aan dezelve ontsnappen en in het licht verschijnen onder het geleide van zulke goede stukken, als waarop wij in het tegenwoordige boekdeeltje dan toch meestal onthaald worden.

Groote wegen en Binnen-wegen; of Ontmoetingen van een' Voetreiziger in de zuidelijke Provinciën van Frankrijk. ‘Ik haat den man, die van Dan tot Berseba kan reizen, en

{==93==} {>>pagina-aanduiding<<}
zeggen: 't is alles woest!’ Sterne. Uit het Engelsch volgens de vierde Uitgaaf. Te Haarlem, bij de Erven F. Bohn. 1827. In gr. 8vo. II en 404 Bl. f 3-60.

Drie verhalen worden ons hier aangeboden. Het eerste, de Vadervloek, stelt, op eene treffende wijze, de verderfelijke gevolgen voor van het, in Frankrijk zoo algemeen heerschende, gebrek aan godsdienstige beginselen, zelfs voor huisgezinnen, die in andere opzigten achting verwierven. Le vasseur is een man van onafhankelijk vermogen. Hij is een voortreffelijk echtgenoot, een verstandig en liefhebbend vader. Maar hij was ongelukkiglijk besmet met het ongeloof van zijnen leeftijd. Te midden van de ongerijmdheden, waarmede de menschelijke dwaasheid het Evangelie bezoedeld heeft, onderscheidde hij de oorspronkelijke zuiverheid niet van het beginsel, hetwelk er in heerscht. Evenwel hij stond toe, dat zijne kinderen het omhelsden, toen het Christendom nu eenmaal, na de omwenteling, de wettige vorm van eerdienst was, dien men raadzaam geoordeeld had weder in te voeren. Maar de jonge lieden ontdekten, in zijne ontkennende goedkeuring van deszelfs leerstellingen, al ras de koelheid van eene gedwongene toestemming. Zoo beroofde zijn voorbeeld hen van het beste bolwerk tegen de onstuimigheid hunner driften. De gevolgen laten zich gissen. Over twee van zijne kinderen hooren wij in dit verhaal den rampzaligen vader den vloek uitspreken. - Het tweede verhaal verplaatst ons in de Vendée, ten tijde der gruwelen van den omwentelingsoorlog; maar maakt ons, in la vilaine Tête, welke ons hart liever bij haren anderen naam, de goede jeannette, noemt, bekend met eene Fransche vrouw van geringen stand, maar een voorbeeld van beminnelijke goedhartigheid en zich opofferende menschenliefde. De door haar geredde la coste huwde haar uit dankbaarheid, toen dit het eenige middel was, om ook haar leven te redden van de verschrikkelijke noyades; en vond in haar, niettegenstaande haar geheel gemis van vrouwelijke schoonheid, tot aan
zijnen dood, eene getrouwe en teeder beminnende vrouw. - Het laatste verhaal stelt naar het leven voor, de natuurlijke gesteldheid der Fransche Landes, en het karakter van derzelver bewoners. Deze schildering is ingeweven in het zeer belangrijke verhaal der ontmoeting en lotgevallen van den Balling, over wien wij niets

{==94==} {>>pagina-aanduiding<<}
willen zeggen, om den lezer niet, bij de lezing zelve, van het verrassende der ontknooping te berooven.
Bij sommige werken heeft men reden om te twijfelen, of hetgeen op den titel staat, eene ware geschiedenis, zelf wel waarheid is. Hier, echter, heeft juist het omgekeerde plaats. Niettegenstaande de Schrijver zulks nergens in dit werk uitdrukkelijk vermeidt, bij al het onderhoudende van deze verhalen is het ons nogtans bijna niet mogelijk, te gelooven, dat dezelve verdicht zijn; zulke naauwkeurig gelijkende afbeeldingen vinden wij hier van hetgeen menschelijke karakters, zeden en neigingen kenmerkt. Wij prijzen dus gerust dit werk aan, als eene leerzame en tevens aangename lektuur. Van den bijval, welken deze vertaling bij het Nederlandsche publiek vindt, hangt het af, of het vervolg der verzameling van verhalen, waarvan het aangekondigde boekdeel slechts een gedeelte uitmaakt, ook in onze moedertaal zal geleverd worden. Intusschen kan het werk, zoo als wij het thans ontvingen, ook als een op zich zelf staand geheel beschouwd worden. Wij wenschen hetzelve den noodigen bijval toe; en mogen den Vertaler ook den lof niet weigeren, dat hij het oorspronkelijke in eenen zuiveren en schoonen stijl heeft overgebragt.

Charles, Nouvelle Helvetienne, suivie de Poésies diverses, par L.F. Verenet. à Amsterdam et Bruxelles, chez S. Delachaux et Brest van Kempen. 1828. 8vo. IV, 121 pag. f 1-25.

De Schrijver is een Hollander van geboorte, en Student aan de Hoogeschool te Utrecht. Hij heeft vele betrekkingen in Zwitserland, welke hem die oorden als zijn tweede vaderland doen beschouwen. Wij hebben, vóór geruimen tijd, geen ongunstig verslag gegeven van zijn werkje, getiteld: Un jour en Suisse, en zien met blijdschap, dat hij zich onze aanmerking ten nutte gemaakt heeft. Wij waren, namelijk, bevreesd, dat de Schrijver, door te veel toe te geven aan zekere jeugdige weelderigheid van vernuft, den weg van goeden smaak en gezonde rede zoude verlaten. Deze Nouvelle Helvetienne en de meeste Dichtstukken laten zich met genoegen lezen.





{==95==} {>>pagina-aanduiding<<}

De Ontkoming van Hugo de Groot, en de Erfenis, of het onverwacht Geluk. Twee Tomeelstukjes, geschikt ter uitspanning van (voor) jonge lieden van 14 à 15 jaren. Te Leeuwarden, bij J.W. Brouwer. 1828. In 12mo. f :-50.

Twee allerliefst geschrevene stukjes, die onder de vele leesboekjes voor de jeugd, naar onze gedachten, wel met de besten van die soort mogen wedijveren. Beide deze vaderlandsche voortbrengsels zijn regt geschikt voor het oogmerk, dat de zedige Schrijsster zich voorstelde, om, namelijk, in een uur van uitspanning nut en vermaak te schenken aan jonge lieden van de gemelde jaren. Zelfs die van nog meer gevorderden leeftijd zullen het boeksken met genoegen lezen, zoo als bij eigene ondervinding ons reeds gebleken is. Hetzelve prijst zich aan, niet alleen door den belangrijken hoofdinhoud, maar ook door den onderhoudenden vorm, door eene bevallige schrijfwijze, en door welaangebragte zedekundige en godsdienstige lessen, met afwisseling van meer losse en vrolijke tooneeltjes, naïve en luimige gezegden, hoewel telkens op een' kieschen en beschaafden toon, gelijk men trouwens van eene Dame ook niet anders verwachten kon.
Overbekend is zekerlijk de ontkoming van H. de Groot uit de Loevesteinsche gevangenis; maar niet ligt te veel kan de vaderlandsche jeugd met de lotgevallen van dien, in daad zoo wel als in naam, grooten Man, wat ook dilderdijk wegens hem moge lasteren, bekend gemaakt worden, benevens het zoo edel als stout bestaan van zijne Echtgenoote en hare Dienstmaagd, wier karakters mede hier naar waarde, hoewel met losse trekken, geschetst worden.
Het andere Tooneelstukje bevat eene verdichte geschiedenis van eigene vinding, schoon tevens met eene even gedenkwaardige gebeurtenis uit de Vaderlandsche Geschiedenis (de belegering en het ontzet van Leiden) in verband gebragt. Dit is ruim de helft langer, dan het vorige. Ook hadden wij het eerste hier en daar liever eenigzins verder uitgewerkt gezien; als b.v. de beantwoording der vraag van Agnes: Wat is een Arminiaan, waarvoor ik den Pensionaris zoo dikwijls hoor uitkrijten? In den mond van den Slotvoogd Prounink, een vijand der Remonstranten, is het antwoord karakteristiek; maar wij twijselen, of het geschikt zij, om jonge en onkundige lezers een juist en waardig denkbeeld

{==96==} {>>pagina-aanduiding<<}
te geven van Arminianen, destijds (en helaas! ook nog wel hedendaags) eene soort van scheldnaam, welken men gaf aan het achtingwaardigste gedeelte der natie, dat de schreeuwendste mishandelingen van een' hoop vervolg- en muitzieke geestelijken, door politieke heerschzucht geruggesteund, heeft moeten ondergaan. De uitdrukking toch van zekeren Arminius, en dat de Staten de Hoofden dier Arminianen gevangen namen, boezemen geene zeer gunstige denkbeelden in, ten aanzien van die verdrukte, maar edele voorstanders van godsdienstige en burgerlijke vrijheid. Oneigen ook wordt Arminius de stichter van enz. genoemd, daar reeds lang vóór en buiten Arminius een zeer groot aantal van zijne denkwijze in de Nederlandsche kerk gevonden werd. Alleen bragt de openbare twist met zijnen Ambtgenoot te Leiden de uitbarsting van het geschil voort, en ontstonden toen de sektennamen van Arminianen en Gomaristen. Beter zou dan de Schrijfster gedaan hebben, met de vraag: wat is een Arminiaan? of geheel achterwege te laten, of eenigzins uitvoeriger en juister, met toelichting uit de Geschiedenis, te beantwoorden.
In het tweede Tooneelstukje hadden wij niet verwacht dat de grommige en bekrompen denkende Tante het laatste woord zoude gekregen, en met eene zoo stichtelijke leering besloten hebben. Zoude ook dit niet gepaster geweest zijn in den mond van den braven Frits, pas uit het grootste gevaar gered en behouden t' huis gekomen?
Eenige drukfouten ontsieren het werkje, doch die meerendeels zichzelve verbeteren.
Niettegenstaande deze aanmerkingen, nemen wij, voor het overige, niets van den gegeven lof terug. Integendeel kunnen wij, gerust en met volle ruimte, deze oorspronkelijke lettervrucht van eigen bodem jongen lieden ter lezing, ja tot eene huiselijke tooneelvertooning aanbevelen. Wij hopen alzoo, en zouden wel haast durven voorspellen, dat de smaakvolle Schrijfster genoegzame aanmoediging zal vinden tot het vervaardigen van meer soortgelijke geschriften, waartoe de geschiedenis van H. de Groot, (die nu toch wat al te kort, zelfs vóór zijne geheele bevrijding, is afgebroken) of andere gedeelten der Vaderlandsche Historie, of haar eigen vindingrijk vernuft, nuttigen voorraad kan opleveren.

No. I. Boekbesch. bl. 8, reg. 7, staat Supranaturalisten, lees Suprarationalisten.
Bl. 13, reg. 4, staat f :-75, moet ziin f 2-20.





{==97==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, in leven Christen-Leeraar bij de Remonstrantsch-Gereformeerde Gemeente te Amsterdam. IIIde Deel. Te 's Gravenhage en te Amsterdam, bij de Gebr. van Cleef. 1828. In gr. 8vo. 463 Bl. f 5-:

Dit deel verschafte ons geen minder genoegen, dan de twee voorgaanden. Zelfs verbeelden wij ons, minder aanleiding gevonden te hebben, om over zekeren zwier en aanhalingen te klagen, die, althans naar den tegenwoordigen smaak, min gepast voor de Christelijke prediking mogen geacht worden. Alle menschenwerk heeft wel gebreken, en ieder man van bijzondere bekwaamheid doorgaans de zijne; maar deze zijn veelal met het voortreffelijke in hem zoo naauw verbonden, dat men ze naauwelijks mag berispen. Rijker in zaken, belangrijker wegens menschkunde, zuiverder ten aanzien der Schrift-verklaring, krachtiger in de bestrijding der ondeugd zijn ligt geene leerredenen, dan die van stuart. Maar hiermede die mate van gemakkelijkheid, eenvoudigheid, altijd onberispelijken stijl te vereenigen, welke een' ander' misschien kenmerkt, ware ligt te veel van een beperkt wezen gevorderd.
De eerste leerrede, over de Vooraanzitting, volgens Luk. XIV:7-11, begint met eene inleiding, van welke het ons eenigzins verwondert, dat zij, bij nader inzigt, niet weggelaten is; doch vervolgt met eene gepaste tekstverklaring, bij welke men met genoegen een en ander wel ter snede aangebragt blijk van Rabbijnsche geleerdheid opmerkt, en besluit met eene schoone ontwikkeling van de ongelukkige geaardheid des hoogmoeds, die zijne eigene straf aanbrengt, benevens het tegengestelde der ware nederigheid.

{==98==} {>>pagina-aanduiding<<}

Ook bij de tweede leerede, de onwillige Genoodigden, vs. 16-24, vinden wij eene inleiding, die wel op zichzelve fraai, en met het geheel in naauw verband gebragt is, maar toch misschien te diepzinnig zoo wel, als te ver gezocht moet geacht worden. Zichier den gang der redenering. Deugd en geluk zijn naauw verbonden; men moet echter het geluk niet tot het beginsel der deugd maken. Zij, die zich, volgens den tekst, ontschuldigden, zorgden op eene averegtsche wijze voor hun belang. Zoo deden ook de Joden, toen zij, den raad van Cajafas en anderen volgende, kwanswijs hunne verwoesting door de Romeinen enz. keerden, door den Heer der Heerlijkheid te dooden. En desgelijks wij, wanneer wij eenig ander belang aan de Godsdienst voortrekken. Dit alles is overigens klaar en stichtelijk in eene hooge mate. Ook vonden wij den tekst uit de zeden der Arabieren fraai toegelicht.
III. De welberekende Torenbouw en Krijg, vs. 28-33, wil het midden gehouden hebben tusschen ligtzinnig- en zwaarmoedigheid, en geeft, bijzonder ter bestrijding der eerste, de gevaren op voor de deugd, zoo wel als voor het geloof, welke laatste voor het algemeen wel wat donker worden geschetst. De tekst ontvangt zijn natuurlijk, helder licht, uit de aanwijzing van het verband
IV. De wedervinding van verloren goed, Luk. XV:3-10. Na eene inleiding over Jezus' zachtmoedigheid omtrent de onverbeterlijke Pharizeeuwen, verdeelt stuart deszelfs toehoorders in dezen, in de tollenaars en de discipelen, en meent de gepastheid van 's Meesters taal daaruit te beter op te helderen. De verklaring bezit wederom belangrijke trekken. De geheele behandeling is bijzonder warm. Maar de eigenlijke toepassing wordt voor de volgende leerrede bespaard, en het slot van deze aan dankbare uitboezeming over 's mans, uit eene doodelijke ziekte pas herstelde, echtgenoote besteed, die ons doet zien, hoe stuart bemind was en hoe hij de zijnen beminde.
V. Hemelvreugde over eenen bekeerden Zondaar, vs. 7.

{==99==} {>>pagina-aanduiding<<}
‘Gaarne gelooft men, hetgeen men wenscht: doch bezwaarlijk durft men gelooven, hetgeen men allerwenschelijkst acht.’ Dus vangt de inleiding aan, om het belang der verzekering van genade in het Evangelie vervolgens te toonen. - Ziet dan, hoe gij hoort, is het begin eener eerste afdeeling, in welke stuart tegen zes verkeerde opvattingen waarschuwt; waarna hij, afd. II, in vier de ware meening, en eindelijk, III, drie toepasselijke bedenkingen ontwikkelt, - alles te zamen een voortreffelijk geheel, zoo vol gloed als licht, uitmakende.
VI. De eerste van vier over den verloren Zoon, vs. 11-13. In eene vrij lange algemeene inleiding wordt het doel des verhaals opgegeven. Voorts wil stuart den loop zijner aanmerkingen over het gekozen onderwerp in dier voege regelen, dat dezelve eerst het letterlijk verhaal, en daarna den waren en hoogeren geest aangaan. Hij handelt in deze eerste preek dus over de ligtzinnigheid. De uitbreiding van den tekst is ten naastenbij zoodanig, als de Prediker, dergelijk verhaal willende ontwerpen, hetzelve zou gemaakt hebben; en alzoo bereikt dit tafereel, naar tijd en plaats geschikt, geheel het oogmerk, ter voorbereiding van eene heerlijke zedeleer.
VII. De berouwhebbende Zoon, vs. 14-19. Hoe geraakt de mensch tot de grootste verkeerdheden? Hoe komt hij weêr op het regte pad? Op de eerste vraag is geantwoord: ‘dat de ligtzinnigheid de eenige bron enz. is.’ In de tegenwoordige leerrede wordt betoogd, dat de zondaar, hoe na ook aan den afgrond des verderfs, niet meer behoeft, om op te staan en tot zijnen hemelschen Vader weder te keeren, dan eigen onverhinderd nadenken - en dat de tegenheden des levens, als ware gevolgen der zonde beschouwd, de zaligende middelen tot dit boetvaardig nadenken zijn. Alles zeer gepast uit den tekst afgeleid, ligt wel een weinig steil en stellig, maar leerzaam en roerend.
VIII. Wat is God voor den Zondaar? vs. 20-24. Hier vooral geeft stuart zijner verbeelding toe, en

{==100==} {>>pagina-aanduiding<<}
is het verhaal levendig en stout. Wat de verhandeling betreft, die kon niet anders dan gewigtig, schoon en helder uitvallem.
IX. Verdediging van de Leer der Vergeving, vs. 25-32. ‘Wij moeten bedenken, dat Jezus dit tafereel voor Pharizeeuwen en Schristgeleerden schetste, die over zijnen omgang met zondaren murmureerden.’ - ‘Kan de eigenliefde zichzelve onbeschaamder prijzen (dan de oudere broeder)?’ - Doch, ‘in plaatse van bestraffing, neemt de vader op de liefderijkste wijze den ganschen grond des verwijts weg.’ Dit woord des vaders wordt dan ook de grond der verdediging. De zondaar verliest evenwel genoeg. Wijsgeerig en klaar. Het stuk getuigt echter van den tijd, waarin het gesteld is, toen vele twisten nog te weinig vergeten, ja zelfs ligt van wederzijden der onpartijdigheid hinderlijk waren.
X. De slimme Rentmeester, Luk. XVI:1-12. De Eerw. stuart volgt de gewone opvatting. Zijne schranderheid kon hem geene andere doen kiezen. Maar, zijn vernuft speelt hem daarbij, naar ons inzien, toch een' kleinen trek. Hij vooronderstelt, namelijk, het dubbele oogmerk des listigen knaaps, om zich, door de vermindering der inkomsten, volgens de handschriften, teffens de verantwoording gemakkelijker te maken. o Evangelische eenvoudigheid, wanneer zal men u geheel bevatten! Het stuk is overigens voortreffelijk.
XI. De rijke Man en Lazarus, vs. 19-21. (De drie volgenden behandelen de overige deelen dezer gelijkenis.)
‘Hoort dit, alle gij volkeren, neemt ter ooren, alle inwoners der wereld, zoowel slechte als aanzienlijke, te zamen rijk en arm! mijn mond zal enkel wijsheid spreken, en de overdenking mijnes harten zal vol verstands zijn. Aldus heft de 49ste Psalm aan, in welken de dwaasheid wordt ten toon gesteld dergenen, die op hunne goederen vertrouwen en op de veelheid van hunnen rijkdom roemen, maar ook de volzalige hoop wordt bezongen, die den deugd-
{==101==} {>>pagina-aanduiding<<}
zamen onder wederwaardigheden opbeurt met het uitzigt: dat God zijne ziel zal verlossen van het geweld des grafs en zelf hem opnemen uit het stof. - Gelijk de inhoud van dat Harpgezang volkomen slaat op dien der gelijkenisse van den rijken Man en Lazarus in 's Heilands prediking, alzoo voegt de grootsche aanhef van dat lied volmaakt aan de bijzondere voortreffelijkheid van dit zedelijke tafereel boven alle de schoone en belangrijke gelijkenissen van onzen Goddelijken Leeraar. In uitvoerigheid kan er dat van den verloren' Zoon alleen bij worden vergeleken, maar boven hetzelve schittert het met eenen rijkdom van bijwerk, die eeniglijk strekt om het hoofddoel zoo veel heerlijker te treffen; terwijl het boven alle de overige tafereelen van dien aard uitmunt door eene zoo gelukkige ineensmelting van waarheid en verdichting, dat men bezwaarlijk te wederhouden is in het denkbeeld, of ook Hij, die de geestenwereld, waartoe zijn Rijk behoorde, volmaakt kende, eene gansch waarachtige geschiedenis uit dezelve hebbe medegedeeld, en dat het gezonde oordeel de uiterste omzigtigheid behoeft, om niet vervoerd te worden tot gevolgtrekkingen en besluiten in het bovenzinnelijke, waarin het menschelijke verstand nooit anders dan mijmeren kan.’
Deze aanhef scheen ons karakteristiek en belangrijk genoeg, om, als een staal, te worden aangehaald. Wij voegen er nog het volgende bij: ‘Het doel was, een' tegenhanger te leveren voor het tafereel van den rentmeester. Die had geleerd, dat men zich vrienden moest maken van den onregtvaardigen mammon; ...... een ander moest nu toonen, dat liefdeloosheid alleen den mensch verdoemelijk maakt voor God.’ Dit denkbeeld, in het voorafgaande meer ontwikkeld, verdient beproeving. - Na eene uitvoerige en grondige verklaring, is bestrijding der genoemde liefdeloosheid de toepassing dezer eerste leerrede.
XII. De dood van Lazarus, vs. 22. De verklaring

{==102==} {>>pagina-aanduiding<<}
waarschuwt tegen verwisseling van het beeld met de afgebeelde zaak. De toepassing leert den vromen Christen den dood op de regte wijze beschouwen.
XIII. Het uiteinde van den rijken Man, vs. 23-26. ‘De begrippen der Joden van dien tijd omtrent den staat der afgestorvenen waren, voor zoo verre zij in eenen staat van vergelding na dit leven geloofden, vrij overeenkomstig met die der Grieken, meenende ahnede, dat onderaardsche verblijven, van elkander door eenen breeden ondoorwaadbaren vloed, of door eenen steilen onbeklimbaren afgrond gescheiden, de zielen der overledenen ter vergelding harer werken opwachtten met zinnelijke genoegens en smarten, waarvoor de ziel in hunne oogen vatbaar bleef, omkleed zijnde met een ander ligchaam, hetgeen, hoe veel dunner ook dan het vorige, echter allezins verschilde van de denkbeelden, die men zich toen reeds bij de wijsgeeren in Griekenland algemeen van onsterfelijke geesten begon te vormen.’ - Indien dit algemeen waar zij, hoe komen dan elders de denkbeelden van opstanding, blijkens de geschiedenis des N.V., bij dezelfde Joden in zwang? Of is het hier geschetste, naar hunne denkwijze, slechts een middelstaat? Of, eindelijk, denkt het gemeen zoo verre niet na, noch struikelt ligt over eene inconsequentie? Het komt ons voor, dat nopens dit stuk, als Joodsche en als Christelijke leer, nog vele opheldering te wenschen overig blijft.
‘Om eene dubbele reden,’ zegt stuart wat verder, ‘hield men bij de Ouden de strafplaats der overledene zondaren voor eenen brandenden afgrond: zoowel omdat men gewoon was het vuur als een zuiveringsmiddel te gebruiken in godsdienstige plegtigheden, waardoor men bezoedelde personen en zaken ter reiniging deed doorgaan, terwijl men het verblijf der zondaren in de plaats der straffen niet ten volle eeuwig, maar slechts gedurende langen tijd, en wel ter zuivering en verbetering hunner ziel beschouwde,

{==103==} {>>pagina-aanduiding<<}
enz. als ook omdat het branden de hevigste pijn is,’ enz. Uitmuntend bedient zich de Prediker, bij slot, van deze beelden, om de blijkbare ellende van den veroordeelden zondaar te schetsen.
XIV. Besluit van het Verhaal des rijken Mans en Lazarus, vs. 27-31. ‘Twee ontzettende voorstellen leveren ons onze tegenwoordige beschouwingen op; dat Gods straffen, namelijk, op den mensch meer vermogen hebben, dan alle zijne zegeningen, zijne voorschriften, zijne beloften en bedreigingen; en: dat 's menschen hart eene onbekeerlijkheid kan aannemen, welke voor de Eeuwige Liefde geenen anderen weg, dan dien der vreesselijkste straffen overlaat.’ Op deze spil draait de krachtige slotrede.
Over het verdeelen eener gelijkenis tot verschillende onderwerpen van leerredenen is op onderscheidene wijze te oordeelen. De meerdere uitvoerigheid, op deze wijze aan de tekstverklaring te geven, leidt tot meerdere grondigheid; en het bijwerk, gelijk stuart zegt, geest menigmaal aanleiding tot allerbelangrijkste, vooral menschen zedekundige overwegingen; gelijk onze Prediker van beide het onweêrsprekelijk bewijs levert. Maar, behalve dat het verhaal, als geheel beschouwd, bij alle snippering lijdt, loopt men ook ligt gevaar, in een en ander der genoemde opzigten te ver te gaan, en als bepaald doel en algemeene waarheid te behandelen, wat inderdaad niet anders dan bijwerk of naar de gelegenheid geschikt is.
XV. Geloof als een Mosterdzaad, Luk. XVII: 5, 6. ‘Wat of wel verderfelijker zij voor de zaak der deugd: de leer der zedelijke onmagt? of die van het alvermogen der rede op 's menschen wil?’ Deze vraag, aan het hoofd geplaatst, brengt stuart, na de behandeling van den tekst, die, letterlijk opgevat, blijkt bijna geheel de Apostelen te betreffen, tot de overweging der zedelijke wonderkracht van het vertrouwen op Gods bijstand, als het veilige midden tusschen twee uitersten. Of de ontvlamde Redenaar zich echter hier en elders niet eenigzins laat wegslepen, en daardoor

{==104==} {>>pagina-aanduiding<<}
bij den bedachtzamen minder werking doet, wagen wij niet te beslissen.
XVI. De onnutte Dienstknechten, vs. 7-10. De aanwijzing van den zamenhang dezer met de pas behandelde gelijkenis bevredigt ons niet geheel. Ook de eerste opvatting van den tekst voldeed ons even zoo min als bij het gehoor, dat ons hier, vóór jaren, mogt te beurt vallen. Jezus bedoelt, onzes oordeels, wel degelijk dienstknechten, die, wat ook dit woord elders beteekene, hier in zoo verre alleen onnut worden genoemd, als zij, betaald zijnde of wordende, niet meer te vorderen hebben, daar de heer, naar lust, anderen in hunne plaats kan verkrijgen. Dit is het punt der vergelijking, dat overigens niet misbruikt mag worden, en dat Jezus mogelijk niet gekozen zou hebben, indien hij tot de Apostelen gesproken had. Dit laatste geven wij stuart toe, benevens al de gevolgen, door hem uit den tekst afgeleid, in welke hij de zoogenaamde hebzuchtige deugd, op het voetspoor des Heilands, meesterlijk bestrijdt, en den nederigen, dankbaren geest daarentegen aanprijst.
Men merkt, onder anderen, in deze en de volgende leerrede, dat de wijsgeerte van kant destijds een voorwerp van vrij algemeene belangneming, althans in de Hoofdstad en onder een deel der toehoorders van stuart was, die meermalen op hare overdrijvingen zoo wel, als waarheden en ontdekkingen (naar 's mans inzigt) terugkomt; waarbij zeker vele eenvoudige Christenen zoo juist niet zullen geweten hebben, wat te denken.
XVII. De Regter en de Weduwe, Luk. XVIII:1-8. Weleer noemden de wijsgeeren, met minachting, het Christendom zoo oud als de Schepping. Thans acht men het veel te zinnelijk voor de hooge vlugt der rede. Doch de naaktheid der tegenwoordige zedeleer is even min voldoende voor den mensch, als het grove en onzekere der oudheid. Dit blijkt vooral uit het vertrouwen op gebedsverhooring, zoo volkomen door Jezus verzekerd als wijs bepaald. - Na deze gedachten, ter inleidinge ontvouwd, gaat stuart voort: ‘Het had

{==105==} {>>pagina-aanduiding<<}
den Heiland behaagd, aan zijne leerlingen eene schets te geven van den dag, op welken de Zoon des menschen op de geduchtste wijze stond geopenbaard te worden aan het geslacht, hetwelk hem alvorens veel doen lijden en verwerpen zou. De schets van dien dag zag de Christelijke Kerk volkomen beantwoord in den ondergang van Jeruzalem; maar dezelve vertoesde nog wel veertig jaren na des Heeren dood, hetwelk velen der eerste Christenen onder de zware beproevingen hunnes geloofs en vervolgingen hunner belijdenissen mismoedig en twijfelmoedig maakte, gelijk zulks uit de brieven van Apostel Petrus zeer blijkbaar is. Daar de Heiland dit even duidelijk voorzag, als hem het strafgerigt over het ongeloovig en bedorven Israël voor den geest was, vond zijne wijsheid goed, het ongeduld daarover bij zijne bijzondere leerlingen te verhoeden, enz. enz. Dit was de aanleiding tot het verhaal, daartoe strekkende, dat men altijd bidden moet en niet vertragen.’
Hier eindigen wij ons verslag van dit deel, welks belangrijken inhoud wij niet verder behoeven aan te prijzen. Waarlijk, velen dezer leerredenen zijn meesterstukken in hare soort. Geleerdheid, schranderheid, welsprekendheid vereenigen zich, om ze daartoe te maken. En, schoon wij dezelve geenszins onbepaald als voorbeelden aanprijzen, menige Christenleeraar moge er toch uit leeren, hoe men zaakrijk en bondig predike. Ja, wanneer men eens van de eeuw van van der palm, zoo ten aanzien onzer letterkunde in het algemeen, als der voortreffelijke predikwijze in het bijzonder, zal spreken, (schoon de Hemel geve, dat nog glansrijker licht ook het tegenwoordige overschijne!) dan noeme men stuart onder de naaste, gelijk hulshoff, Prof. chevalier en anderen onder de vroegere voorgangers. Een duchtige grondslag geest een vast gebouw, dat zich luchtig en ongedwongen verheft. En de Nederlandsche bedachtzaamheid zal, hopen wij, zorg dragen, dat het niet, door al te groote luchtigheid, tot losheid ontaarde.





{==106==} {>>pagina-aanduiding<<}

Bijbelsche Geschiedenissen en Karakters, tot een Godsdienstig Leesboek behandeld door W.G. Reddingius, Superintendent en Predikant te Midlum, in Reiderland. Iste Stuk. Te Groningen, bij J. Römelingh. 1828. In gr. 8vo. VIII, 227 bl. f 1-80.

De volgende onderwerpen worden in dit Leesboek behandeld: Jozef, beschouwd in zijne godsvrucht, Genesis XLII:18b. Het geven en aannemen van goeden raad, Exod. XVIII:13-26. Josua, een voortreffelijk voorbeeld ter navolging, Josua XXIV:15b. David bij het vloeken van Simeï, 2 Sam. XVI:5-13. Manasse en zijne onderdanen, een voorbeeld ter waarschuwing tegen onopmerkzaamheid bij hetgene God spreekt, 2 Chron. XXXIII:10. De gezondheid een groot voorregt, en onze verpligting, daaruit voortvloeijende, Mark. I:29-31. Onze verpligting bij tegenspoed en bij voorspoed in ons werk, Luk. V:1-11. De Hoofdman te Kapernaum, Luk. VII:1-10. Het verfoeijelijke der baatzucht, Hand. XIX:23-34. Agrippa's afkeerigheid van het Christendom, Hand. XXVI:28. Volgens de Voorrede, was des Schrijvers naaste doel, Bijbelsche Geschiedenissen en Karakters op te helderen en tot leerzaam gebruik toe te passen. Hoe is hij geslaagd in deze zijne poging? Wat het eerste betrest, over duistere plaatsen wordt hier weinig of geen licht verspreid. De meeste der behandelde onderwerpen zijn echter van dien aard, dat er niet veel tot verklaring behoest gezegd te worden. Bij het lezen der aanmerkingen over david's gedrag ten opzigte van simeï meende Rec. de noodige opheldering te missen, die men billijkerwijze had mogen verwachten. Na den vlugtenden Koning geprezen te hebben, omdat hij geene wraakzucht toonde, vraagt de Schrijver, bl. 80: ‘Maar zou david het daarmede wel opregt gemeend hebben? Zou hij niet enkel uit staatkundige oogmerken, om velen

{==107==} {>>pagina-aanduiding<<}
van zijne onderdanen niet door eene strenge straf van simeï tegen zich te verbitteren, om liever door zachtmoedigheid hunne harten te winnen, zich slechts hebben vertoond, alsof hij van wraak over deszelfs snood gedrag afkeerig was; anders inderdaad wel genegen, om simeï die te doen ondervinden?’ Hierop volgt eene aanmerking, dat men dit werkelijk beweerd heest, dewijl david (1 Kon. II:8, 9.) zijnen zoon en opvolger de wraak scheen aan te bevelen. En hoe poogt nu de Schrijver hem vrij te pleiten van de verdenking, dat hij enkel uit staatkunde zijne ware gezindheid verborg? Om 2 Sam. XVI:5-13 met 1 Kon. II:8, 9 te doen overeenstemmen, schrijft de Heer reddingius, bl. 81: ‘Maar het is de groote vraag, of david wel door dat zeggen tot salomo zulk eene wraakzucht aan den dag legde! Hij sprak op zulk eenen toon, alsof hij erkende, kwalijk gehandeld te hebben, in simeï niet te strassen, terwijl hij als Koning en Regter daartoe verpligt ware geweest; alsof hij het zich beklaagde, daarin aan nalatigheid zich te hebben schuldig gemaakt; alsof hij daarom verlangde, dat salomo tegen hem regt en geregtigheid mogt uitoefenen. Hij zeide toch: houd hem niet onschuldig, dewijl gij een wijs man zijt. Ook heeft david misschien van salomo het ter dood brengen van simeï begeerd, uit vrees, dat deszelfs woelzieke geest iets tegen zijnen zoon en deszelfs regering ondernemen mogt; of dat het ongestraft blijven van simeï's euveldaad anderen tot dergelijke slechte dingen vervoeren zou, in de hoop, dat ook zij geen kwaad daarvan hadden te duchten. Maar al ware het ook waar, dat david op zijn sterfbed wraak tegen simeï gevoelde,
zoo volgt daaruit nog geenszins, dat zijne afkeerigheid daarvan, thans bewezen, alleen in schijn bestond, en hij nu geveinsd gehandeld zou hebben. Men heeft meer voorbeelden, dat menschen, die zich in vroegere dagen vergevingsgezind toonden jegens hunne beleedigers, in hunnen ouderdom, bij het asnemen van hunne krachten en bij de aannadering des doods, bitterheid tegen dezelve

{==108==} {>>pagina-aanduiding<<}
lieten blijken. Dus kan david ook in zijne jongste oogenblikken simeï's gedrag tegen hem als zoo snood on slecht beschouwd hebben, dat hetzelve volstrekt niet ongestraft moest blijven, en nogtans op dat oogenblik, waarin hij die verfoeijelijke behandeling van simeï onderging, door de stemming, in welke zijn gemoed toen was, eene zachtmoedigheid jegens hem bewezen hebben, die geheel uit het hart voortkwam.’ Naar het oordeel van Rec. is de Schrijver niet gelukkig geslaagd in het verklaren der schijnbaar strijdige handelwijze van david. Moge het al waar zijn, dat er soms menschen gevonden worden, die op hun sterfbed wraak ademen, daar zij vroeger meer vergevingsgezindheid toonden, het strekt den zoodanigen geenszins tot eere. Eigenaardiger is het, dat vorige wraakzucht bij het naderen des doods vermindert of ophoudt, en plaats maakt voor zachtere aandoeningen. Had het tegendeel bij david plaats gevonden, het zou inderdaad eene vlek in des mans karakter zijn. Men heeft op verschillende wijze de geopperde zwarigheid pogen weg te ruimen. Rec. meent zich de zaal aldus te moeten voorstellen. david, edelmoedig van inborst, was afkeerig van wraakzucht, zoo wel toen simeï hem bij zijne zegepralende terugkomst te voet viel (2 Sam. XIX:18-23), als toen die hem vloekte te Bahurim. Redelijkerwijze kan men niet verwachten, dat de Koning in het aangezigt des doods zijnen zoon bevolen zou hebben, eene misdaad te strassen, die reeds lang was vergeven. Ook betrof de beleediging hem persoonlijk, en behoefde hij er zich dus geene gewetenszaak van te maken, dat hij niet naar den eisch der geregtigheid met den schuldigen had gehandeld. Maar david kende het verachtelijk en diep bedorven karakter van simeï. Hij begreep, dat deze ligtelijk op nieuw zich
schuldig kon maken, na zijnen dood; en in dit geval behoefde salomo den snoodaard niet te sparen, omdat zijn vader hem genade bewezen en eene plegtige belofte gedaan had. Neen, dan moest salomo naar bevind van zaken te werk gaan, zoo als hem in

{==109==} {>>pagina-aanduiding<<}
zijne wijsheid goed dacht. - Deze opvatting prijst zich aan door eenvoudigheid, en wordt vooral bevestigd door de woorden: dewijl gij een wijs man zijt. Dat david op zijn sterfbed geene wraak wegens vroegere beleediging kan bedoeld hebben, blijkt verder duidelijk, als men 1 Kon. II:9 vergelijkt met vs. 36-46. Salomo, gedachtig aan de woorden zijns vaders, was op zijne hoede tegen een zoo woelziek en gevaarlijk man. Simeï bleef onder bijzonder toezigt der regering. Had hij als een vreedzaam inwoner zijne dagen in stilte willen doorbrengen, hij zou zijn leven behouden hebben, dat hij eindelijk verloor, niet om zijne vroegere misdaad tegen david, maar dewijl hij het uitdrukkelijk gebod van salomo had overtreden.
Wat voorts het leerzaam gebruik, door reddingius bedoeld, aangaat, zeer vele nuttige vermaningen, lessen en waarschuwingen worden hier gegeven. De Schrijver toont, voorstander te zijn van redelijke begrippen, en belang te stellen in het opvolgen der geboden, die ten leven zijn. Uit dit oogpunt beschouwd, is zijn werk allezins te prijzen, ofschoon hier en daar op de wijze van voordragt wel eenige aanmerking gemaakt zon kunnen worden. De stijl kenmerkt zich door woordenrijkheid, wier gebrek aan zaken zich door gemakkelijkheid van uitdrukking niet laat vergoeden. De behandeling is soms te oppervlakkig, en de uitweidingen zijn weleens te weinig beduidend, b.v. bl. 122: ‘De gezondheid is een groot voorregt. Dit vertoont ons de beschouwde geschiedenis. Toen de vrouw, welke van jezus hare genezing ontving, dezelve miste, lag zij daar neder, aangetast door de koorts, bevende van koude, of met eene ondragelijke hitte gekweld; misschien ook met zware pijnen beladen, en welligt somtijds van het vrije gebruik van hare verstandsvermogens beroofd. Zij was dus geheel buiten staat, om eenig werk te verrigten. Meer dan anders, was zij van andere mensenen afhankelijk, en had derzelver hulp en oppassing zeer noodig,’ enz. En bl. 124: ‘Vaak immers gevoelt een kranke smart door

{==110==} {>>pagina-aanduiding<<}
al zijne leden, of hevige pijn in een bijzonder gedeelte zijns ligchaams. Vaak ligt hij bewusteloos omtrent zichzelven en alwat hem omringt. Vaak wordt hij gekweld door bange vrees voor den dood, terwijl deze hem schijnt te naderen. Bitter is het voor hem, rondom zich te zien, en zich daarbij te moeten voorstellen: denkelijk moet ik nu weldra van hen scheiden! Welke akeligheden omringen hem vooral, als het zoo verre met hem komt, dat hij met den dood worstelt!’ Rec. geeft in bedenking, of het niet beter ware, ziekte en dood uit hooger standpunt te leeren beschouwen. De Schrijver schijnt weleens te weinig kennis bij zijne lezers te onderstellen. Vandaar omschrijvingen, als deze: ‘Er ontstond daar geene kleine beroerte; dat is: geen gering oproer.’ - ‘Onze welvaart; een rijkelijk bestaan.’ - ‘De geheele stad werd nu vol verwarring; kwam bij dat geschreeuw in rep en roer.’ - ‘Liepen met een gedruisch; een groot alarm en getier,’ enz. Ware misschien zoodanige wijze van behandeling noodig voor de gewone hoorders te Midlum; nu reddingius zijnen arbeid als Leesboek aanbiedt, had hij hier en daar wel wat meer op zakelijkheid zich mogen toeleggen. Rec. wil echter met deze aanmerkingen het vele goede, dat hier wordt gevonden, niet miskend of verkleind hebben. Welligt is het boek daarom te beter voor de behoeften van sommige lezers berekend. Hetzelve stichte dan, onder Gods zegen, het bedoelde nut! - Op dit eerste Stuk zal eerlang nog een tweede volgen.




Verhandeling over de Caturacta congenita, of aangeboren Staat; met aanmerkingen en waarnemingen over de vordering van het gezigt bij blindgeborenen, welke met goed gevolg geopereerd zijn, en met drie Platen voorzien. Door C.M. Lusardi, Oogarts, Doctor in de Heelkunde van de Universiteit van Duisburg, de Genceskundige Faculteit van Montpellier, het Koninklijke Collegie van Genees- en Heelkunde te

{==111==} {>>pagina-aanduiding<<}
Barcelona, Lid van de Koninklijke Akademiën van Madrid en Barcelona, Correspondent van de Geneesen Heelkundige Genootschappen te Douai, Evreux, Tours, en verscheidene andere Medico-Chirurgicale Genootschappen, Honorair Oogarts van H.M. de Keizerlijke Aartshertogin Maria Louisa, Hertogin van Parma, enz. enz. Uit het Fransch vertaald, naar de derde uitgave, door P.J. van Wageninge, Operateur, Heel- en Vroedmeester te Rotterdam. Te Rotterdam, bij T.J. Wijnhoven Hendriksen. 1828. In gr. 8vo. XVI en 102 bl. f 1-50.

Recensent was bij het ontvangen van dit werkje ter beoordeeling maar in het geheel niet in zijn' schik, juist niet zoo zeer uit hoofde van de moeijelijkheid, om een werkje van dien aard te beoordeelen, hetgeen doorgaans nog al vrij gemakkelijk valt, als omdat hij zich verpligt vond, om in het beoordeelen dezer Verhandeling van de algemeene grondregels eener goede recensie af te wijken; want, volgens zijne meening, is een Recensent geen kunstregter, maar slechts een voorproever van het geneeskundig publiek, hetwelk, door het zegel zijner goedof afkeuring op eene recensie te drukken, aan deze eene al of niet blijvende waarde geeft. Wil dus een Recensent een' duurzamen roem aan eenig tijdschrift helpen verschaffen, wil hij bij voortduring op de algemeene hoogachting en bijval rekenen, en hierdoor als 't ware tot eene zekere hoogte het geneeskundig publiek tot vraagbaak en ten getrouwen gids verstrekken, dan moet hij ook steeds in zijne beoordeelingen de striktste onpartijdigheid en de ongekreuktste waarheidsliefde in acht nemen, nimmer zich van magtspreuken bedienen, maar integendeel altoos de wetenschappelijke gronden, waardoor hij in het doen zijner uitspraak is geleid geworden, aan het publiek ter verdere overweging opgeven, en eindelijk het voor een' vasten regel houden, om altoos, immers zoo veel mogelijk, alleen de geschriften en niet den schrijver te beoordeelen, daar niet de schrijver, maar de inhoud van

{==112==} {>>pagina-aanduiding<<}
zijn werk hem ten maatstaf, om over deszelfs waarde of onwaarde te oordeelen, moet verstrekken, het laatste altoos min kiesch is, vaak tot hatelijke, niets ter zaak in geschil doende personaliteiten aanleiding geeft, en de waarde zijner beoordeeling noodwendig meer of min verzwakken moet, door het onzijdig publiek te doen vermoeden, dat Recensent in zijne beoordeeling niet enkel door zuivere waarheidsliefde en prijselijke zucht voor het algemeene welzijn, maar ook door andere, verre minder edele roersels van persoonlijke gunst of ongunst is geleid geworden.
Intusschen bestaan er uitzonderingen op dezen algemeenen regel. Er zijn, namelijk, gevallen, waarin de persoon des schrijvers en zijn geschrijf zoo naauw met elkander verbonden zijn, dat het voor Recensent uiterst moeijelijk valt, het eene van den anderen te scheiden, ja in welke het volstrekt onmogelijk is, eene behoorlijke voorproef aan het publiek te leveren, zonder den schrijver en zijn geschrijf in verband met elkander te beschouwen; daar er werken van zoodanigen stempel gevonden worden, omtrent welke het karakter en het gedrag des schrijvers ons een' vrij zekeren maatstaf verschaffen in het beoordeelen van de al of niet-, alsmede van den graad van geloofwaardigheid van den schrijver. Ongelukkig behoort de voor ons liggende Verhandeling onder deze rubriek. Immers zal het wel geen betoog behoeven, dat men luttel geloof hechten kan aan de echtheid van buitenlandsch gedane waarnemingen door eenen schrijver, welke door zijnen vertaler, op bl. VII der voorrede, openlijk gelogenstraft wordt, en hem aangetoond, onware, misleidende berigten en valsche opgaven der door hem door ter stede verrigte oogöperatiën in de Rotterdamsche Courant van 24 Jan. 1828 geplaatst te hebben; en dat vooral in eene wetenschap als de Geneeskunst, in welke altoos het leven en de gezondheid van onzen evennaasten op het spel staan, alle waarnemingen, alle de hieruit afgeleide slotsommen van nul en geener waarde zijn, zoodra men met grond de geloofwaardig-
{==113==} {>>pagina-aanduiding<<}
heid van derzelver schrijver kan in twijfel trekken. Recensent moest derhalve bij de beoordeeling dezer Verhandeling, ter bekoming van den vereischten maatstaf, eenen anderen weg inslaan. Onwillekeurig kwam hem in de gedachten: ‘uit de vruchten zult gij den boom kennen;’ en dadelijk besloot hij, deze gulden spreuk ten gids zijner recensie te stellen. De vraag is derhalve: wie is toch die Mijnheer lusardi, die
in al zijn doen en laten, zelfs tot op het titelblad van deze zijne brochure, iets mysterieus ten toon spreidt, en wiens medicinale educatie met eenen digten sluijer schijnt omwikkeld te zijn? welke is de waarde van deze zijne Verhandeling, en in hoeverre verdienen de in dezelve bevatte waarnemingen en opgegevene slotsommen al of niet historisch geloof? Recensent zal dus trachten, beide deze vragen, zoo veel mogelijk, op te lossen, en het publiek mede te deelen al hetgeen zijne hieromtrent in 't werk gestelde nasporingen hem nopens den schrijver en deszelfs geschrijf geleerd hebben.
Volgens onderscheidene ingewonnen berigten, op welker echtheid hij vermeent eenigermate slaat te kunnen maken, zou de Heer lusardi geene wetenschappelijke opvoeding genoten hebben, maar zijne loopbaan begonnen zijn als huisbediende of huisklerk van den als Oogarts zoo beroemden Hoogleeraar scarpa, bij wien de Heer lusardi toenmaals dezelfde functie zou hebben waargenomen, welke thans zijn koetsier bij hem verrigt, namelijk die van helper, om de menschen, aan welke door gemelden Hoogleeraar oogoperatiën verrigt werden, het hoofd vast te houden. De daadzaken, welke voor de geloofwaardigheid van deze berigten schijnen te pleiten, zijn eensdeels, dat de Heer lusardi, niettegenstaande 's mans weidsche titels, het echter niet gewaagd heeft, om, op grond van art. 10 der wet op de uitoefening der Geneeskunst, dato 12 Maart 1818, Staatsblad 1818, No. 16, aan Z.M. den Koning te verzoeken, hem de vrijheid te verleenen van, zonder nader examen, in dit Rijk de Genees- en Heelkunst te mogen

{==114==} {>>pagina-aanduiding<<}
uitoefenen, maar liever verkozen heeft, ter erlanging dezer toelating, in den jare 1827 zijn examen als Oogen Heelmeester bij de Provinciale Commissie van Geneeskundig Onderzoek en Toevoorzigt van de Provincie Limburg, residerende te Maastricht, af te leggen. Aan 's mans nederigheid zal toch wel niemand, die slechts eenigzins met den laatdunkenden toon, welke den Heer lusardi en zijne schriften zoo zeer kenschetst, bekend is, dit kunnen of willen toeschrijven; weshalve er niets anders overblijft, dan het daarvoor te houden, dat de Heer lusardi welligt buiten staat geweest is, om de in die gevallen bij de wet vereischte bescheiden van de op eene geäccrediteerde buitenlandsche Universiteit verkregene Doctorale waardigheid over te leggen; - anderdeels, omdat, in het door de voornoemde Provinciale Geneeskundige Commissie aan hem, lusardi, afgegeven diploma, als Oog-en Heelmeester, (eene promotie, welke aan lusardi, volgens de wet, het regt verleent, om door het geheele Rijk als Oculist de praktijk te mogen uitoefenen, mits alleen zijn diploma door de onderscheidene Provinciale Geneeskundige Commissiën, onder welker ressort hij de genees- en heelkundige praktijk zou wenschen uit te oefenen, latende viseren, en welk diploma wij in handen gehad hebben) niet slechts geen de minste melding gemaakt wordt van eene op eene buitenlandsche Akademie verkregene Doctorale waardigheid, maar integendeel de Heer lusardi in hetzelve met den naam van Garcon Chirurgien van Lille (Rijssel) bestempeld wordt; hetgeen niet alleen in het geheel niet strookt met 's mans voorgewende Doctorale waardigheid, maar daarenboven, onzes inziens, een doorslaand blijk oplevert van de
echtheid onzer berigten. Te meer achten wij ons tot deze gevolgtrekking geregtigd, wijl het anders zich niet wel laat verklaren, dat de Heer lusardi, een man tusschen de 40 en 50 jaren, bij eene geregelde medicinale vorming, in het jaar 1827, bij het afleggen van zijn examen voor de Limburgsche Provinciale Geneeskundige Commissie, nog geen anderen

{==115==} {>>pagina-aanduiding<<}
titel zou gehad hebben, dan dien van Garçon Chirurgien van Rijssel. Wijders heeft men het voor ons liggende werkje van den Heer lusardi slechts in te zien, om zich ten volle te overtuigen, dat aan dien Oogarts slechts eene zeer gebrekkige wetenschappelijke vorming is ten deel gevallen: want niet alleen bepaalt zich het in deze Verhandeling bevatte nieuwe of nuttige, behalve de naald ter vorming van den kunstigen oogappel en den oogbepaler, tot eenige beschouwingen, denkbeelden en hypothesen, welke in eene niet zeer juiste orde ondereen staan, en, in zoo verre zij eenig doel treffen, of nuttige waarnemingen bevatten, door den Heer lusardi uit andere schrijvers ontleend zijn; zijnde b.v. door zijnen vertaler, den kundigen Rotterdamschen Heel- en Vroedmeester van wageninge, zeer juist aangemerkt, dat het gedeelte dezer Verhandeling, hetgeen physische en metaphysische waarheden ten opschrift voert, door lusardi bijna woordelijk uit janin is nageschreven, (voorrede, bl. VII) - maar daarenboven blijkt het uit dezelve, op vele plaatsen, middagklaar, dat de schrijver zelss in het ophthalmologische vak niet zeer au courant van de wetenschap is. Zoo spreekt hij b.v. op bl. 2 van de operatie der met cataract geborene kinderen reeds op hun tweede jaar als van iets buitengewoons, en zegt uitdrukkelijk, dat op dien leestijd de meeste Heelmeesters deze operatie nog niet durven ondernemen. Intusschen is het een ieder, die geen vreemdeling is in de vorderingen der Geneeskunst, bekend, dat onderscheidene buiten- en binnenlandsche Geneeskundigen dezelve reeds vóór eenige jaren, zelfs in een' veel vroegeren leestijd, verrigt hebben. Voorts heeft men in de Verhandeling de verkieslijkste manier voor de
operatie van de Cataracta congenita van bl. 24 tot 30 slechts na te lezen, om zich ten volle te overtuigen, dat de denkbeelden van den Heer lusardi nopens de Keratonyxis niet zeer opgeklaard zijn, en dat hij noch deze operatie, noch derzelver juiste waarde grondig kent; gelijk hij ook hieromtrent door

{==116==} {>>pagina-aanduiding<<}
den kundigen vertaler in onderscheidene noten wordt te regt gewezen. Wijders zegt lusardi op bl. 64 uitdrukkelijk, dat men nog in het onzekere is, of men het eene oog zal opereren, wanneer het andere nog gezond is, en schijnt zich in die gevallen voor de operatie te verklaren. Intusschen bestaat hieromtrent bij ware Oogartsen thans geen verschil van opinie meer; wij houden dit punt voor beslist, en doen het niet, omdat, zoo als zulks door 's mans vertaler, bl. 64, in eene noot, zeer juist is aangemerkt, de ondervinding leert, dat, wanneer men het doet, zulks altijd een verward gezigt veroorzaakt, de lijders scheel zien, en er dus niet bij winnen, maar verliezen. Inderdaad, dit vraagpunt kan, in den tegenwoordigen hoogen stand van het ophthalmologische vak, alleen twijfelachtig voorkomen aan zoogenaamde reizende Oogartsen, of liever aan vreemde avonturiers, die onder deze benaming ons Vaderland bezoeken, welke, daar niet de eer der kunst of het belang van den lijder, maar het bijeenverzamelen van geld hunne hoofdbedoeling uitmaakt, altoos gronden vinden, om voor de operatie te adviseren, indien namelijk de patiënt slechts genoegzaam vermogen bezit om hunne schraapzucht te voldoen. Eindelijk legt de Heer lusardi, bij zijne beschrijving van de operatie van den kunstigen oogappel, geene zeer diepzinnige kennis in de dierlijke huishouding aan den dag; terwijl 's mans vertaler heeft aangetoond, dat de schrijver zich vergist heeft, en juist het omgekeerde van hetgeen hij op bl. 90 beweert plaats heeft, en dat op bl. 92 het oorspronkelijke werkje eene, door hem, vertaler, insgelijks verbeterde, volstrekte onmogelijkheid bevat. - Kan men nu, na dit alles, wel redelijkerwijze den minsten twijfel koesteren, dat de Heer lusardi geene wetenschappelijke opvoeding genoten heeft, maar dat hij tot de klasse der
rondreizende operateurs behoort, welke, zoo als c. bell zegt, in hunne vroege jeugd zekere wijze van opereren aangenomen hebbende, gemeenlijk alle andere methoden veroordeelen, omdat zij die niet volgen, of zelfs niet kennen; ja, wat nog sterker is, (en hiervan verschaft

{==117==} {>>pagina-aanduiding<<}
ons deze Verhandeling een nieuw en tressend bewijs) zelfs niet eens de wetenschappelijke gronden, waarop hunne eigene handelwijze rust, behoorlijk weten uiteen te zetten?
Het is zoo, de Heer lusardi heeft, op bl. 63, een inderdaad zeer schitterend tafereel opgehangen van het groot aantal der door hem verrigte oogoperatiën, daar hij ons verzekert, volgens eene optelling op zijn register van Julij 1802 tot op het laatst van 1826, niet minder dan 5034 personen geopereerd te hebben; een enorm getal, voorwaar, in een tijdvak van 24 jaren, inzonderheid indien men daarbij in aanmerking neemt, dat de beroemde Nederlandsche Oculist mensert, wiens praktijk zich over alle de Noordelijke provinciën, en dus schier over de helst van het Koningrijk der Nederlanden, uitstrekt, gedurende een tijdvak van 20 jaren, van 1806 tot 1825, slechts 810 Cataract-operatiën aan 548 personen verrigt heeft. (Zie 's mans achtste tafel, gevoegd achter het Geschiedkundig Overzigt der in Nederland hcerschende Oogziekten.) Ongelukkig maar, dat men, uit hoofde van de door hem, lusardi, in de Rotterdamsche Courant van den 24 Januarij 1828 geplaatste onware en misleidende berigten omtrent de door hem aldaar gedane oogoperatiën en derzelver uitkomst, aan deze zijne opgave zoo weinig geloof hechten kan. Immers, (het zijn de woorden van 's mans vertaler, welken wij hier sprekende invoeren) ‘wanneer men nu deze opgaaf, welke, wegens de nabijheid van plaats, dadelijk en dagelijks kon worden onderzocht, vergelijkt met die, welke door den schrijver omtrent vele vreemde en verafgelegene plaatsen gedaan wordt, wat zal men dan daarvan moeten denken? - A beau mentir, qui vient de loin.’ Zekerlijk, indien wij gemelde Rotterdamsche berigten als een' geschikten maatstaf van 's mans geloofwaardigheid laten gelden, dan zou er voorwaar, bij de onmogelijke verisicatie van zijn register, op de
5034, naar zijne opgave, door hem geopereerde personen, een zeer aanzienlijk rabat plaats grijpen; maar daarenboven, gesteld dat wij deze opgave als inderdaad waarachtig aan-
{==118==} {>>pagina-aanduiding<<}
nemen, dan nog zou dezelve alleen bewijzen, dat de Heer lusardi zeer vele oogen geopereerd had, doch luttel strekken om het publiek met de ware uitkomst der door hem verrigte operatiën bekend te maken. Want deze worden door lusardi gerangschikt onder twee rubrieken, namelijk 1o. met goed en onvolkomen gevolg en 2o. mislukt, en staan, de beide seksen te zamen opgeteld zijnde, tegen elkander als 170 tot 30; doch, daar onvolkomen gevolg, naar de spraakleer van lusardi, als niet geslaagd kan worden aangemerkt, zoo vraagt 's mans vertaler met regt, bij hoevelen het hebbe plaats gevonden, gelijk ook bij hoevelen een goed gevolg, en blijft men altoos in het onzekere nopens den uitslag zijner operatiën. Inderdaad, men heeft slechts deze onnaauwkeurige opgave te vergelijken met de zoo naauwkeurige, door Dr. mensert achter het eerste gedeelte van het genoemde werkje geplaatste tabellen, om uit beider geschriften den wetenschappelijken man en den reizenden avonturier ten duidelijkste te herkennen. Het eenigste dus, wat men uit deze niet naauwkeurig genoeg gespecificeerde opgave met zekerheid kan opmaken, is, dat, als men, beide bij mensert en bij lusardi, twee rubrieken aanneemt van goed en onvolkomen gevolg en mislukt, alsdan de slotsom der goede uitkomst bij den eersten veel voordeeliger is dan bij den laatsten: want dezelve staat bij mensert van 484 tot 64, of van 7½ tot een, en bij lusardi van 170 tot 30, of van 5⅔ tot een; zoodat de balans van een
goed gevolg aanmerkelijk aan de zijde van onzen landgenoot overslaat.
Wat eindelijk de in dit werkje beschrevene naald, ter vorming van den kunstigen oogappel, en den oogbepaler betreft; ten opzigte van den laatsten behooren wij onder die Geneeskundigen, welke doorgaans de vingers voor den besten oogbepaler houden; doch de eerste, door welke de Heer lusardi met slechts één instrument aan alle indicaties voldoet, beveelt zich zekerl k door eenvoudigheid en doelmatigheid bijzonder aan. Ongelukkig, echter, is er zoodanige in het oog loopende

{==119==} {>>pagina-aanduiding<<}
overeenkomst tusschen deze naald van lusardi en die, welke de Italiaansche Oogarts donegana, in zijne Verhandeling over de vorming van de Kunstpupil, reeds in het jaar 1809 beschreven heeft, dat de Heer lusardi zelf verpligt is dit te erkennen, en men, niettegenstaande zijne verzekering, dat hij er zich reeds van bediend hebbe, voordat hij kennis aan die Verhandeling kreeg, schier in verzoeking geraken zou van te gelooven, dat hij dezelve uit gezegde Verhandeling heeft ontleend; even gelijk hij, zoo als wij zagen, ten opzigte van het werkje van janin, zich een letterkundigen diesstal veroorloofde. Doch, ofschoon dus hoogstwaarschijnlijk de uitvinding van dit instrument niet aan lusardi, maar aan den Italiaanschen Oogarts donegana toebehoort, zoo verschaft echter hetzelve aan deze Verhandeling eene zekere blijvende waarde, daar dit instrument verdient beproefd te worden in alle die gevallen, waarin men, ter vorming van den kunstigen oogappel, in plaats van met de door Dr. mensert uitgevondene dubbele schaar de Iridectomia te verrigten, het raadzaam oordeelt, het zij de Iridodialysis, het zij de Iridectodialysis in het werk te stellen; en te dezen opzigte verdient dus de Heer van wageninge onzen dank van deze Verhandeling in de Nederlandsche taal overgebragt te hebben.
De aangevoerde bewijzen zullen, vertrouwen wij, meer dan genoegzaam zijn, om het publiek van de niet wetenschappelijke vorming van den Heer lusardi te overtuigen. Indien echter, na al het door ons in het midden gebragte, nog iemand hieromtrent den minsten twijfel mogte koesteren, zoo beroepen wij ons, ter verdere staving van ons gevoelen, op 's mans gedrag en wandel in ons midden. Men herinnere zich dan het zoo pogchend berigt, door hem, bij zijne aankomst in deze gewesten, in de nieuwspapieren geplaatst (*); - dat memand den Oogarts spreken konde, zonder alvorens een driegulden aan 's mans koetsier betaald te hebben; - dat de door

{==120==} {>>pagina-aanduiding<<}
hem geopereerde patiënten hem altoos de helst van het geld vooruit betalen moesten; - dat zulks insgelijks plaats had ten aanzien van de aan oogkwalen en blindheid lijdende personen, welke ook allen de helft te voren betalen moesten, en dat deze helft eene vrij aanmerkelijke som bedroeg. Wij voegen hierbij, dat, de Heer lusardi van Heeren Burgemeesteren der steden Rotterdam en 's Gravenhage de vrijheid bekomen hebbende, om voor de door hem gratis geopereerde arme ooglijders uit de Stads-apotheken de benoodigde uit- en inwendige geneesmiddelen op te schrijven, wij in de gelegenheid geweest zijn, om onderscheidene geneeskundige voorschriften van hem onder 't oog te krijgen; omtrent het al of niet doelmatige van welke voorschriften wij het liefst zwijgen zullen, en ons bepalen met het publiek te verzekeren, dat, om den zachtsten term hieromtrent te bezigen, de kennis der geneesmiddelen van den Heer lusardi insgelijks nog veel te wenschen overlaat, en over het geheel op een' zeer lagen trap staat. - Overigens is het algemeen bekend, dat de Heer lusardi de operatie ter vorming van de kunstpupil niet, zoo als hij die beschrijft, per corneam, maar per scleroticam en per iridodialysin verrigt; dat onder het verrigten dier operatiën de patiënten doorgaans zeer hevige pijn leden, somtijds flaauw vielen en het op de zenuwen kregen; dat, ter voorkoming der te vreezen Iritis, de antiphlogistische kuur in derzelver volsten omvang, gepaard met de hongerkuur, door hem zonder onderscheid bij alle zijne patiënten werden in het werk gesteld; zoodat, ofschoon de slotsom van de door den Heer lusardi in Nederland verrigte operatiën juist niet zeer gelukkig is uitgevallen,
zijne patiënten echter allen eene zeer aanmerkelijke verligting van goed en bloed ondervonden hebben. En deze man, incredibile fere est, ondervindt in het Vaderland van een' mensert, ansiaux, onsenoort, logger, haan, en van een aantal andere bekwame Genees- en Heelkundigen, die het ophthalmologische vak, het zij geheel of gedeeltelijk, werenschappelijk en niet zonder roem uitoesenen, niet slechte

{==121==} {>>pagina-aanduiding<<}
van particulieren, maar ook van onderscheidene autoriteiten, ja - laten wij de waarheid niet ontveinzen - van sommige Genees- en Heelkundigen, eene bijzondere bescherming en ondersteuning!!! - Och, mogten mijne landgenooten, door dit door mij met levendige kleuren, doch naar waarheid, geschetst tafereel, leeren, om voortaan niet meer zoo ligtelijk, niet slechts hun geld, maar ook hun bloed veil te geven aan rondreizende avonturiers, onder welke benaming deze zich ook mogen voordoen! dan zoude Recensent zijne moeite dubbel beloond achten; besluitende hij deze recensie met de volgende woorden: Nontali auxilio, nec operatoribus istis nostra in Patria ars salutifera eget.

Specimen medicum de Dentitione sana et morbosa, quod - pro gradu doctoratus in Acad. Rheno-Trajectina publico et solemni examini submittit J. van Lier, El. F., Rheno-Trajectinus, die XVI Decembris 1828. 8vo. pp. VIII, 120.

Deze Dissertatie schijnt hoofdzakelijk te zijn opgesteld met het doel, om wichmann's gevoelen te bestrijden, dat de dentitie, omdat zij eene natuurlijke ontwikkeling is, nooit eene ziekte daarstelt. Het is zeker, dat de tandjes der kleinen al eene zeer ruime vrijplaats waren, waarin de onkunde van Medicasters zich verbergen kon. Maar, als men begint te theoretiseren, gaat men ligt te ver. Wichmann, echter, zal steeds de eer behouden van het eerst tegen het heerschend vooroordeel moedig te zijn opgetreden. Ons komt hevoor, dat men op de geheele ontwikkeling letten moet, zonder daarom de tanden geheel over het hoofd te zien.
Wat nu deze Verhandeling betreft, dezelve verdient onder de goede Dissertatiën geteld te worden. Het eerste Hoofdstuk handelt over het regelmatig tandenkrijgen (de dentitione sana). Het anatomische vindt men hier goed bijeen; maar hoe in dit gedeelte eene § gevonden kan worden over de onregelmatige afwijkingen in de vorming en ontwikkeling der tanden, (p. 47-53) begrijpen wij niet, daar dit punt blijkbaar bij het tweede Hoofdstuk behoorde behandeld te worden, hetwelk de ziekelijke dentitie ten onderwerp heeft. - Wij hadden in de aanhaling der Schrijvers gaarne wat meerder keuze gezien. Journaallectuur en een Dictionnaire de Médicine zien wij niet gaarne naast morgagni en stoll.


{==122==} {>>pagina-aanduiding<<}

Verslag van de Commissie tot ondersteuning van personen of huisgezinnen, ten gevolge der heerschende Ziekte onvermogend zijnde, en welke door geene Diaconie bedeeld worden, te Groningen. Aldaar, bij J. Oomkens. 1828. In gr. 8vo. 115 Bl. f 1-:

Waarschijnlijk zou Recensent dit boekje niet gelezen hebben, wanneer het niet aan de Redactie van dit Tijdschrift ware toegezonden. Hij verklaart intusschen volmondig, zelden eene aangenamer lectuur gehad te hebben. De orde, welke de Commissie in hare weldadige handelingen volgens dit Verslag heeft in acht genomen schijnt ook de pen bestuurd te hebben van hem, waaraan zij de opstelling van hetzelve heeft toebetrouwd. Als bijdrage tot de geschiedenis der Volksziekte, als Volksramp beschouwd, hebben deze bladen eene gewigtige waarde; terwijl zij tevens een aandoenlijk voorbeeld geven van de heerlijke werking der weldadigheid, welke men, het zij onze Natie ter eere gezegd, teregt Volksdeugd heeten mag. Verblijdend zijn de bewijzen van die deugd voor den mensch en voor den Christen, en hij denkt er bij: zulke deugden kweekt het gezegend Christendom alleen! Met dankbaar gevoel, inwoner van dit goede land te zijn, legde Recensent dit voortreffelijk Verslag uit de handen.




Vrijmoedige Gedachten op het Rapport aan Z.M. den Koning, uitgebragt door de Commissie tot onderzoek der beste Rivierafleidingen; door C. de Beer, Ingenieur van den Waterstaat. Met eene Kaart. Te Dordrecht, bij Blussé en van Braam. 1828. In gr. 8vo. 141 Bl. f 1-80.

Er zijn in de laatste jaren, door den drang der omstandigheden en ten gevolge der meer gevorderde wetenschappen, zoo vele theoretische en proesondervindelijke werken over den waterstaat onzer vier noordelijke hoofdrivieren geschreven en bewerkstelligd, dat het tijdstip eerlang geborenschijnt, waarin, met meer volledige kennis van zaken, een alomvattend ontwerp kan gevormd worden. En, vermits reeds eene tweede Commissie van Z.M. werkzaam is, om een dergelijk ontwerp

{==123==} {>>pagina-aanduiding<<}
finaal voor te slaan, is het meer dan ooit de pligt van elk vaderlandlievend ingezeten, naar vermogen het zijne bij te dragen, ten einde bij eene zoo moeijelijke taak de behulpzame hand te bieden. Wij moeten den Heere de beer dus dank weten, dat ook hij eene zoo belangrijke bijdrage heeft geleverd. Daarin ligt opzigtelijk onze benedenrivieren, de Maas, Merwede en Biesbosch, eene kennis van zaken opgesloten, welke zeldzaam zoo oorspronkelijk wordt aangetroffen; ofschoon de Schrijver, minder, naar het schijnt, met de bovenrivieren bekend, alle bezwaren in de hem bekende vakken weet op te sommen, zonder die der overigen genoegzaam te waardigen. Indien de Waterstaat nooit zonder nadeel van eenigen kan werken, moeten de bezwaren der verschillende gewesten toch onpartijdig overwogen worden, alvorens te besluiten, hoedanig de meesten ten laste van de minstmogelijken duurzaam te helpen zijn. Daarbij leveren de vrijmoedige Gedachten veelvuldige zaken, welke zelfs in geen middelbaar verband met het ontwerp der Commissie staan, ofschoon zoo zelfdenkend, en zoodanig uit den aard der waterbouwkunde geput, dat zij soms nieuwe bronnen voor de kennis onzer rivieren openen.
Dan, volgen wij het werk zelve, zoo vinden wij, (I) in eenen zakelijken, maar zeer stroeven stijl, eene gedeeltelijke beredeneerde geschiedenis van de Rhijn-wateren in onze gewesten, waarbij met veel klem, en op eene treffende wijze, wordt aangetoond, welk eenen verbazenden invloed het doorbreken van de landengte tusschen Calais en Douvres, de Cimbrische vloed genaamd, op deze landen uitoefende. De Schrijver betoogt, hoe het water, dat vroeger uit den Atlantischen Oceaan tusschen Schotland en IJsland wel 200 uren ver door de Noordzee naar de monden van den Rhijn moest stroomen, veroorzaakte, dat de springtijen toen zeer gering waren; terwijl zij daarna, slechts 40 uren ver regtstreeks door het Kanaal komende, wel 5 ellen hooger werden, en alleen daardoor gewesten overstroomden, die eerst in latere eeuwen, door de afgevoerde rivierslibben, gedeeltelijk weder bewoonbaar werden.
Vóór dien vloed liepen eb en vloed geregeld op en af; thans ontmoeten zich de wateren der beide zeeën, stuwen zich op, en veroorzaken eenen hoogeren stand. Diezelfde doorbraak is tevens oorzaak, dat de noordelijke monden gestadig in vermogen verminderden, en de Waal steeds grooter werd;

{==124==} {>>pagina-aanduiding<<}
omdat de ebbe, die vroeger naar Schotland asliep, thans omgekeerd naar het Kanaal stroomt. Want, de monden van de Maas het ontmoetingspunt voor de noordsche en Atlantische wateren zijnde, moesten de noordelijk gelegene monden (ten gevolge der opstuwing) trager lozen, dan de zuidelijke, welke een' onmiddellijken trek door het Kanaal naar de lager afloopende Atlantische zee verkregen.
Vele opmerkelijke bijzonderheden zijn hierbij aangeteekend; gelijk de vruchtbare kleibodem van het Haarlemmermeer en andere overstroomde landen, boomstammen, twee ellen diep langs de boorden van den Amstel gevonden, enz. te lang om alle op te sommen.
Op dit alles moet intusschen aangemerkt worden, dat de zee, ten gevolge van de aantrekkingskracht der Maan, een beweegbaar bolvormig vlak vormt, waardoor de hoogere vloeden in het Kanaal door even lage ebben opgevolgd worden, zoodat de gemiddelde stand dezelfde blijft. De botsing der twee elkander ontmoetende stroomen kan de vloeden dus hooger doen oploopen; maar bij de ebbe loopt het water dan ook weder langs twee stroomen af. Ook staat zulks in strijd met het vermeerderde vermogen der zuidelijke monden, vermits de stuwing en verzandingen der hoogere vloeden, welke door het Kanaal komen, het sterkst op de naastbijzijnde uitwateringen moeten werken, terwijl de monden, ten noorden van het ontmoetingspunt, hieraan door den grooteren afstand en de lagere Noordzee-vloeden juist minder onderhevig moesten zijn. De ondervinding laat dit echter vooralsnog in 't onzekere, en men kan niet wel beweren, dat de sterker werkende getijen alleen door schuring en diephouden in staat zijn, naar evenredigheid meer vermogen aan de zuidelijke monden, dan aan de noordelijke, te geven.
Het is bovendien bekend, dat de westelijke strekking mede aan kunstmatige werken, als het Bijlandsche Kanaal, het Kanaal van Pannerden en eenige hoofden, die de verhouding tusschen de verschillende takken daarstellen, toe te schrijven is, en dat doorbraken bij Xanten die strekking buiten alle verhouding bevorderen.
Wanneer men de bewijsgronden van den Heer de beer, (bl. 16 en volg.) aangaande de oorzaken der opslibbingen, bij die van den Heer swarts (in deszelfs Verhandeling over het IJ) voegt, dan zal men voortaan wel als bewezen mogen aannemen, dat de opslibbingen der uitwateringen, hier te lande, nooit door grondstoffen uit zee veroorzaakt worden.

{==125==} {>>pagina-aanduiding<<}

(Bl. 23.) Dat de ingedijkte landen vóór de uitvinding der watermolens konden lozen, bewijst, dat de gemiddelde stand van den waterspiegel zelfs toen nog niet zeer hoog was. Eerst door de gestadig voortwerkende opslibbingen, die in niet het minste verband staan met den Cimbrischen vloed, werd de waterspiegel allengskens zoodanig verhoogd, dat kunstmatige lozingsmiddelen noodzakelijk werden.
II. Min gelukkig schijnt de beer mij soms te zijn in eenige toepassingen van gezegde grondstellingen. Dat b.v. de oude Merwede (bl. 49, 50) in 1822 dubbel zoo veel water voor Dordrecht bragt als in 1804, bewijst evenzeer de noodzakelijkheid, om door een afgesloten rivierbed eindelijk de noodige schuring te bewerken, de verzinkingen eener te groote uitgestrektheid te beletten, en dusdoende de scheepvaart te verbeteren, als het eene toenemende helling naar het noorderdiep bewijst. Dat eene nieuwe Merwede de rampen niet afkeert, indien de rivier zich hooger zet, gelijk in 1827 bij Ochten, is ten deele waar; ofschoon meerdere diepte, in allen gevalle, de beneden-distrikten beveiligt, dewijl de Commissie hoogerop andere voorkeeringen neemt. Bovendien stelt de beer opzigtelijk de Geldersche vallei een plan voor, dat gedeeltelijk hetzelfde bezwaar heeft. Een projekt van verbetering moet zich over het geheel uitstrekken, en niet alleen over de uitwateringen. Deze kunnen open en het water aldaar laag zijn, terwijl de bovendijken, door ijsdammen, doorbreken of overloopen.
Bij het opsommen van eenige bezwaren (bl. 80) tegen het ontwerpen van lagere dijken of overlaten, had de Schrijver mogen voegen, dat dezelve door ringdijken, terpen en den hoogeren grondslag der voortaan te bouwene huizen voor een groot gedeelte uit den weg geruimd worden; terwijl de blootgestelde landen alsdan, door de afschaffing der zware polderen dijkslasten, gedeeltelijk met de ledige hand, en dus zonder bezwaar voor iemand, eene natuurlijke schavergoeding zouden verkrijgen.
(Bl. 75) Een overlaat door de lage vijf Heerenlanden komt echter ook mij zoo ondoelmatig en verderfelijk voor, dat ik liever al die landen onteigende, er de dijken om wegnam, en dezelve aan de golven prijs gaf, ten einde eene sterke afleiding aan de andere distrikten te geven; tot dat deze landen, verloop van tijden, door opslibbingen, met meer voordeels weder vruchtbaar konden gemaakt worden.
Het inkelderen van lage landen, (bl. 77) die het nut don

{==126==} {>>pagina-aanduiding<<}
opslibbingen derven, en waar de overstroomingen desniettegenstaande nu en dan alles vernielen, komt mij, in weerwil der kunstmatige middelen van astapping, (als door stoom of anderzins) hoogst verkeerd voor; doch wil ik zulks geenszins ten opzigte van die binnenlandsche polders gezegd hebben, welke, gelijk het Haarlemmermeer, niet gestadig van de rivieren afhangen; want het is proefondervindelijk waar, dat zulke aanzienlijke meren door golfslag enz. gedurig in grootte en vermogen toenemen, dat geene kunstmiddelen daartegen hielpen, en zij dus eindelijk alles zouden bedwingen, indien zij niet volkomen bedwongen werden. In allen gevalle (bl. 80) moest het Gouvernement hier tusschenbeiden komen.
III. Eindelijk stelt de beer zelf een plan voor, hetwelk eene wijziging van het vroeger door redelijkheid ontworpene is; namelijk, om alle overtollige Waal- en Rhijn- wateren door de Geldersche vallei naar de Zuiderzee te brengen. Het hooge Waal-water zou, door middel van een' overlaat boven Hien, tusschen leidijken tegenover Wageningen in den Neder-Rhijn worden gebragt, en van hier met het eigen Rhijn-water op dezelfde wijze tusschen leidijken naar Bunschoten in zee. Er is geen twijfel, of dit plan verdient eene rijpe overweging, omdat het sterke verval de afleiding veelvermogend maakt, en de Lekken-dijken beneden, even als de hooge standen bovenwaarts, daardoor verligt worden. Dan, terwijl eenige door de Commissie in het Rapport tegen deze vallei geopperde bezwaren niet weêrlegd zijn, meen ik nog andere te hebben, welke even zeer in aanmerking komen.
Het moet vooreerst eenige verwondering baren, dat de beer zich zoo vele vruchtdragende moeite geeft, om te betoogen, dat de Cimbrische vloed eene meer westelijke strekking aan onze rivieren gaf; terwijl de geprojecteerde overlaat daarentegen strekt, om het water weder meer noordwaarts te leiden.
(Bl. 91.) Om het plan eeuwen later nog voldoende te maken, zonder veelvuldige veranderingen te behoeven, zoude men de blijvende rivierbedden, even als de ingeslotene overlaten, tegen de gestadige opslibbingen moeten kunnen beveiligen, hetwelk onmogelijk is; zoodat vermogen en verhooging van den waterspiegel in eene omgekeerde rede zullen voortwerken. Wel zal de grondslag nooit volkomen zoo hoog als de kruinen der overlaten kunnen verhoogen, omdat alsdan het water achter den overlaat zelven gestuit wordt en de schuring nooit geheel ophoudt; maar het doel gaat alsdan zonder nieuwe uitdiepingen grootendeels verloren.

{==127==} {>>pagina-aanduiding<<}

(Bl. 95.) Indien de Bunschoter zeedijk 2 ellen verlaagd wordt, en dus slechts 1 el boven de gewone vloeden blijft, dan zal het zeewater zoo dikwijls over denzelven heenloopen, dat de benedenlanden, tusschen de leidijken gelegen, veel in waarde zullen moeten verliezen; waarbij nog komt, dat de binnen- en buiten-dozeringen van den verlaagden Bunschoter dijk alsdan eene gelijk zachte glooijing zullen vereischen.
Dat het verval van de vallei circa 6¾ ellen op 7 uren gaans bedraagt, is zeker aanzienlijk; maar de overlaat door de Betuwe heeft geenszins dit voordeel, en de vallei zelve heeft, even als alle onze rivierbedden, eene convexe gedaante, zoodat het verval, boven veel grooter dan beneden zijnde, (ten gevolge van den zandigen grond) boven eenigermate de uitwerking van een' bergstroom zal hebben; terwijl het, eerst beneden door den zeedijk opgestuwd wordende, juist daar de meeste der stoffen zal laten bezakken, en dus dubbel nadeelige opslibbingen zal berokkenen. Veroorzaken deze en andere redenen een minder vermogen, dan wil de beer den overlaat nog meer verlagen, waardoor die landen bijna alle waarde moesten verliezen, en de overlaat welligt dra een aanhoudend rivierbed zou worden. Overigens is het verval, in vergelijking met dat van den IJssel, nog veel grooter, omdat ook hier de gewone verkeerdheid bestaat, bij die rivier slechts den afstand van den Kijfwaard naar de Paardeboer te berekenen, ofschoon de eenige juiste meting eener rivier die gene is, welke over het stroombed geschiedt. Immers kan men zich hier niet gronden op ontwerpen van denkbeeldige rigtingen, wier uitvoering en gewaande uitwerking hoogst onzeker zijn. Eerst nadat kronkels zijn weggenomen, kan men den korteren afstand in aanmerking nemen. Het schijnt intusschen reeds uitgemaakt, dat de hoogte of geaardheid der gronden zulks, gelijk bij Gorssel, niet overal mogelijk maakt. - Dat het stremmen der communicatiën bij hoog water kan verholpen worden, is te wenschen; maar het is jammer, dat de middelen daartoe niet worden opgegeven; als b.v. ponten, die zonder ijsgang bijna voldoende zijn. Overigens is hier de vraag niet, of dijkbreuken niet verderfelijker zijn dan het stremmen der communicatiën; maar de vraag is, gene tegen te gaan en deze te behouden. Er is meer aan
gelegen, dan de Schrijver schijnt te vermoeden, om zulke belangrijke wegen vaak langdurig en in alle jaargetijden afgesloten te zien.

{==128==} {>>pagina-aanduiding<<}

Het grootste bezwaar intusschen, hetwelk, mijns inziens, in dit plan ligt opgesloten, is de te lage uitwerking van hetzelve. Immers zagen wij, dat de zwaarste doorbraken van de boven-Rhijn-dijken zelve niet in staat waren, een' der riviertakken genoegzaam te ontlasten; wat zal dan een over laat, zeven uren beneden het scheidingspunt, op 4 à 5 ellen lager boven Amsterdamsch peil, gelegen, voor de Waal, Rhijn en IJssel, boven Wageningen en Hien, kunnen baten? En het zijn juist de ijsverstoppingen, welke onze rivieren zoo bijzonder gevaarlijk maken. De eenige heilzame uitwerking ware voor de Lek en beneden-distrikten; zoodat de Heer de beer wel had dienen te betoogen, dat, hetgeen de Commissie ten behoeve dezer gewesten aanraadt, onvoldoende of schadelijk is. De beer maakt daarvan wel eenig gewag, maar niet zamenhangend en niet alomvattend.
Om bovengezegde zwarigheid opzigtelijk den Rhijn eenigzins tegen te gaan, werd wel de overlaat door de Betuwe ontworpen; maar bij ijsverstoppingen, die zoo wel kort boven de Greb als in het Pannerdensche Kanaal kunnen plaats vinden, zal het water eerst het geheele verschil van peil van het scheidingspunt tot aan de ijsverstopping, dat is in eenige gevallen tot 4 ellen, moeten opgestuwd worden, alvorens meer uitsluitend op de Waal te kunnen overstorten; zoodat de Rhijn-dijken kunnen overloopen, vóór dat de gewenschte uitwerking te weeg gebragt wordt. Doorbraken in de Betuwe boven Hien en de Greb zullen alsdan bovendien het water, zonder middel tot lozing, tegen de leidijken opstuwen, en dus allernoodlottigst voor deze streken zijn; ja de overlaat zelf zal nog medewerken, om het zetten van ijsdammen spoediger te bewerken. Dit staaft mogelijk het vroeger gezegde, dat de Schrijver de meeste kunde van de benedenrivieren heeft.
IJsverstoppingen hangen niet alleen van het verval af, (bl. 99) maar evenzeer van bijoorzaken; als zandplaten, kronkels, kribben, kaden, enz. Is de stroom aanhoudend snel, dan vernietigt hij deze zwarigheden door eigen vermogen; maar, vermits de vermeerderde snelheid slechts tijdens het kortstondige werken van den overlaat zal plaats hebben, blijven die bezwaren veelal bestaan. Daarbij zal het water door den gedeeltelijken aanvoer slechts tot eene zekere laagte achter de ijsdammen kunnen vallen; dewijl de ondervinding ongelukkigerwijze leerde, dat deze tegen den hoogsten aandrang van

{==129==} {>>pagina-aanduiding<<}
boven bestand bleven. Het is ook te verwonderen, dat de beer van de waarschijnlijkheid niet gewaagt, dat ijsdammen op, of liever kort boven den overlaat zelven, dezen somwijlen gedeeltelijk zullen sluiten, en dat hij althans tegen het eerste, hoewel meer zeldzame geval geene behoedmiddelen, als wilgen, heiwerk, enz. opgeeft. Moet de overlaat, bij ijsverstoppingen in den Rhijn, het onverdeelde water door de Betuwe lozen, dan dient hij hetzelfde vermogen als die bij de Greb te hebben, en niet de berekende, welke slechts het gewone hooge water in aanslag neemt. De Waal, die reeds op zichzelve de meestvermogende tak is, en dit nog meer door doorbraken bij Xanten wordt, heeft in het geval der bovengezegde ijsverstoppingen meer water te lozen, dan zulks, door de lagere werking van de Lek, welligt ooit met de Geldersche vallei zal plaats vinden.
(Bl. 107.) De aanmerking, dat kommen spoedig gevuld zijn en dan niets meer baten, is veelal waar, even als dat zijdelingsche aftappingen weinig afdoen, indien zij het water niet langs een' anderen weg naar zee afvoeren; maar dat zij somwijlen nuttig zijn, bewijzen toch de doorbraken van 1751 bij het Beusichemsche veer, van 1755 in de Marsch bij Rheenen, in 1795 aan het spoel; des te meer zullen zij dus helpen, wanneer zij zich niet over kleine polders uitstrekken, maar, even als het Lac Moeris in Egypte, hier de geheele Betuwe beslaan. Immers werkt de Rhijn zeldzaam onafgebroken met zijne grootste kracht gedurende 9 etmalen; doch, indien zulks gebeurt, wordt het water geenszins alleen in de kom ingesloten, maar vermeerdert de lozing door de monden, naarmate de stand hooger is. Bovendien ware deze zwarigheid mogelijk te overwinnen, indien men het zuidelijke gedeelte der Linge-, Arkel-, Baaze- enz. dijken in eene westelijke strekking naar Hardinxveld toe verlegde, wijl de Betuwe alsdan niet meer, zoo als tegenwoordig, een zak zoude zijn, die beneden zoo noodlottig gesloten is, maar naar verhouding van den toevoer zoude kunnen lozen.
De berekening der kosten (bl. 110-115) schijnt mij tamelijk willekeurig opgemaakt te zijn, zoodat de aankoop der goederen op de rekening wordt gebragt en weder geschrapt, alsof de zekerheid van 's winters en de groote mogelijkheid van 's zomers te verdrinken hen niet, in weerwil der opslibbingen ten gevolge der zandachtige gedeelten van de Geldersche vallei, in waarde zoude doen verminderen. Voor de opper-
{==130==} {>>pagina-aanduiding<<}
vlakte der leidijken en het uitgraven der verdere gronden tot het vinden van specie wordt niets gerekend. Voor het onteigenen van gronden worden billijkerwijze zelfs dàn hooge prijzen gesteld, wanneer dezelve niet voor smalle strooken, maar voor uitgestrekte stukken plaats vindt; terwijl men hier slechts f 350 per bunder rekent, ofschoon soms wel f 150 voor lage heidegronden wordt betaald, en de goede gronden tusschen Amersfoord en Nijkerk mede onder die gemiddelde waarde begrepen zijn. Voor het bezoden wordt niets gerekend. Voor het lozen der Linge-wateren, tijdens het werken van den overlaat in de Betuwe, schijnt niet gezorgd te zijn, ofschoon de in- en uitlaat-sluizen alsdan niet kunnen werken. Ook wordt niet gezegd, hoedanig de Linge bij laag water door den overlaat zou loopen. Eene grondpomp van 1000 ellen lengte, buiten bogt en inlaat, is zeker uitvoerbaar, maar kostbaar en niet berekend. Voor de buitengewone uitgaven, waarvoor gewoonlijk 10 pCt. en dus f 1,300,000 had dienen gesteld te worden, rekent men hier circa ½ pCt. of f 50,000. Voor het openhouden der gemeenschappen wordt niets gesteld. Eindelijk wordt niet in rekening gebragt het bezwaar van overstrooming van de Betuwe bovenwaarts; ofschoon het water aldaar, zonder middelen van lozing, tegen de leidijken zal opstuwen. In één woord, het komt mij voor, dat, indien
het plan ten uitvoer werd gebragt, de kosten geheel anders dan de berekende zouden uitvallen.
Een zoo bekwaam Ingenieur, als de Heer de beer ontegenzeggelijk is, moest de noodzakelijkheid (bl. 119) inzien, eindelijk van alomvattende plans uit te gaan. Ook beschouwt hij, mijns inziens, het geven eener regelmatigere rigting door het wegnemen van kronkels enz. uit het ware oogpunt. Het is herhaald gezegd, dat de stroombanen niet alleen voor eene geregelde afstrooming, maar tevens ter bevordering van scheepvaart en koophand l moesten ingerigt of behouden worden; en men heeft dit doel door negatieve werkzaamheid zoeken te bereiken, door de kronkelingen te laten bestaan, om niet de uitwerking van bergstroomen te verkrijgen, die nu eens, met onweêrstaanbare kracht, alle beletselen vernietigen, en dan weder tot het laagste peil afloopen. Hoe nadeelig dit wezenlijk in berglanden moge wezen, zoo weinig acht ik het mogelijk, dat eene dergelijke uitwerking ooit bij ons, door eenig kunstmatig aangebragt middel, kan ontstaan, omdat eene rivier naar mate van hare kracht buiten

{==131==} {>>pagina-aanduiding<<}
ons bereik geraakt; terwijl de natuur alom aantoont, dat de meest belemmerende bogten juist dáár blijven bestaan of verergeren, waar de verminderde stroomsnelheid geen vermogen heeft, om eene kortere baan te vormen. Het verlies van water wordt bovendien ruim vergoed door de sterkere schuring, welke daarbij plaats vindt, daar eene meer regelmatige en minder willekeurige rigting minder zandplaten zal veroorzaken, en de stoffen zoo veel lager zal afvoeren, dat zij zich van zelve, of door hulp van de getijen, in zee verliezen. Niets heilzamers zou er voor onze rivieren kunnen ondernomen worden, omdat hare convexe gedaante thans het meeste verval op de bovenrivieren te weeg brengt, waar, algemeen gesproken, mindere nadeelige bogten zijn, en deze veelal vermeerderen, naar mate het mindere verval meerdere kracht van tegenstand aan den grond geeft, en het water dwingt, de toevallige oneffenheden van den bodem te volgen. - Minder eenstemmig ben ik met de beer, (bl 120) wanneer hij onbepaalde opruimingen op alle buitenwaarden wil hebben. Die langs de Lek, in de vorige eeuw, en langs den IJssel, in 1809, bewijzen er het nuttelooze van. Het is immers bekend, dat de dijken op zeer verschillende afstanden vaneenliggen; dat de buitenwaarden zeer ongelijk hoog zijn, en het verval zeer onregelmatig is. De opruimingen moeten dus alleen naar die grondslagen geschieden, en naar verhouding van de plaatselijke behoeften werken; in dier voege b.v., dat bij schaardijken, hoogen grond en weinig verval, alle zwarigheden hoegenaamd weggeruimd en de hooge gronden afgegraven worden; terwijl bij uitgestrekte, lage uiterwaarden en sterk verval de aanwassen, platen, kaden enz. onder toezigt moesten behouden blijven. Zelfs zou ik de bekadingen, veerdammen enz. niet onvoorwaardelijk laten wegnemen, omdat er omstandigheden zijn, waarin zelfs ijsdammen op ruime plaatsen, in gevaarlijke oogenblikken, de
geregelde lozing meer bevorderen dan benadeelen. Hoe gelijkmatiger eene rivier vliet, des te minder gevaren zijn er te duchten, en des te voordeeliger voor de scheepvaart.
(Bl. 117.) Het voorstel, om de rivieren eene meer gelijkmatige breedte te geven, is, wegens de daardoor bevorderde uitschuring, even voordeelig voor de waterlozing als scheepvaart. Het vermogen moet daarbij natuurlijk overal evenredig aan de verschillende standen zijn. Men zou de stroombanen door kaden en kribben voordeelig binnen een enger bed kun-
{==132==} {>>pagina-aanduiding<<}
nen sluiten, zonder daardoor den afvoer bij hooge standen te belemmeren. Het afsluiten van de Noord (bl. 126) en het beteugelen van het Sluissche diep, tot meerdere uitschuring schijnt mij voldingend en met de noodige voorzigtigheid voorgesteld, gelijk al hetgeen de Schrijver ter verbetering van de scheepvaart op de benedenrivieren zegt.
Bij resumtie schijnt de Heer de beer, opzigtelijk vele gronddenkbeelden, met de eerste Commissie overeen te stemmen, maar in de middelen van uitvoering en in de gevolgtrekkingen meestal van dezelve te verschillen.
Het werk verdient niet alleen gelezen, maar rijpelijk overwogen te worden, dewijl er, buiten het aangehaalde en het bekende, tot dusverre minbekende zaken in voorkomen, welke nieuw licht verspreiden en uit de natuur zelve geput zijn.
De Kaart is niets dan eene ruwe schets, om het ontwerp der Geldersche vallei eenigzins tastbaar te maken.
Nog meen ik te moeten opmerken, dat men, tot regt verstand der zaak, daarbij moet lezen de twee bondige werken van Dr. swarts, te weten de boven aangehaalde Verhandeling over het IJ, en de geschied- en natuurkundige overwegingen betrekkelijk onze rivieren. Daarin ligt eene kracht van redenering, eene zakelijkheid, en een zoodanig verband in de oordeelkundige beschouwing van onzen Waterstaat opgesloten, dat die twee werkjes ontegenzeggelijk tot de voortreffelijkste bijdragen over de kennis onzer rivieren behooren.
S.O.




Brieven over Engeland. Uit het Fransch van den Baron Van Stael. Met Aanmerkingen van Prof. H.W. Tijdeman. Te Dordrecht, bij J. de Vos en Comp. 1827. In gr. 8vo. 340 Bl. f 2-90.

Er is over Engeland, sedert wendeborn en archenholz tot op onze dagen, veel, zeer veel geschreven. De lezer zou dus kunnen denken, dat hij hier slechts het getal dier duizend en ééne gewone reisbeschrijvingen over dat éénige land zou zien vermeerderen, indien niet de naam van den waardigen Zoon der Schrijfster van Corinna en Duitschland hem ten waarborg strekte, van hier toch niets geheel dagelijks te zullen vinden. En inderdaad, de reiziger, in plaats van ontmoetingen, reisanecdoten, honderdmaal gezegde bij-
{==133==} {>>pagina-aanduiding<<}
zonderheden wegens Londen, de fabrijksteden enz. te herhalen, heeft slechts één oogpunt gekozen, en daaruit dan ook zijn onderwerp bestendig beschouwd; - het is, Engeland als constitutioneel land; dat is, de invloed der Engelsche wetten en staatsregeling op de algemeene denkwijze en de behandeling van zaken. Het is waar, in vele bijzonderheden is dit niet aangetoond. De Schrijver kiest eenige punten uit; zoo als de wetten over de verdeeling der eigendommen, de verhouding van het Aristocratische tot het Democratische grondbestanddeel der Constitutie, de inrigting der dagbladen, de openbare bijeenkomsten van het Parlement en deszelfs inwendige gesteldheid, vooral die van de Kamer der Gemeenten, waaromtrent de Schrijver, wat de reglementaire vormen betreft, tot in kleine bijzonderheden treedt. Men ziet, er is nog veel, veel meer, ook zelfs van de zijde, van welke onze Schrijver Brittanje beschouwt, daarover te zeggen. Maar hij heeft zich bepaald om te doen zien, dat Engeland het land der contrasten is, en dat zelfs eene volkomen logische gevolgtrekking uit gegevene daadzaken hier stuiten zou op de
inwendige levenskracht des Volks, die zich boven de mechanische wetten van bestaan, welke elders de Staten regeren, verheft, en den berekenaar, die naar deze, zuiver statistisch, te werk gaat, teleurstelt. - Deze levenskracht voor te stellen; hoe zij het geheele Engelsche staatsligchaam, en zelfs verouderde vormen, bezielt; hoe zij den eerbied voor de oude Aristocratie met alle de regten des Volks in de Democratie vereenigt; hoe zij Engeland, in spijt der staatkunde van het Ministerie, tot de schuilplaats der verdrukten, die elders geene toevlugt hebben, verheft; (eens was dit Nederland!) hoe zij de raadplegingen van 's lands Hooge Vergaderingen zoo wel, als die der vele vereenigingen van burgers ter handhaving hunner staatkundige regten, doordringt; hoe zij, hetgeen de vrijheid belemmert, door onderlinge mededeeling, openbare bekendmaking, en de kracht van het algemeene gevoelen, weet uit den weg te ruimen: - dit is eigenlijk het doel van dit werk. De Baron is gelukkig geslaagd, in hetgeen hij veelal zelf heeft gezien en bijgewoond op eene onderhoudende wijze voor te stellen en met belangrijke aanmerkingen te doorvlechten; maar men moet, bij eene oplettende doorlezing, erkennen, dat hij alles in het gunstigste licht beschouwt, en het werk meer eene Apologie, dan eene onzijdige voorstelling van Engeland bevat. Het is waar, de te vroeg overledene, als mensch, land- en staats-
{==134==} {>>pagina-aanduiding<<}
huishoudkundige even achtingwaardige Schrijver bewoonde Zwitserland, en wel de nabijheid van Genève, alwaar altijd zekere bijzondere genegenheid en vooringenomenheid met Engeland heeft geheerscht, (men denke aan delolme, de Schrijvers der Bibliothèque Britannique, enz.) en doorgaans
ging die genegenheid dan ook met eene zeer goede en grondige kennis van het land en deszelfs zeden gepaard. Maar hier wordt slechts de eene zijde van het tafereel voorgehangen, en alles zoo veel mogelijk in het gunstigste licht vertoond. Geen woord - of naauwelijks een woord - van den aan Engeland knagenden kanker der Armentax, die de nijverheid dwingt (zonder verdienste) tot ondersteuning der luiheid. Geen woord van de beklagelijke inrigting der Gevangenhuizen, van de slechte Policie, de roovers in de nabijheid der Hoofdstad, die door de vele doodstraffen toch niet kunnen worden beteugeld. Geen woord van den dwang, door de hooge Aristocratie aan den burger opgelegd, van duur brood te eten, ten einde zij hunne landerijen te beter zouden kunnen verhuren, en nog millioenen bij hunne millioenen opleggen. Geen woord van de boven alle verbeelding slechte Kerkelijke Organisatie, die toch met het staatkundige, in Engeland vooral, ten naauwste zamenhangt; van de noodzakelijkheid, om tienden te geven aan veelal luije of verachtelijke wezens, die hunne ongehoorde inkomsten te Londen of elders in weelde en wellust verbrassen, en een' Hulpprediker (Curate), voor een Godsloontje van op zijn best 100, somtijds 40 of 50 P. st., al het werk laten doen; welk werk in het slaperig lezen van een preekje, en voorts in een machinalen, eenzelvigen eerdienst bestaat. Geen woord van de noodzakelijkheid, om zich door Geestelijken van die Hooge Kerk te laten trouwen; (het huwelijk is in Engeland geen civiel contract.) Geen woord van de inrigting der twee Universiteiten, die nog geheel met een' middeleeuwschen geest doortrokken zijn, en waar de met stipendiën begunstigde Geleerden (Fellows) die voordeelen verliezen, zoodra zij trouwen, en wat dies meer zij.
Het is echter waar, dat die zelfde levenskracht, dat praktische gezonde verstand, hetwelk over 't algemeen de Engelsche Natie bezielt, zich, in den jongsten tijd, ook tegen deze misbruiken heeft begonnen te verheffen. Wij meenen, dat er zekere bepalingen gemaakt zijn, waardoor de dienstdoende predikanten, door anderen tot waarneming van derzelver post aangesteld, ten minste tegen broodsgebrek zijn beveiligd. Een andere, veel afdoende maat-
{==135==} {>>pagina-aanduiding<<}
regel is de oprigting der Hoogeschole te Londen door staatkundige en kerkelijke Dissenters van de Regering, en de behoefte, welke men ook van Regeringswege gevoeld heeft, om eene andere Hoogeschool in haren geest in dezelfde Hoofdstad daartegen over te stellen; zoodat nu het onderwijs, door mededinging van twee ligchamen, die elkander steeds in het oog houden, die zelfde voordeelen kan genieten, welke de Letterkunde aan den wedijver van het Edinburgh en Quarterly Review te danken heeft, die daardoor ongetwijfeld de eerste recenserende Tijdschriften van Europa geworden zijn. De Schrijver zegt wel een woord van de meermalen geblekene verfoeijelijke staatkunde van het Engelsche Ministerie; doch hier tegenover stelt hij Engeland, als schuilplaats voor alle vlugtelingen om staatkundige vervolging, en het Engelsche Parlement, als tolk aller grieven van verdrukte Natiën of martelaars voor de vrijheid. Doch wat helpt het, dat zich welsprekende stemmen verheffen voor de slagtoffers der tirannij van eenen ferdinand of miguel, wanneer het Ministerie, 't welk de vrijheid in Spanje en Portugal door bedreigingen tegen de aanvallers had kunnen in stand houden, eerst ongestraft de Franschen in Spanje laat
trekken, en daarna zelfs de Engelsche troepen uit Portugal wegneemt, en den grimmigsten zoo wel als domsten Dwingeland onzer tijden even zoo zeer als ouden en getrouwen Bondgenoot schijnt te beschouwen, als den grooten Turk? Komt de public spirit der Natie er wel tegen op, wanneer men, onder schijn van de Grieken te helpen, integendeel hunne onafhankelijkheid beknibbelt, met alle geweld Athene, of wat daarvan nog overig is, voor den Grooten Heer wil bewaren, en den moordenaar van Scio en verwoester van Morea de teederste belangstelling en deelneming schenkt, hem in den oorlog tegen Rusland partijdig met zijne beste wenschen achtervolgt? En dit doen Opposanten en Ministeriélen - de Times met den Courier - om strijd. Wat helpt het dan nu, zoo men in het Parlement fraaije redevoeringen uitspreekt, en de Portugesche vlugtelingen opneemt, wanneer die redevoeringen in den wind verstuiven, en deze vlugtelingen eindelijk, niet naar hun Vaderland, niet naar een welwillend Eiland gezonden worden, dat de handen naar hen uitstrekt, maar, door heimelijk geposteerde wachtschepen, met kanonskogels, en met gevaar van, uit gebrek aan levensmiddelen, om te komen, tot tweemaal toe genoodzaakt worden, om den steven te wenden, en elders eene schuilplaats te zoeken, opdat de

{==136==} {>>pagina-aanduiding<<}
geliefde Dwingeland, de vriend van Lord wellington en Consorten, beter zou kunnen slapen? Spreken daartegen, ja, dit mogen de Engelschen, zoo veel zij willen; maar het Ministerie lacht hen uit, behoudt zijne sinecures, en doet zijnen zin. Het heeft immers in den jongsten tijd, ten spijt van den verklaarden Volkswil, de vrienden van canning wel weten uit den zadel te ligten, en de teugels van het bewind in handen te vatten!
Dat voor 't overige de Baron van stael de Engelsche inrigtingen bijna overal tot haar voordeel met de Fransche kan en mag vergelijken, willen wij gaarne gelooven. Niet alleen is de proefneming van staatkundige vrijheid, geënt op eene erfelijke Monarchij, (na de geheel mislukte proeve van 1791) nog nieuw, en moet door de ondervinding nog worden bevestigd; maar wij twijfelen, of het minder met praktisch gezond verstand dan met levendige verbeelding uitgeruste Fransche Volk wel immer de hoogte bereiken zal, tot welke de Engelsche Natie, in weerwil der opgenoemde gebreken, toch waarlijk is opgeklommen. Nogtans heeft, sedert het afdrukken van het onderhavige werkje, (in 1827) een treffend voorbeeld getoond, dat de Franschen in de staatkundige opvoeding verder gekomen zijn, dan men te voren vermoedde. Het is de val van het Jezuitsche Driemanschap, dat Frankrijk verdrukte, alleen door de kracht van den Volkswil, die zich, ten spijt aller ministeriéle belemmeringen, en eener voor de Aristocratie gunstige wet der verkiezingen, op de wettigste wijze in de verkiezingen der Kamer van Afgevaardigden heeft geopenbaard. Wanneer de liberale partij hiervan geen misbruik maakt; wanneer zij niet, door vermenigvuldigde afzettingen, zelve tot de tirannij vervalt, welke zij afkeurt, dan kan men zeggen, dat Frankrijk reeds een goed eind wegs op het constitutionéle pad begint te vorderen.
De vertaling van het werk is geschied onder het oog van den Hoogleeraar tijdeman, die daarbij ook eenige aanteekeningen - als wenken voor onze landgenooten bij het gebruik van dit boek - heeft gevoegd. Wij kunnen niet zeggen, ons overal daarmede te vereenigen. De Professor wil ons Engeland ten voorbeelde stellen. In vele opzigten gaat dit wel, maar in andere weder volstrekt niet. Indien b.v. de keus der Asgevaardigden tot de Staten Generaal, in plaats van langs zoo vele trappen, gelijk tegenwoordig, onmiddellijk door Kiezers moest geschieden, zouden wij, Hollanders, in plaats der mannen, die ons thans zoo waardiglijk vertegen-
{==137==} {>>pagina-aanduiding<<}
woordigen, al zeer ligt kans hebben, om mannen van den 22 Januarij (jammerlijker gedachtenis!) te bekomen. Of het gezegde van den Schrijver, door den Professor als motto gesteld, ook wel zoo waar is: ‘De taal van het Despotismus is: bemoei u met hetgeen u raakt! - die der Vrijheid is: bemoei u met hetgeen u niet raakt!’ dit zouden wij ook niet durven beweren. Immers de vrijman zal zich toch wel niet met de huifelijke zaken zijner buren of andere lieden moeten inlaten; dit zou de bemoeiachtigheid der vrijheid toch wat ver gedreven zijn. Dus met de algemeene zaken, of ten minste wat daarmede in verband staat, met zaken van Bestuur of weldadige Inrigtingen. Maar raken ons dan het Vaderland en de Menschheid misschien niet? Deze spreuk is dus weder eene dier schitterende Fransche antithesen, die, op de keper beschouwd, valsch worden bevonden. De spreuk, in hare volle uitgestrektheid genomen, zou de lastigste bemoeiallen, nieuwsgierigen en misschien kwaadstokers vormen. De Professor maakt een nootje onder zijne voorrede, waarin hij zegt: ‘Ik ondervind dagelijks meer, dat vele geachte en achtingwaardige lieden, en die gehouden worden, en
zelve wanen, liberale constitutionéle denkwijze te koesteren, het onderscheid tusschen burgerlijke en staatkundige vrijheid niet eens verstaan, of althans miskennen en minachten, en in eene voormalige Amsterdamsche, Bernsche, Venetiaansche vrijheid volkomen zouden berusten. Welk denkbeeld kunnen dezulken zich maken van burgerzin?’ - Hoe is het mogelijk, dat een Hollander onze voormalige Amsterdamsche Regering met den Raad van Tienen en de Staats-Inquisitie van Venetië kan gelijk stellen! Wij weten wel, dat iemand van vreemden oorsprong, wiens voorvaderen nergens zulk een goed onthaal genoten en zoo vele burgerlijke en godsdienstige vrijheden smaakten, als juist te Amsterdam, zich, tot dankbaarheid daarvoor, er een feest van gemaakt heeft, om, in de algemeen gelezene taal, ons voormalig Bestuur, onder het Gemeenebest, vooral te Amsterdam, als de ergste tirannij, als de uitoefening van niets dan willekeur uit te krijten, en ons aan de verguizing van Europa bloot te stellen. Wij weten wel, dat ons oude Gemeenebest en deszelfs Regering thans ten doel staat aan de beschimping van bewonderaars van het vreemde, die buiten Engeland of Frankrijk geen heil vinden. Maar wij weten ook, dat deze zucht voor het vreemde ons juist onze Nationaliteit heeft doen verlie-
{==138==} {>>pagina-aanduiding<<}
zen, waaraan gewis de oude Aristocratie, als zoodanig, geene schuld heeft. Het was onder deze Aristocratie, dat zich, ook uit de laagste standen, talenten en Geniën ontwikkelden, waarop Europa nog met eerbied nederziet, en dat de ruiters, trompen en evertsens, zoo goed als de rodneys en
nelsons van het vergode Engeland, den schepter des Oceaans zwaaiden; dat een de witt en heinsius, zoo goed als chatham en pitt, over het lot van Europa beschikten. Wij weten, dat, onder die gehate Aristocratie, Amsterdam de eerste koopstad der wereld, het middelpunt harer schatten, de schuilplaats der verdrukten uit alle gezindheden, het model eener voorbeeldige regtspleging en tevens der godsdienstige verdraagzaamheid werd, hetwelk descartes roemde om de volmaakte vrijheid en veiligheid, die er heerschten voor iederen burger. Was dit tirannij? of was de Amsterdammer onder de Republiek misschien ongelukkig, omdat hij geene onstuimige Kiesvergaderingen kon bijwonen, of door zijne uitgebreide handelsbetrekkingen geen' tijd had, om zich, naar de leer der Vrijheid, met eens anders zaken te bemoeijen? of was het zulk een groot ongeluk. dat nu en dan een roervink, die rust, orde en welvaart zou hebben in de waagschaal gesteld, een consilium abeundi verkreeg? Elk deed toen het zijne, was eerlijk en vlijtig, en liet aan burgervaders, gelijk de hoofden, de bickers, de witsens, de temmincks en andere mannen, uitstekende door opvoeding, bekwaamheid en kunde, gerust het beleid van stedelijke zaken over, die dan ook met voorbeeldige wijsheid bestuurd werden. Men vergelijke Amsterdam in dien tijd met het Amsterdam ten tijde der Grondvergaderingen, toen eenige burgers, die zich bemoeiden met hetgeen hun niet raakte, de Regenten tot in hunne Vergaderzaal kwamen bestoken, en naar hunnen wil dwingen; toen handel, scheepvaart, en krediet der wisselbank, met rasse schreden, ten ondergang
snelden! Waarlijk, zoo het Amsterdam van 1829 niet nog een overschot bewaard had van het aristocratische Amsterdam der Republiek, hetwelk de Professor zoo ruimschoots met Venetië's Staats-Inquisitie vergelijkt, het zou bijna zoo arm zijn als het democratische Frankrijk, met alle zijne Grond- en Kiesvergaderingen en Clubs, en ongevraagde bemoeijing met hetgeen de Franschen niet raakte, vóór de komst van napoleon! In Engeland is dit het geval niet; maar het is even zoo verkeerd, om

{==139==} {>>pagina-aanduiding<<}
overal Engeland, waar toch zeden, gewoonten, denk- en leefwijze veel van de onze verschillen, tot een obligaat model te stellen, als het in 1798 was, om nergens heil te vinden, dan in twee Kamers en vijf Directeurs door de geheele wereld heen.
Nog een enkel staaltje ten besluite, om te doen zien, hoe de Heer Baron van stael, die natuurlijk door de Engelsche Grooten der Oppositiepartij zeer gefêteerd is, en niets dan lief en goed van Engelschen genoten heeft, met éénen pennetrek alle de Engelschen tot aristidessen verheft (bl. 152): ‘De gedragingen tusschen menschen en menschen zijn in Engeland vaak ruw, maar toch doorgaans regtmatig, en het gevoel voor regt en billijkheid is aan alle volksklassen en denkwijzen gemeen. Het is de aangeborene hoedanigheid; het is, om dus te spreken, het instinct van elk' Engelschman.’ Daar weten wij van te spreken! Videatur (om nu niet eens van oude gevallen en van 1780 te gewagen) het jaar 1795, 1802, en zoo vele rooverijen, op onze koopvaardijschepen, zonder oorlogsverklaring, gepleegd! - De Hemel behoede ons, om weder tot den dwazen haat van alwat Engelsch was, die onze Natie na 1780 bezielde, te vervallen; maar even dwaas zou het zijn, dat Nederlanders alwat Engelsch is onbepaald navolgden, en daardoor, met wegwerping onzer oude herinneringen, den weinigen Hollandschen burgerzin, die ons nog overig is, tegen eene dwaze Anglomanie gingen verruilen.

Verhandeling over de Verantwoordelijkheid der Ministers, volgens het Nederlandsche Staatsregt. Te 's Gravenhage, bij A. van Hoogstraten, Jun. 1828. In gr. 8vo. 36 Bl. f :-50.

Er is niet ligt een onderwerp te vinden, hetwelk, in deze dagen, tot meer uiteenloopende beschouwingen heeft aanleiding gegeven, dan het vraagstuk, betrekkelijk de Verantwoordelijkheid der Ministers. De een heeft deze Ambtenaren aan eene tweeledige verantwoordelijkheid willen onderwerpen, en hun rekenschap en verslag hunner ambtsverrigtingen afgevorderd, niet slechts aan den Koning, hunnen Heer, Meester en Lastgever (mandans), maar ook bovendien aan de geheele Natie, van welke zij echter noch de dienaren, noch de gemagtigden (mandatarii) zijn. Een ander heeft hen niet al-
{==140==} {>>pagina-aanduiding<<}
leen van de verantwoordelijkheid aan de Natie, maar ook volstrekt van alle rekenschap hoegenaamd willen ontslagen achten. De eersten, door meer te eischen, dan rede, staatswet en billijkheid medebrengen, hebben een stelsel in het midden gebragt, dat alleen uit overdrevenheid geboren, door hoog opgewondene partijzucht verdedigd, en door verblinden ijver aangeprezen kan worden; de laatsten, door te veel te willen bewijzen, hebben niets bewezen, maar door hunne averegtsche verdediging de verkeerdheid hunner geheime bedoelingen, en door het weinig zamenhangende hunner redeneringen hunne onkunde en onbedrevenheid allerduidelijkst aan den dag gelegd. Zij, die de Ministers ook aan de Natie verantwoordelijk willen maken, prediken eene leer, welke noch door de letter, noch door den geest der Grondwet gestaafd wordt. Bij alle verantwoordelijkheid zal toch wel altijd de eerste vraag zijn en blijven: wat staat er geschreven in den lastbrief? en zulks om de eenvoudige reden, dat elke verantwoordelijkheid tot poenale clausulen leidt, en deze, volgens de eenstemmige leer van alle oudere en nieuwere Regtsgeleerden, uitdrukkelijk in de wet moeten vermeld staan, en nimmer, door eene, het zij declarative, het zij extensive interpretatie, bij gevolgtrekking
daaruit mogen afgeleid, of, zoo als onlangs iemand niet ongepast zeide, uit onze Grondwet kunnen gedestilleerd worden. Inderdaad, het is zoo; en het valt dikmaals moeijelijk te begrijpen, hoe mannen, van wier bedrevenheid in het staats- en burgerlijk regt vele bewijzen voorhanden zijn, eene zoo hoogst ongerijmde stelling kunnen voorstaan. De vraag toch is hier niet, of het nuttig en wenschelijk zoude zijn, wanneer er eene verantwoordelijkheid der Ministers, ook aan de Natie, in de Grondwet voorgeschreven stond; die vraag zou te pas komen, wanneer de Grondwet nog eerst moest gemaakt worden. Maar men zou welligt van de Zuidelijke en Noordelijke Heeren, die in 1814 en 1815 aan de vervaardiging en wijziging onzer Grondwet mede werkzaam geweest zijn, en inzonderheid van dezulken onder hen, die nu deze soort van verantwoordelijkheid zoo dikwerf inroepen, mogen wenschen te vernemen, waarom zij destijds niet geijverd en gezorgd hebben, dat dezelve in de Grondwet even uitdrukkelijk en duidelijk vermeld werd, als bij voorbeeld het zoo heilzame, en, in weerwil der tegenkanting van sommigen, wien de duisternis liever is dan het licht, nogtans aangenomen voorschrift, dat alle civile vonnissen moeten gemotiveerd

{==141==} {>>pagina-aanduiding<<}
zijn. Wij kennen hen bij name, die tegen dat motivéren geworsteld, en gestreden hebben voor den eeuwigen nacht in de tempels der Regtsgodin, tamquam pro aris et focis; maar, opzigtelijk de thans zoo veel besprokene verantwoordelijkheid der Ministers aan de Natie, is, zoo wij te dezen wèl onderrigt zijn, niet eens een voorstel gedaan. Neen, de Ministers zijn, bij de Grondwet, alleen verantwoordelijk gesteld aan den Koning, hunnen Heer, Meester en Lastgever, en alle verdere of meerdere verantwoordelijkheid is inconstitutioneel, en, indien de Grondwet, zoo als 't behoort, de eenige toetssteen is en blijft, geheel hersenschimmig. Dit lijdt geenen redelijken twijfel. Maar, gelijk wij van deze waarheid innig overtuigd zijn, even zeer verwijderd en afkeerig zijn wij van het denkbeeld, dat de Ministers geheel en al zouden vrij zijn van elke verantwoordelijkheid. Dit, evenwel, is de slotsom der redenering van die genen, in wier geschriften de Ministeriéle verantwoordelijkheid in het algemeen, en zonder onderscheid of beperking, verworpen wordt; en tot dit resultaat leiden noodwendig alle die apologetische Verhandelingen, in welke de staat des geschils, de status quoestionis, onvolledig en onduidelijk omschreven is, of die de niet-verantwoordelijkheid der Ministers aan de Natie met verkeerde wapenen trachten te verdedigen. Beide deze gebreken nu worden, naar het inzien van Recensent, gevonden in het voor hem liggend werkje. De Auteur zegt, ‘dat zijne Verhandeling het gewigtig vraagstuk ten onderwerp heeft, of en in hoe verre de Ministers, of hoofden der Departementen van algemeen bestuur, voor de daden der Regering verantwoordelijk zijn.’ Maar wie ziet niet, dat deze omschrijving van het vraagstuk allezins onvolledig is? Immers zal, aan den eenen kant, wel niet ligt een
wijs mensch beweren, dat de Ministers aan niemand en in geen geval verantwoordelijk zijn; en, aan den anderen kant, hebben ook zelfs de voorstanders der Ministeriéle verantwoordelijkheid nooit beweerd, dat de Ministers collective voor de daden der Regering, als eener persona moralis, verantwoording schuldig zijn. Alleenlijk zeggen zij, dat de Ministers, ieder voor de wetten, die tot zijn Departement behooren, en met welker voordragt of uitvoering hij belast is, niet slechts aan den Koning, maar ook aan de Natie, rekenschap en verantwoording schuldig zijn. Zij zeggen, bij voorbeeld, dat, wanneer de Minister der Marine en Koloniën, als er in de vergadering der Staten-generaal onderwer-
{==142==} {>>pagina-aanduiding<<}
pen, tot zijn Departement behoorende, verhandeld worden, voorbedachtelijk afwezig blijft, hij, uit hoofde van dit onverschoonbaar pligtverzuim, niet slechts aan Z.M. den Koning, maar ook aan de Natie verantwoordelijk zoude zijn. Doch dit laatste is geheel denkbeeldig, en rust op geenerlei grondwettige bepaling hoegenaamd. Maar, de Koning heeft het vermogen, om elken tragen en ongereeden Minister weg te zenden. Dit is onbetwisbaar. Het is en blijft intusschen waarheid, dat het moeijelijkheid geeft in de beoordeeling van wetten, wanneer men dezelve niet als de voordragten van verantwoordelijke Ministers mag aanmerken, maar integendeel, zoo als de Schrijver der voor ons liggende Verhandeling op bladz. 14 schijnt te begeeren, dezelve als het onmiddellijk werk des Konings zal moeten beschouwen. Welnu, de geheele Natie kent en vereert den Koning als een' zeer verstandig- en helder-denkenden Vorst, en niemand in Nederland voedt den allerminsten twijfel omtrent 's Konings vaderlijke gezindheden jegens de Natie. Maar, wanneer er nu echter wetten voorgedragen worden, die, zoo als het Ontwerp van Strafwetboek, bij geen mensch van gezond verstand of
regtkennis aannemelijk bevonden zijn? Wanneer men een Wetboek op de Strafvordering ziet voordragen, waarin, om slechts iets bij te brengen, een beschuldigde, die, naar alle vormen der wet, reeds eenmaal te regt gestaan heeft, op nieuw, wegens eene en dezelfde zaak, na zijne vrijspraak, aan een strafproces zal kunnen onderworpen worden? In het thans nog viguérend Wetboek op de Criminele Instructie is uitdrukkelijk verboden, dat een beschuldigde, die eenmaal vrijgesproken is, anâermaal wegens hetzelfde feit zal kunnen te regt staan. Zoodat in dit Ontwerp de overbekende regel: non bis in idem, openbaar geschonden wordt. Wanneer Hunne Edel-Mogenden over zulke voorstellen moeten beraadslagen, dan valt het bijster moeijelijk, om dezelve, tegen eigen beter weten aan, voor het onmiddellijk werk te houden eens Konings, wiens wijsheid en goedheid a priori de overtuiging geven, dat Hoogstdezelve zulken onzin niet kan opgesteld hebben. De Heer de brouckere heeft, in de zitting der tweede Kamer van 21 Januarij, geklaagd, dat de Officieren bij de Regtbanken zich allerlei scheldwoorden tegen de aangeklaagden wegens deze soort van zaken hebben veroorloofd; zoo iets leest men althans in de Staatscourant van 24 Jan. 1829, No. 21. Doch, hoe het daarmede ook zij, de Schrijver van het onderhavige werkje, welks

{==143==} {>>pagina-aanduiding<<}
inhoud en strekking elders uitvoerig genoeg aangewezen zijn, om alhier geene herhaling te behoeven, kan zeer goede bedoelingen hebben gehad, welke door ons geenszins in twijfel worden getrokken, maar heeft, naar ons inzien, den staat des geschils niet juist bepaald of omschreven, en zijn stelsel met wapenen verdedigd, die, op het zachtst gesproken, ons zeer zwak zijn voorgekomen.





Hulde aan de nagedachtenis van Gerbrand Bakker, Hoogleeraar in de Geneeskunde te Groningen. Door J. Baart de la Faille, A.L.M. Phil. Med. et Art. Obst. Doctor, Lid enz. enz. Te Groningen, bij J. Oomkens. 1828. In gr. 8vo. 65 Bl. f :-75.

Proeve van Navolging. Te Leyden, bij H.W. Hazenberg. 1829. In gr. 8vo. 15 Bl. f :-25.

Wij hadden reeds de pen in de hand, om, in weerwil van eenige onder het lezen bij ons opgerezene herinneringen, aan deze Lijkrede op eenen zeer kundigen en verdienstelijken Geleerde eenen welverdienden lof te geven, toen ons het vlugschriftje, Proeve van Navolging getiteld, onder het oog kwam, dat, behalve eene menigte van toepasselijke, scherpe motto's, niets meer en niets minder bevat, dan een afdruk van verschillende langere en kortere brokstukken, te zamen omtrent vijf bladzijden uitmakende, welke, blijkens de tegenoverstelde plaatsen der Hulde van den Heer la faille, bijna woordelijk zijn overgenomen uit de Lofrede op h.a. schultens van den overledenen jac. kantelaar. Deze ongehoorde letterdieverij is des te onbeschaamder, daar slechts twee jaren geleden, in 1826, een nieuwe druk dezer Lofrede van kantelaar bij de Erven f. bohn te Haarlem is uitgekomen, in de Redevoeringen en Dichtstukken van dien verdienstelijken man, door zijnen vriend, den Hoogleeraar siegenbeek, uitgegeven. Het spijt ons waarlijk, niet slechts om des onderwerps, maar ook om des Heeren baart de la faille wil, dat dit Lid van verscheidene geleerde Genootschappen op zulk eenen ongelukkigen strooptogt is uitgegaan, waar hij zoo spoedig op heeter daad is betrapt geworden; want uit andere plaatsen zijner Rede schijnt het te blijken, dat hij zich met kantelaar's veren niet behoefde op te sieren. Doch de ongelijk-
{==144==} {>>pagina-aanduiding<<}
heid van stijl, die bijna overal merkbaar is, wekt onwillekeurig het vermoeden op, dat hij hier ook wel bij een' ander' kan zijn ter leen gegaan; ten minste wij verbeeldden ons nu, bij herlezing, hier en daar oude bekenden te ontmoeten, osschoon wij hen, zoo als dit dikwijls na langdurige scheiding plaats heeft, niet wisten te huis te
brengen. Het vaderlandsche spreekwoord: die eens steelt, blijft altijd een dief, vindt dan ook hier zijne toepassing.
Intusschen grieft ons deze ongelukkige ontdekking niet minder om den Hoogleeraar bakker. Deze hoogverdienstelijke Geleerde, die zoo onvermoeid werkzaam was, om de nieuwere ontdekkingen in zijn vak vruchten te doen dragen voor de wetenschap, en tevens zoo achtingwaardig was als mensch, had eenen oorspronkelijker Lofredenaar verdiend. Maar ook uit deze schets, schoon met aan anderen ontleende trekken vervaardigd, kan men genoeg opmaken, hoeveel in hem verloren werd; en, bij alle berisping voor zijnen Leerling, die hem op zulk eene ongelukkige wijze vereerde, zal er roem en lof genoeg voor den Meester overblijven.





Griekenland. Dichtstukjes van Wilhelm Müller, door J.W. Ijntema. Tweede of laatste Twaalftal. Te Amsterdam, bij G S. Leeneman van der Kroe en J.W. IJntema. 1829. In gr. 8vo. 16 Bl. f :-30.

Reeds bij de aankondiging van het vorige twaalftal hebben wij gezegd, dat in deze kleine stukjes van den te vroeg gestorvenen müller meer ware poëzij gevonden werd, dan in een aantal ellenlange gedichten, met welke wij over Nieuw-Griekenland en deszelfs Helden zijn overstroomd geworden; en deze tweede levering staaft onze vroegere bewering ten volle. Zelfs zij, die blijkbaar door den kwaadaardigsten vitlust gedreven werden, hebben, onwillens en onwetend, den grootsten lof over dezelve uitgesproken, door te zeggen, dat müller slechts Nieuw-Grieksche Volksliederen had vertaald of nagevolgd; eene onwaarheid, van welke zich ieder overtuigen kan, die slechts de verzamelingen van fauriel en anderen in handen neemt; maar tevens een bewijs, hoe diep müller in den geest van dit halfruwe, maar hoogdichterlijke Heldenvolk is ingedrongen. Nogmaals dank hebbe dus de Heer ijntema, dat hij onze Letterkunde met deze kleine, maar kostbare dichtpaarlen heest verrijkt. Zijne navolging moge,

{==145==} {>>pagina-aanduiding<<}
door de buitengewone getrouwheid, met welke hij niet slechts den geest, maar ook de wendingen en de dichtmaat van het oorspronkelijke overgebragt heeft, soms minder los daar henen vloeijen; op weinige uitzonderingen na, heeft hij de getrouwheid der vertolking met keurigheid en netheid van uitdrukking weten te vereenigen.




Tafereelen uit de Nederlandsche Geschiedenis, dichterlijk geschetst voor de Jeugd; door Petronella Moens. Met Platen. Te Haarlem, bij de Erven F. Bohn. 1827. In kl. 8vo. 156 Bl. f 1-30.

Met volle ruimte mogen wij dit boekje aanprijzen, als een allersiefst en allernuttigst geschenk aan jongelingen en meisjes van meer ontwikkelde vermogens. Ook volwassenen uit den middelstand, en allen, die smaak vinden in eenvoudige en zachtvloeijende dichttafereelen, zullen hetzelve met genoegen en niet zonder nut doorlezen. De jeugdige lezers, voor welke de achtingwaardige Dichteres meer bepaaldelijk schreef, hebben haar spaarzamer doen zijn, dan gewoonlijk, in die bloemrijke, overdragtelijke uitdrukkingen en telkens wederkeerende vergelijkingen, welke anders het kenmerkende van haren dichttrant uitmaken; en waarlijk, dit bundeltje bevalt ons juist daarom slechts te beter. De keuze der onderwerpen is zoo gepast mogelijk; en, schoon men verkeerd zoude doen, derzelver behandeling te willen vergelijken met de bearbeiding van die zelfde stoffen door onze eerste meesters in de poëzij, kunnen wij echter gerust betuigen, dat dezelve zich door eenvoudigheid, hartelijkheid en welaangebragte zedelijke toepassing onderscheidt. Moge dit lieve, nuttige boekje algemeen verspreid worden, en het zijne toebrengen, om de deugden en voortreffelijke hoedanigheden onzer voorvaderen te doen ontkiemen en opbloeijen in de harten der hedendaagsche jeugd!

Hebreeuwsche Vertellingen, verzameld en vertaald uit de Schriften der aloude Hebreeuwsche Wijzen; benevens eene Verhandeling, over de ongewijde Letterkunde der Hebreërs. Door Hijman Hurwitz.


{==146==} {>>pagina-aanduiding<<}


Ontbreekt u kennis, wat verkreegt gij dan? 
Verkreegt gij kennis, wat ontbreekt u dan? 
 
medrash. 

Uit het Engelsch, met Aanteekeningen. Te Groningen, bij W. van Boekeren. 1828. In gr. 8vo. XVI en 359 Bl. f 2-90.
De Schrijver van dit werk is een geleerd Israëliet, en in zijn Vaderland gunstig bekend; terwijl zijn beschaafde en verdraagzame toon, geheel dit werk door, ons achting voor hem moet inboezemen. In het Voorberigt (bl. III) geeft hurwitz te kennen, dat hij zijne verhalen, anekdoten, enz. verzameld heeft uit de geschriften der aloude Hebreers, die in de vijf eerste eeuwen na de verwoesting van Jeruzalem bloeiden, en bij de Geleerden bekend zijn onder de namen van den Talmud, de Medrashim, enz. Het is waar, reeds door sommige Joodsche Schrijvers zijn uit die werken uittreksels geleverd, maar in eene lage en bedorvene taal. Ook hebben eenige niet-Joodsche Schrijvers vertalingen gemaakt, maar met geen zuiver doel. De onderhavige verzameling is dus niet overbodig, van welke het hoofddoel en eindoogmerk zedelijk onderrigt is. ‘Om hetzelve echter zoo onderhoudend te maken als het (gelijk men hoopt, dat het bevonden zal worden) leerzaam is, zijn er sommige geestige gezegden en verhalen van eenigzins min deftigen aard bijgevoegd.’ De Heer hurwitz heeft zich, bij het vertalen, gehouden aan het bekende gezegde: Non verbum pro verbo necesse habui reddere, en dit was bij dit zijn werk hoognoodig. Dit geschrift behelst vertellingen, geestige gezegden, spreuken en spreekwoorden, allen der overdenking waardig, ook van zulken, die geene Joden zijn. Voor den opmerkzamen ligt hier meer wezenlijks te ontdekken, dan in de duizend-en-één stukken van den dag, die men doorvliegt, om ze te vergeten, dat bij sommige nog het beste is. Doch, behalve dat, stemmen wij den Vertaler toe, dat een geschrift als dit belangrijk is, als bijdrage tot regte waardering van de letterkunde en denkwijze des merkwaardigsten volks. En dit geschrift verdient te meerdere
belangstelling, hoe meer blijkt, dat toenemend licht zich over dat volk verspreidt, en van lieverlede zegepraalt over verjaarde voorootdeelen. Och waren zij allen Profeten! mogt hurwitz wel wenschen; doch dit is nog niet geheel en al dus gesteld. Doch wij hopen en wenschen, dat dit, ook om der Israëlieten wil, spoedig gebeure.

{==147==} {>>pagina-aanduiding<<}

In de Nederduitsche vertaling volgt, zoo als in het Engelsch voorafging, Verhandeling, over de nog bestaande voortbrengsels der Hebreeuwsche Wijzen, na het tijdperk der Makkabeën; en over het karakter en de verdiensten der aloude ongewijde Hebreeuwsche Letterkunde in het algemeen, bl. 183-261, gevolgd door Aanmerkingen van den Vertaler, bl. 262-359. De Heer hurwitz verklaart in die Verhandeling veel van de Rabbijnsche geleerdheid vernuftig, en verdedigt die wijsheid nu en dan, even als bossuet andere menschelijke overleveringen. Doch de Vertaler wijst dit dan ook voldoende aan. Wij verheugen ons over de verschijning van dit werk in onze taal, en zullen dit nog meer doen, indien het in die handen komt, voor welke het door hurwitz in de eerste plaats bestemd is. Maar, zullen Israeliëten dit werk aannemen, met die Christelijke aanteekeningen? Non eredo.

Merkwaardigheden uit het Leven van beroemde Fransche Letterkundigen. Naar het Fransch van J.N. Bouilly. Volgens den vijfden Druk. II Deelen. Met Platen. Te Leeuwarden, bij G.T.N. Suringar. In kl. 8vo. Te zamen VIII en 409 Bl. f 3-60.

Onder dezen titel ontvangt de Nederlandsche lezer de vertaling van Les Encouragemens de la Jeunesse van den ook in ons vaderland gunstig bekenden bouilly. ‘De menschkundige schrijver had met derzelver bearbeiding en uitgave het oogmerk, om jonge lieden in de loopbaan der kunsten en wetenschappen aan te moedigen, en hun de streelende genoegens, aan derzelver beoefening verbonden, en rijkelijk opwegende tegen de moeijelijkheden, daarmede gepaard gaande, te doen gevoelen. Tot dat einde schreef hij deze belangrijke bijzonderheden uit het leven dier vermaarde letterkundigen in Frankrijk, wier verdiensten ook onder ons beroemd zijn.’ Tot dusverre het voorberigt, in hetwelk de vertaler verder goede redenen geeft voor het veranderen van den oorspronkelijken titel. Niettegenstaande het dus alleen Fransche letterkundigen zijn, uit wier leven ons deze merkwaardigheden worden medegedeeld, maakt het bevallige van den stijl, het belangrijke der hier voorkomende bijzonderheden, derzelver gepastheid tot bereiking van het voorgestelde oogmerk, dit werkje tot een nuttig geschenk, ook voor onze

{==148==} {>>pagina-aanduiding<<}
jeugd. Naar ons oordeel, is het den vertaler zeer wel gelukt, den geest van zijnen autheur zoo wel, als deszelfs stijl, te bewaren in de overzetting. Wij bevelen dus dit werkje niet alleen aan jonge lieden, maar durven met den Nederlandschen uitgever verzekeren, dat deszelfs lezing aan allen, die gaarne iets lezen, hetwelk voedsel verschast aan verstand en hart, nuttige en aangename uren zal bezorgen.

Quintijn Messijs, of de Smid in een' Schilder herschapen. Een oud-Nederlandsch Tafereel. Door Carolina Pichler. Uit het Hoogduitsch. Te Nijmegen, bij J.F. Thieme. 1828. In gr. 8vo. VIII en 127 Bl. f 1-50.

Dit Verhaal vindt men ook in de Galerij van menschelijke lotgevallen, in twee deelen te Amsterdam uitgekomen, bij h. frijlink. De Schrijfster is ook bij onzen landaard met roem bekend. Een Nederlandsch Tafereel, hoezeer dan ook met Duitsch penseel geschilderd, lokt zeer zeker uit, daar ook geschiedkundige waarheid gedeeltelijk ten grondslag ligt. Waar de Schrijfster van de geschiedkundige waarheid afwijkt, wijst de bekwame ten hoet, in het Voorberigt, aan. ‘Quintijn messijs, wiens regte naam was quinten matsijs of matsiis, gelijk hij zich zelf ook teekende, heeft werkelijk in het laatst der 15de en in het begin der 16de eeuw geleefd. - Hij schijnt ook eerst smid te zijn geweest. - Wat voorts de bijzonderheid betreft, dat hij met de dochter van zekeren vermaarden schilder de vrind zoude gehuwd geweest zijn: hieromtrent is het mij voorgekomen, dat de Schrijfster te veel dichterlijke vrijheid gebruikt heeft.’ De tijdrekening is hier in den weg. Frans de vriend, gemeenlijk frans floris, de eenige schilder, die door de Schrijfster kan bedoeld zijn, is ten jare 1570, in den ouderdom van 50 jaren, overleden, 41 jaren na den dood van onzen man, die in 1529 gestorven is. Doch onze lezers, die hier geene les in de Geschiedkunde zoeken, kunnen deze fout wel over het hoofd zien. Zulke halfslachtige werken mogen dus al eenige gegronde tegenspraak vinden, dit verhaal zal desniettegenstaande wel bevallen. Een smid wordt om een meisje een uitmuntend schilder. Dit verhaalt c. pichler. De lezers, vooral de lezeressen, zullen nu wel de toepassing van zelve maken. Op het graf van den man is geplaatst een Hexameter. Wij zullen er hier een Pentameter bijvoegen. Het eerste handelt de Schrijfster af. Of het laatste waarheid behelst, moeten alle
belanghebbenden afwachten. Ziet hier beide:

Connubialis amor de Mulcibre fecit Apellem: 
Omnia jam vincit connubialis amor. 

Deze regels zal men ligtelijk, ook zonder vertaling, verstaan.

Boekbesch. bl. 110, reg. 8 v.o., staat Caturacta, lees Cataracta.






{==149==} {>>pagina-aanduiding<<}

Boekbeschouwing.

De Mensch beschouwd in zijnen aanleg als een denkend, zedelijk, en daarbij gevoelig wezen: ter ontwikkeling der grondbeginsden van alle voor hem mogelijke kennis, in verband met zijne ware bestemming. Door J.J. le Roy, Predikant te Oude Tonge. Te Delft, bij de Wed. J. Allart. 1827. In gr. 8vo. XIV, 322 Bl. f 3-:

Bescheidene Bedenkingen, briefswijze voorgedragen aan den Hoogleeraar Mr. J. Kinker, wegens eene, in zijne Brieven over het Natuurregt, voorgeslagene nadere wijziging der Critische Wijsbegeerte. Door J.J. le Roy, Predikant te Oude Tonge. Te Delft, bij de Wed. J. Allart. 1827. In gr. 8vo. VIII, 91 Bl. f 1-:

De Heer le roy komt ons voor als een overblijfsel uit vroegeren tijd. In onze jeugd was gansch Duitschland in Kantianen en ouderwetscher wijsgeeren verdeeld. Op onzen grond, daarentegen, bestond, als 't ware, blootelijk eene volkplanting van aanhangers des grooten mans, die echter met allen bedenkelijken ijver werkzaam was, om zich uit te breiden. Later ging het kant omtrent als alexander den grooten: een goed deel der (Duitsch lezende) wereld verwonnen hebbende, zag hij hetzelve, zelfs nog bij zijn leven, in verscheidene heerschappijen verdeeld. Hier te lande bleven de meeste beoefenaars eclectici; zij maakten gebruik van hetgeen hun bij kant waar en goed scheen, en, van tijd tot tijd bekend geworden met hetgeen anderen op zijnen grond hadden gebouwd, zullen, vertrouwen wij, althans de Hoogleeraars aan onze Akademiën niet hebben nagelaten, ook van dezen het best mogelijk gebruik te

{==150==} {>>pagina-aanduiding<<}
maken. De groote voorstander onder ons, paulus van hemert, is de ruste ingegaan, na reeds een' langen tijd, gelijk wij vermeenen, slechts der praktische wijsgeerte, onder anderen als Secretaris van de Maatschappij van Weldadigheid, bijzonder geofferd te hebben. Kinker, naar het voorstel van zeker geleerd man, de magister equitum, of Generaal-Luitenant dezes Dictators, ontrolt wel nog somtijds de vaan der Kritiek; maar zoo, dat men twijfelen mag, of hij mede wel geheel getrouw aan den grooten veroveraar en zijne beginselen blees. Hetzelfde mag men misschien van een ander voortreffelijk Hoogleeraar zeggen. Maar onze Schrijver, de Leeraar van Oude Tonge, is een even ijverige als regtzinnige Kantiaan, althans voor zoo verre hij hem wèl verstaat; waaromtrent wij, in de beoordeeling van een vroeger werkje, op het daar opzettelijk behandelde punt toonden te twijfelen (*). En zoo getrouw hij is aan 's mans beginselen, zoo werkzaam betoont hij zich, in de uitgave van verschillende geschriften, om dezelve uit te breiden.
Verre zij het van ons, dit te veroordeelen, of er ketterij in te vinden. Gelijk wij de eigenlijke wijsgeerte van kant belangrijk voor het rijk der waarheid, met name ook voor het Christendom, houden, zoo kennen wij den Heer leroy niet alleen voor een ijverig aanhanger van het Evangelie, maar zelfs, uit deze en gene stukjes, voor een ouderwetscher Godgeleerde, dan men in onzen tijd bij zoo diepen denker ligtelijk zou zoeken. Wij betwisten hem ook geene bekendheid, ja gemeenzaamheid, met de bedoelde Filozosie, noch bekwaamheid, om zich daarover op eene gepaste wijze uit te drukken. Ons voor het oogenblik bij het eerst aangekondigde werk bepalende, waarin de Schrijver een zeker geheel levert, dat, in zijnen eigen' vorm en trant, den voornamen inhoud der leere van den Koningsberger moet bevatten, zoo betuigen wij, hetzelve, over het geheel, met genoegen te hebben gelezen. Een paar aanmerkingen moeten wij echter hierbij maken.

{==151==} {>>pagina-aanduiding<<}

De eerste is, dat, naar ons oordeel en ondervinding, hij, die de Kritische wijsgeerte wil leeren kennen en verstaan, best doet, de werken van kant zelven ter hand te slaan. Steller dezes begon met de bekende Beginselen, door van hemert overgebragt, en was op het punt, om aan behoorlijken voortgang in dit vak van kennis te vertwijfelen, toen hij, de Kritiek der reinen Vernunft zelf raadplegende, veel meerder licht zag verspreid. Dit ligt, dunkt ons, in den aard der zaak. Met den uitvinder der nieuwe verklaring van zijn eigen standpunt uitgaande, om hem voet voor voet te volgen, elke rijzende zwarigheid met hem te vernemen en op zijne wijze te zien wegruimen, zal men natuurlijk veel minder eenigen sprong ontwaren, dan onder het geleide van hem, die, zelf reeds geheel onderwezen, en met andere onderwezenen gemeenzaam geworden, ligt te veel vooronderstelt; om niet te spreken van zijn minder helder inzigt op alle punten en zijne waarschijnlijk mindere scherpzinnigheid. Wij gelooven daarom ook, dat de Heer le roy, indien zoo iets dan waarlijk noodig was, beter had gedaan, zijn eerste ontwerp te volgen, de Kritiek zelve te vertalen, en, zoo het zijn kon, in aanteekeningen, of op soortgelijke wijze, op te helderen; waartoe hem, buiten eigene inzigten, het een en ander van vroegere toelichters, met name van kinker, kon te stade komen.
Onze tweede aanmerking is, dat het duistere, hier zoo wel als bij kant door ons aangetroffen, van tweederlei aard is. Het eene bestaat in de moeijelijkheid der bevatting, wat de wijsgeer eigenlijk zeggen wil; het andere, in het gevoelen der juistheid en klem van de gegevene betoogen. Het eerste kwam Recensent, zoo hij meende, door oplettendheid en vergelijking doorgaans te boven; maar ten aanzien van het laatste was hij niet altijd zoo gelukkig. Dan, het verschaft hem eenigen troost voor zijne eigene vatbaarheid, dat hij juist die stellingen, in het vervolg, door bevoegde mannen hoorde betwisten. Zoo leerde garve hem reeds, dat de verdeeling

{==152==} {>>pagina-aanduiding<<}
der Rede in eene theoretische en praktische in den aard der zaak niet volstrekt gegrond is. Zoo erkent kinker, volgens het tweede hier behandelde werkje, dat wij aan de vrijheid, die wij alleen als noumenon, maar als verschijnsel in de rij der dingen niet bezitten, inderdaad niets hebben. Zoo wezen andere weêr andere zwakke plaatsen in het gebouw aan, die hen menigmaal noopten, het gansche gesticht omverre te halen; gelijk wij, hadden we borger's geschiedenis van het Mysticismus op het oogenblik bij de hand, ligt met vele zoude kunnen aantoonen. Zoodat wij erkennen moeten, ook nog na de lezing van leroy, in menig opzigt onzeker en onovertuigd omtrent de juistheid van al het gestelde te zijn gebleven.
Over No. 2, de brieven aan den Hoogleeraar, reeds zoo dikwijls genoemd, kunnen wij inzonderheid kort zijn. Zij blijken een gevolg te zijn van 's mans Brieven over het Natuurregt, waartoe wederom een geschrift van bilderdijk, over ditzelfde onderwerp, aanleiding had gegeven. Wij weten niet, dat een van beide in dit Tijdschrift is beoordeeld, hetzij dat er geen exemplaar was ingezonden, of dat men zich met deze hooge en moeijelijke stukken, tusschen twee zoo groote geesten betwist, liever niet wilde inlaten. Recensent bezit echter het laatste werk, en was dus in de gelegenheid, hetzelve met de Bedenkingen van le roy te vergelijken. Wat zal hij er van zeggen? Een tijdlang komt hem de redenering van den Luikschen Hoogleeraar (wiens scherpzinnigheid hij uitermate hoog waardeert) zoo helder, zoo klemmend, ja wegslepend voor, dat hij het een waarachtig genot acht, door hem als in eene hoogere wereld van denkbeelden te worden ingevoerd. Maar dan doen er zich toch ook weêr stukken voor, op welke eene dikke schemering rust; zoodat hij bijna niet weet, wat hij ziet, veel min zijne oogen regt durft vertrouwen. Het onderwerp des verschils behoort tot dit min zekere. Gelijk wij vroeger aanduidden, kinker houdt zich niet bepaald aan de leer van kant; hij beweert hier de noodzake-
{==153==} {>>pagina-aanduiding<<}
lijkheid, om 's mans stelsel, in het praktische, door ontwikkeling verder uit te breiden. Doch niet alleen dit denkbeeld, ook de gansche voordragt der zedelijke wijsgeerte, zoo als die hier voorkomt, schijnt le roy anti-Kantiaansch. En, strikt genomen, schijnt hij ons hierin regt te hebben. Ook zouden wij, met hem, vreezen, dat kinker's filozosie ligt tot schadelijke uitkomsten voor het zaligmakend geloof zou kunnen voeren.
Op andere punten, echter, schijnt ons het verschil van minder belang. Of wij, b.v., de wet der praktische Rede, die ons onvoorwaardelijk gebiedt op zekere wijze te handelen, en dus ons vermogen daartoe vooronderstelt, een onmiddellijk gegeven der zelfbewustheid, als 't ware een inwendig gevoel noemen, dan of wij dezen naam aan dat vermogen, der vrijheid, zelf geven, komt ons voor weinig verschil te maken. Wat intusschen de boven aangevoerde bevatting dier vrijheid betreft, als voor ons, in deze wereld der verschijnselen, al of niet van waarde, wij erkennen, dat le roy's voorstel dezer zaak ons vrij wel voldoet, maar dat kant's eigene taal inderdaad dat begrip bij ons achterliet, waarvan kinker hier bekentenis doet.
Ook zijn wij wel eens met kinker van hetzelfde gevoelen. Wanneer hij, b.v., de zedelijkheid onzer daden in eene zekere algemeene doelmatigheid zoekt, dan gelooven wij, dat hij juister, en zelfs meer in den geest van kant, denkt, dan wanneer men den kategorischen imperatief, het bevel onzer Rede, voor een bloot ondoorgrondelijk iets, eene soort van redematig instinct, houdt.
Wij besluiten, met de bezitters en lezers des boeks van kinker ook dit werkje aan te prijzen. Even als wij daarvan zeiden, betuigen wij ook hier somtijds vele helderheid en goede redenering gevonden te hebben.
Hoe gelukkig is het intusschen, dat men ten aanzien van deze geestelijke wetenschap, even als van aardsche goederen, kan zeggen: De mensch heeft maar luttel noodig!





{==154==} {>>pagina-aanduiding<<}

Toespraak aan Christenen van alle Geloofsbelijdenissen, na mijnen overgang uit de Roomsche tot de Euangelische Kerk, van Jozef Fell, voorheen Pastoor te Bamberg, vervolgens Cooperator aan de Leonardskerk, Inspector der Selecten-Jongensschool, en Leeraar in de Godsdienst bij de vier bovenste klassen aan het Gymnasium der vrije stad Frankfort aan den Mein. Uit het Hoogduitsch vertaald, door J.C.A. Sander. Te Arnhem, bij C.A. Thieme. 1828. In gr. 8vo. VIII, 212 Bl. f 2-:

Een niet onbelangrijk boek, dat wel geene onbekende dingen aan het licht brengt, maar toch strekken kan, om denkende lezers te bevestigen in de overtuiging, dat de geest, die van Rome uitgaat, zichzelven steeds gelijk blijft. Liefdelooze beoordeeling schijnt aanleiding tot het schrijven van den Heer fell gegeven te hebben. In de I leiding vermeldt hij kortelijk de uitwerkselen van zijnen overgang uit de Roomsche kerkgemeenschap. Voorts berigt hij, I. hoe hij tot het Protestantismus is gekomen. De Schrijver doet hier de volgende verklaring: ‘Juist door mijn beroep en mijnen stand was ik in de noodzakelijkheid, het Protestantismus te onderzoeken; en zoo heb ik ingezien, dat hetzelve, met regt of met onregt, al naar men het neemt, dien naam dragende, eigenlijk het Katholicismus is en zoo behoorde te heeten, of men moest het regt, waarom het niet zoo genoemd wordt, daarin gegrond vinden, dat hetzelve gaarne van deze benaming afziet, uit hoofde dat zij door het gewone bijvoegsel Roomsch verontreinigd en om deze reden geheel niet wenschelijk is.’ - Bij den aanvang zijner theologische studiën ontstond eerst twijfeling aangaande het kerkelijk stelsel, en dien ten gevolge aan het geheele Christendom, bl. 16. Twijfel wekte den lust tot onderzoek, en onderzoek leidde tot Protestantismus. Merkwaardig is hetgene de Heer fell van zijnen soms moeijelijken strijd

{==155==} {>>pagina-aanduiding<<}
vermeldt. Zoo was hij, zonder te willen, reeds gedeeltelijk, zoo als hij zelf bl. 27 het uitdrukt, protestantsch geworden, dewijl hij tegen zijne vroegere vooroordeelen sprak. Hij wil het Katholicismus liever Romanismus genoemd hebben, en wijst in Afd. II aan, hoe hij het zelve verlaten heeft. Ook hier komt menige lezenswaardige aanmerking voor, onder anderen over oorsprong en doel der Roomsche kerkplegtigheden. In III worden tegenbedenkingen beantwoord, en vooral over den ongehuwden staat gegronde aanmerkingen gemaakt. Afd. IV behelst opgave der gezindheden, waarmede hij het Romanismus verlaten heeft. Onder V vindt men wederlegging dier menschen, welke andere gezindheden bij den Schrijver vooronderstellen. VI behelst het berigt van eenige bijzonderheden, die bij den overgang uit het eene in het andere Kerkgenootschap plaats hadden. (Naar het oordeel van Recensent, minder belangrijk.) Het opschrift van VII is: Hoe staat het tegenwoordig met verstand en hart? ‘Even zoo als men - lezen wij hier onder anderen - in de ruime natuur zich ligchamelijk beter leert bewegen, dan in de kamer, en daarom in de eerstgenoemde de krachten eer zullen toenemen, dan in de laatste; zoo beweegt men zich meer en beter in dien grooten vorm des Christendoms (Protestantismus), dan beide in eenigen meer bepaalden vorm van christus' godsdienst zou mogelijk zijn; derhalve moet de geest van zulk eenen man, als wij voor ons hebben, na zijnen uitgang uit het Romanismus, sterker zijn, dan hij te voren was.’ In VIII deelt de Schrijver nog eenige aanmerkingen mede over den overgang van Priesters uit het eene Kerkgenootschap in het andere.
Op taal en stijl zou zeer vee aan te merken zijn. Vertaler verontschuldigt zich deswege in de Voorrede. Misschien had hier en daar de overzetting wel iets vloeijender kunnen zijn, en welligt ook duidelijker. Wat is b.v. bl. 189, de tegenwoordigheid in de voorledenheid? Zou bl. 91, reg. 12, 13, dulders wel het regte woord zijn? Voorts wordt het woord lieve te veel gebruikt; b.v. lieve Christenen, lieve menschen, lieve tegenpartijders,

{==156==} {>>pagina-aanduiding<<}
lieve vijanden, enz. Dit klinkt, in onze taal althans, niet goed. Over het geheel is de schrijfwijze van den Heer fell niet zeer duidelijk. De langgerekte volzinnen maken het lezen moeijelijk. Hier en daar stoot men op uitdrukkingen, die geen Schrijver, bij de behandeling van zoo belangrijke zaak, zich moest veroorloven, b.v. bl. 88: Zij zullen namelijk heel gaauw komen opzetten met den stelregel; bl. 116: Wij zullen hooren, wat deze paddengeest, enz.; bl. 143: Al hetgeen, wat onbehouwene koppen aan het verstand en hart van hen, die zich aan hunne leiding hebben overgegeven, hebben wijsgemaakt; voorts gewawel en dergelijke meer. Ook straalt er weleens zekere luimigheid door, welke hier niet past. Bovendien zou Recensent gaarne op eenige plaatsen minder scherpheid in den toon des Schrijvers gevonden hebben. Trouwens, de man gevoelde zelf, dat hij soms te sterk zich uitdrukte. Althans hij legt, bl. 117, den tegenspreker eene tegenwerping in den mond, dat in zijn geschrijf eene bijtigheid en zucht, om naar alle kanten uitvallen te doen, al te duidelijk doorstralen; en tot zijne verontschuldiging antwoordt hij ter zelfde plaatse, dat het systhema, hetwelk men verlaten heeft, tot verbittering brengt en zoodanig prikkelt, dat men hevigheid laat blijken, zelfs wanneer men het niet wil. Omstandigheden kunnen buiten twijfel veel invloeds hebben op iemands wijze van spreken en schrijven. Misschien zou de gewezen Pastoor beter gedaan hebben, met zijne toespraak nog een weinig te wachten, tot dat hij de heftigheid, die hem van het Pauselijk stelsel nog eigen was, wat meer had gematigd.

Godsdienstige Redevoeringen, door Sir Walter Scott. Uit het Engelsch. Te Rotterdam, bij L. Vermeer. 1828. In gr. 8vo. VIII en 56 Bl. f :-80.

Deze Redevoeringen, of Leerredenen, zijn merkwaardige voortbrengsels van den beroemden Romanschrijver. De

{==157==} {>>pagina-aanduiding<<}
aanleiding, welke de Schrijver had tot het opstellen van deze stukken, is even buitengemeen. Hij wilde, namelijk, een' jeugdigen vriend, die zijne godgeleerde studiën nog niet volbragt had, toonen, dat eene beredeneerde en praktikale redevoering over eenen bijzonderen tekst eene taak was, die gemakkelijker kon vervuld worden, dan zijn vriend, in zijne natuurlijke angstvalligheid, op dien tijd scheen te kunnen gelooven. De uitgaaf dezer Leerredenen werd verlangd door dien jongen vriend, en dezen hiertoe de vrijheid gegeven. ‘Daar gij echter van gevoelen schijnt te zijn, (bl. VII) dat de uitgave u veel voordeel zou kunnen aanbrengen, heb ik er verder ook niets tegen, en het zal mij verblijden te hooren, dat gij met dezelve uw oogmerk bereikt hebt.’
De eerste Leerrede behelst eene vergelijking tusschen de Christelijke en de Joodsche bedeeling, en heeft tot tekst matth. V:17. De tweede, en in ons oog verreweg de beste, handelt over de gelukzaligheid der Regtvaardigen, naar Psalm I.
Over het algemeen mag men van beide de stukken, inzonderheid van de tweede Redevoering, zeggen, dat er ook in ons vaderland wel preken van minder gehalte uitgesproken en gedrukt zijn. Dit is voorzeker eene gunstige getuigenis aangaande dit den Schrijver anders zoo vreemde werk. Wij deelen intusschen ook in zijne vrees, ‘dat zij, die deze bladen in hooge verwachting zullen openen, zich deerlijk te leur gesteld zullen vinden.’
Meer willen wij van deze Redevoeringen niet zeggen; maar wij wenschen, dat zij, die uit nieuwsgierigheid of uit Scottomanie (want ook iedere Romanschrijver heeft, even als de suikerperen, zijn' vasten tijd) deze Redevoeringen in handen nemen, wezenlijke stichting bij het lezen zullen hebben. ‘Niet zoo zeer,’ met deze woorden des Vertalers (bl. VIII) eindigen wij, ‘de eigendommelijke waarde van deze stukjes, als wel de lust, om onzen landgenooten den thans zoo zeer gezochten Schrijver ook van eene andere, meer ongewone zijde te doen kennen, was oorzaak, dat aan het aanzoek ter vertaling voldaan werd.’





{==158==} {>>pagina-aanduiding<<}

Onderzoek nopens de Gele Koorts. Eene, door de Hertoglijke Regering van Oldenburg in 1822 uitgeschrevene, en door de Geneeskundige Faculteit te Berlijn der bekrooning waardig gekeurde, Verhandeling. Naar het Hoogduitsch van C.C. Matthaei, gevolgd en medegedeeld door H.S. Hijmans, Doctor in de Wijsbegeerte, Genees- en Heelkunde, enz. en praktiserend Geneesheer te Rotterdam. Te Rotterdam, bij J. Hendriksen. 1828. In gr. 8vo. 466 Bl. f 5-:

Onder alle de voorwerpen, die gedurende eene lange reeks van jaren de gezette aandacht der Geneeskundigen hebben bezig gehouden, verdient voorzeker de eerste plaats die verschrikkelijke ziekte, welke wij onder de benaming van Gele Koorts hebben leeren kennen; eene ziekte, die, om haren snellen en onverwachten aanval, allerhevigsten voortgang, en meestal doodelijken afloop, voor geene andere tot hiertoe bekende, zoo in kwaadaardigheid als gevaarlijkheid, behoeft te wijken.
Veel werd hier en daar over deze ziekte te boek gesteld, en niet zelden door verdienstelijke Geneeskundigen, die in de gelegenheid waren, den aard, het belang en de toevallen derzelve van nabij gade te slaan; waardoor dan ook veel licht, zoo over de ziekte zelve, als omtrent hare meest doelmatige geneeswijze, is verspreid geworwen: doch het bleef altoos ten uiterste moeijelijk, uit hoofde van het zoo zeer uiteenloopen der verschillende gevoelens, zelfs van de beste Schrijvers, tot een vast resultaat, zoo wel ten aanzien der juiste bepaling van een geneesplan, als ook in 't bijzonder ten opzigte van het groote punt, de al- of niet-besmettelijkheid namelijk, te komen.
Wij mogen het alzoo als een geluk beschouwen, niet alleen voor de aan deze ziekte lijdenden, maar ook voor dezulken, wier betrekking het medebrengt, die ongelukkigen in het een of ander opzigt te moeten bijstaan,

{==159==} {>>pagina-aanduiding<<}
dat het der Hertoglijke Regering te Oldenburg heeft mogen gebeuren, op hare uitgeschrevene prijsstoffe een werk te ontvangen, als hetgeen thans voor ons ligt, en hetwelk door de Geneeskundige Faculteit te Berlijn waardig gekeurd is, boven zeventien andere Verhandelingen, met goud bekroond te worden.
Het oorspronkelijke werk is van meerdere uitgebreidheid, dan hetgeen aan het Nederlandsch publiek wordt aangeboden; hiervoor echter heeft de Vertaler wijze redenen gehad, waaromtrent wij, kortheidshalve, hemzelven zullen laten spreken: ‘Het werk bestaat oorspronkelijk uit twee deelen: het tweede deel bevat eene korte geschiedenis van al de tot hiertoe waargenomene Epidemiën en enkele uitbarstingen der Gele Koorts van het jaar 1494 - geenszins eene chronologische opsomming, maar eene opgave van het ontstaan, de verbreiding, den afloop en de bijzonderheden tot 1822. Ik hem gemeend, dat de bijvoeging van deze geschiedenis, benevens het aanhangsel, hetwelk de oorspronkelijke plaatsen, welke de Schrijver ter staving van zijne gevolgtrekkingen opgeeft, gemakkelijk konden weggelaten worden. Het eerste is voor den natuuronderzoeker en geleerden geneeskundigen navorscher zekerlijk van veel belang, echter minder voor den Geneesheer, welke slechts de op de ondervinding gevestigde stellingen, hoedanig den loop der besmettelijke Gele Koorts te stuiten, tracht te leeren kennen; het laatste bepaalt zich alleenlijk tot den prijsbeoordeelaar, om hem zijne wijze van onderzoek en beoordeeling gemakkelijker te maken. De litteratuur heb ik met het eerste deel vereenigd, en op iedere bladzijde de aldaar behoorende werken naauwkeurig opgegeven.’ - De litteratuur, waarvan de Vertaler hier gewaagt, is van die uitgestrektheid, dat men bezwaarlijk een tweede voorbeeld van zulk eene uitgebreide lectuur over hetzelfde onderwerp in denzelfden Schrijver zoude kunnen aanwijzen. De Auteur zegt hieromtrent in zijne inleiding, gedurende eenige jaren, in alle de landen, waarin de Gele Koorts tot nu toe geheerscht had, last gegeven te hebben, om op eene vol-
{==160==} {>>pagina-aanduiding<<}
ledige wijze de letterkunde daarvan te verzamelen, en alzoo zonder schroom te kunnen beweren, dat er nog nooit van zulk eene rijke, volledige en naauwkeurige boekverzameling over de Gele Koorts
is gebruik gemaakt geworden, als die, welke voor het onderhavige werk heeft gediend.
Moeten wij ons nu grootelijks verwonderen over de stalen vlijt van den hoogstverdienstelijken matthaei in het lezen van alle die geschriften, niet minder lof komt hem toe over de wijze, waarop hij van dit alles gebruik heeft gemaakt, om, met de meeste naauwkeurigheid en onpartijdigheid, de zoo zeer uiteenloopende gevoelens van zeer velen dier Schrijvers uiteen te zetten, te wikken en te wegen.
Wij zullen alsnu den lezer eenigzins nader met den inhoud van dit werk bekend maken.
In de eerste plaats handelt de Schrijver over het ontstaan der Gele Koorts, en de begunstigende omstandigheden, welke derzelver ontwikkeling bespoedigen. In 't algemeen behoort zij te huis in heete luchtstreken, en in plaatsen, die meer zee- dan landwaarts gelegen zijn; en men is zelfs zeer lang in het denkbeeld geweest, dat er eene warmte van 72 graden Fahrenheit vereischt werd, om de Gele Koorts te doen geboren worden. Latere ontdekkingen hebben echter overtuigend doen zien, dat bij eenen veel minderen graad van warmte die ziekte zich ontwikkelen, en in meer noordelijk gelegene landen dezelfde verwoestingen aanregten kan.
Omtrent het tweede punt van behandeling in dit werk, de geneeswijze namelijk, zal men dezelfde moeijelijkheid en schroomvalligheid ontwaren, die men genoegzaam bij alle onpartijdige en onbevooroordeelde Schrijvers over de Gele Koorts ontmoet. Wij vinden hier de twee, vooral in de laatste jaren door velen beproefde, geneeswijzen opgegeven en aan de ondervinding getoetst, die echter beide even min, als de tegenovergestelde, in staat geweest zijn, genoegzamen tegenstand tegen dien alvernielenden vijand te bieden.
De eerste dier aangewende geneeswijzen bestaat in het toedienen van kwikmiddelen, zelfs tot salivatie; doch,

{==161==} {>>pagina-aanduiding<<}
hoe hoog ook dit geneesplan door sommigen is opgehe meld, heeft echter de ondervinding het nut daarvan niet gestaafd, daar zelfs verscheidene voorbeelden voorhanden zijn, dat menschen, om andere redenen tot salivatie gebragt, door de Gele Koorts aangetast en weggesleept zijn geworden.
De andere geneeswijze rust op bloedontlastingen. Men meende de aanleiding daartoe te vinden in de opmerking, dat jonge en volbloedige menschen het meest door de ziekte worden aangevallen; doch de voorstanders dezer indicatie hebben zich ook in hunne verwachting te leur gesteld gezien. In de behandeling der Gele Koorts zal natuurlijk snelle hulp de beste zijn, en het geneesplan naar het bijzonder gestel des lijders moeten gevormd worden; terwijl intusschen versche lucht en reinheid twee onmisbare zaken zijn, om, zoo mogelijk, den voortgang der ziekte te stuiten.
De Schrijver gaat vervolgens over tot het beantwoorden der hoogstgewigtige vraag: Is de Gele Koorts al dan niet besmettelijk? en in het behandelen van dit punt met de meestmogelijke naauwkeurigheid en onpartijdigheid te werk. Na in de eerste plaats de argumenten derzulken te hebben opgegeven, die de niet-besmettelijkheid dezer verschrikkelijke ziekte voorstaan, laat hij de bewijzen volgen, die voor het tegendeel pleiten. De Heer matthaei heeft, zoo ver wij hebben kunnen nagaan, geene opgave verzuimd van eenig bewijs, hetwelk vóór of tegen de onderhavige zaak in de schriften over de Gele Koorts is bijgebragt geworden. Wij zagen daarom ook met des te meer genoegen de beslissende uitspraak van dezen onpartijdigen regter, dat de Gele Koorts besmettelijk is; en wij twijfelen geen oogenblik, of ieder, die dit boek zonder vooroordeel in handen neemt en met gezette aandacht leest, zal door de menigvuldige en veelal onwedersprekelijke bewijzen, die hier vóór de besmettelijkheid pleiten, met het gevoelen des Schrijvers ten volle instemmen.
Na dit gewigtig punt te hebben afgehandeld, wordt

{==162==} {>>pagina-aanduiding<<}
wijders dool den Auteur gevraagd: Is de Gele Koorts in de vrije Staten van Noord-Amerika en in het Zuiden van Europa geheel overeenkomstig met de Gele Koorts van de Keerkringslanden, en ontspringt zij uit dezelfde oorzaak? Ook dit punt wordt wederom met de meeste duidelijkheid en uitvoerigheid behandeld, en, na het aanvoeren van menigvuldige onwedersprekelijke bewijzen, de vraag toestemmend beantwoord.
Eindelijk ontmoeten wij nog de vraag: Zoude de Gele Koorts ook niet in de heete zomermaanden aan de zeekusten van het Noordelijk Europa, en in het bijzonder van het Noordwestelijk Duitschland ontstaan, en zich aldaar epidemisch verbreiden kunnen? Na het een en ander hierover gezegd en bijgebragt te hebben, erkent de Schrijver de mogelijkheid van hetgeen in de vraag wordt bedoeld, en spreekt in dit gedeelte zijns werks, gelijk op vele andere plaatsen van hetzelve, een zeer ernstig woord ter waarschuwing tegen de stellingen van de voorstanders der niet-besmettelijkheid, als die alle maatregelen van voorzorg als overbodig, en alzoo schadelijk voor de vrije communicatie achten, zonder dat daardoor, huns bedunkens, eenig nut gesticht wordt. Wij kunnen ons niet onthouden van het overnemen dier belangrijke woorden, waarmede de Schrijver zijne redenering over dit onderwerp besluit: ‘Wie zal er borg voor blijven, (zegt hij) dat de vereischte graad van warmte en de overige onbekende voorwaarden in de verhouding van klimaat niet eens met de aankomst van een schip zich zullen vereenigen, op hetwelk nog een zieke aan de Gele Koorts ligt, of waarop de smetstof nog niet vernietigd was? Wie zal het wagen, om eene waarschijnlijke vooronderstelling, elke voorziening, welke men tegen eene mogelijke invoering der Gele Koorts in streken, waar zij tot hiertoe niet uitbrak, aanbeveelt en aanwendt, te misprijzen, en als nutteloos te verwerpen? Welk Geneesheer huivert niet bij de gedachte, dat de Regeringen zich door zijnen raad hadden laten verleiden, alle en elke toebereidselen en inrigtingen tot voorzigtigheid achter te laten, en de Gele

{==163==} {>>pagina-aanduiding<<}
Koorts brak echter uit, en rigtte verwoestingen aan, zoo als in Philadelphia, in Kadix enz.? Liet zich nog wel immer een vaste grond aanvoeren, die de onmogelijkheid bewees, dat de Gele Koorts in het Noorden van Duitschland kan uitbreken? Eene naauwkeurige bekendheid van het voorwerp zal altijd slechts deze vraag met neen te beantwoorden hebben.’
Wij hebben onder het lezen van dit werk, en vooral van dat gedeelte, hetwelk over de al- of niet-besmettelijkheid der Gele Koorts haedelt, meermalen gedacht aan onzen beroemden landgenoot thomassen à thuessink, die, in zijn Verslag over dit punt in 1822, en in zijn nader Onderzoek deswege in 1825 uitgegeven, insgelijks vóór de besmettelijkheid gepleit, en dezelve, na een uitgebreid en scherpzinnig onderzoek, op de zekerste gronden bewezen heeft. Zijn Hooggeleerde geeft in zijn Verslag eene ontleding der Verhandeling van den Heer croissant over de Gele Koorts, die in de gelegenheid is geweest, haar in de Westindiën, gedurende langen tijd, van nabij gade te slaan, en zich ook van de besmettelijkheid dezer ziekte ten volle overtuigd heeft. Wij lezen daarin, onder anderen, deze hoogstbedenkelijke en huiveringwekkende woorden: ‘Is de Gele Koorts niet besmettelijk, hoe komt het dan, dat zij juist alleen op plaatsen waargenomen wordt, welke met Noord en een gedeelte van Zuid-Amerika in handelsbetrekkingen staan: en hoe komt het, dat, naar mate de communicatie van dit werelddeel meer algemeen met andere landen wordt, deze frequentie in een klaarblijkelijk verband staat met de veelvuldige Epidemiën der Gele Koorts, welke men niet van eeuw tot eeuw, maar thans van jaar tot jaar ziet toenemen, en met schrik alleen in Europa van 1808 tot en met 1820 achtentwintig malen waargenomen is; daar men dezelve over het geheel na de ontdekking van Amerika van 1492 tot 1500 driemaal, in de 16de eeuw slechts vijfmaal, in de 17de eeuw twintigmaal, in de 18de eeuw reeds honderd vierendertig malen, en in het kort bestek van de twintig jaren dezer eeuw honderd acht malen, en

{==164==} {>>pagina-aanduiding<<}
hiervan alleen in 1804 negen malen in Europa de grootste verwoestingen zag aanregten?’
Ons verslag hier besluitende, vermeenen wij genoeg gezegd en bijgebragt te hebben, om elken Geneeskundige te overtuigen, dat dit met de meeste orde en duidelijkheid geschreven werk de hoogste aanprijzing verdient, en te allen tijde eene zeer gewigtige bijdrage tot de kennis van dien vreesselijken geesel des menschdoms blijven zal.
Eene, achter het werk gevoegde, Kaart geeft, met een opslag van het oog, een overzigt van die landen, waar de Gele Koorts haren zetel van verwoesting gevestigd heeft. Men zal zich daardoor overtuigen, hoe ver noordelijk van de linie zij steeds waargenomen werd, en zich meestal slechts langs de zeekusten hield.
Wij bedanken den naauwkeurigen en verdienstelijken Vertaler voor den aan dit werk besteden moeijelijken, doch tevens zeer nuttigen, arbeid.




Artemidorus in het Romeinsche Rijk, door C. Kuffner. Uit het Hoogduitsch, met Aanmerkingen, door Steenbergen van Goor. IIde en IIIde Deel. Te Leeuwarden, bij Steenbergen van Goor. 1827. In gr. 8vo. Te zamen 835 Bl. f 8-95.

In onzen jaargang van 1827, No. VI, hebben wij een verslag gegeven van het eerste Deel dezes werks, hetwelk, met eene vrij groote, wel eens vermoeijende uitvoerigheid, het Romeinsche Rijk, of althans den Romeinschen Staat, eerst in deszelfs diepe vernedering onder nero, en dan weder tijdens deszelfs hoogsten bloei onder trajanus, zal voor oogen stellen. Wij waren toen nog naauwelijks het voorportaal van dien nieuwen tempel, aan de vernielende Godin Roma toegewijd, ingetreden; thans komen wij reeds nader aan het heiligdom. Het tweede Deel, nogtans, houdt zich met voorwerpen op, die niet regtstreeks tot het onderwerp behooren, die wij althans niet gedurende het verblijf der

{==165==} {>>pagina-aanduiding<<}
reizigers in Sicilië zouden gewacht hebben. Wij vinden hier, namelijk, een overzigt der Geschiedschrijvers van Oud-Rome, zoo in de Grieksche als Latijnsche taal, tot op julius cesar, wiens leven en daden nu in verscheidene anekdoten en in twee historische tasereelen worden voorgesteld, d.i. in vertalingen uit vellejus paterculus en florus; welke laatste, als onder hadrianus geleefd hebbende, naauwelijks aan artemidorus, die in hoogen ouderdom gerekend wordt onder trajanus te leven, kan bekend geweest zijn. Vervolgens wordt nog de lof van cesar medegedeeld in de lange redevoering van antonius volgens dio cassius; eene declamatie, die hier als een voorbeeld van echte welsprekendheid wordt aangehaald. In hoe verre zulks waarheid is, beoordeele men, na eene vergelijking derzelve met de bezielde, gepaste en echt natuurlijke taal in de omstandigheden, die shakespeare in den Julius Cesar aan zijnen antonius in den mond legt. Alsdan bekomen wij eene kenschetsing van cesar als Geschiedschrijver, en dan, ten slotte, nog tasereelen uit zijne oorlogsgeschiedenissen, zoodat wij somtijds twee, drie, ja vier malen hetzelfde met andere woorden te lezen bekomen. Doch hiermede wordt nu plotselijk van de Romeinsche Geschiedschrijvers afscheid genomen, en wij lezen niets van sallustius, van livius, van vellejus paterculus en zoo vele anderen, die allen nog vóór nero's tijd (om niet te zeggen, vóór den tijd van trajanus) hebben geleefd. Zal de Schrijver dezen niet
vermelden? Waarom niet? Zoo ja, waarom dan hier afgebroken, en die beroemde mannen elders gekenschetst?
Het vierde Boek begint met de komst van eenen nieuwen Romeinschen Stedehouder, lucilius, in Sicilië, den leerling en vriend van seneca. Dit geeft aanleiding tot eene kleine bloemlezing uit de geschriften diens Wijsgeers; waarop men dadelijk tot de Fortuin der Romeinen, haren eerdienst en lievelingen overgaat. Alsdan volgt, tot inleiding voor Romes Geschiedenis en

{==166==} {>>pagina-aanduiding<<}
Oudheden, een overzigt van Oud-Italië, deszelfs volken en talen, en in 't bijzonder van Etrurië, voornamelijk over de wigchelarij en voorspellingen, uit dat land herkomstig, met eene waarlijk vervelende langwijligheid. Misschien in navolging van den Anacharsis, wordt nu de draad plotseling afgebroken, en springt men op het Romeinsche treurspel, bepaaldelijk van seneca, (den eenigen hunner Tragici, die ons nog overig is) die naar verdienste in zijne gezwollenheid, onnatuurlijkheid, de ijsselijkheid en woestheid zijner tooneelen gekenschetst wordt, waarmede men in de zeventiende Eeuw nog zoo hoog liep, dat lipsius de langdradige en wreedaardige Troas goddelijk noemde, dat corneille, vondel en verscheidene andere Nederlandsche Dichters deze stukken vol declamatie en zonder gevoel nabootsten, en dat hierdoor dus aan den echten smaak een groot nadeel geschied is (*).
In het derde Deel begint het Historisch-Archaeologische tafereel van Oud-Rome. Wat betreft het geschiedkundige gedeelte, dat is over en over bekend, en nu onlangs door niebuhr weder op eene paradoxe wijze behandeld; zoodat wij hiervan niets zullen zeggen, dan dat de Schrijver geenszins in die gevoelens deelt, en ook, althans in den persoon van zijnen artemidorus, daarin niet kon deelen, vermits toen nog schaars iemand twijfelde aan de waarheid dezer oudste Geschiedenis. De vermelding zelfs dier twijfelingen heeft, zoo als de Vertaler te regt aanmerkt, eene te moderne tint. Maar het oudheidkundige gedeelte is van belang, vooral de uiteenzetting van alles, wat den Romeinschen Senaat betreft. Ook omtrent de Ridderschap, zoo wel volgens de oorspronkelijke inrigting als ruiters, als volgens de latere als pachters, - omtrent de belastingen en het krijgswezen komen hier gewigtige ophelderingen voor. Jammer, dat het

{==167==} {>>pagina-aanduiding<<}
laatste weder zoo gerekt is, (meer dan 114 bladzijden) en tot nietige bijzonderheden afdaalt, die slechts den oudheid- of krijgskundige van beroep kunnen interesseren, maar ook zelfs dezen niet of naauwelijks, daar de manier van wapenoefening zoo geheel veranderd is, terwijl de eerstgenoemde die van elders beter weet. En het boek is immers voor het groote Publiek geschreven? Hoe voortreffelijk heeft barthelemy dit altijd in 't oog gehouden, zonder daarom grondigheid of naauwkeurigheid te verzaken!
Wij hebben meermalen met genoegen de berigten des Schrijvers en de aanmerkingen des Vertalers gelezen, die meest alle van belezenheid en oordeel getuigen; nogtans hebben wij een aantal misslagen of gebreken meenen te ontdekken, of stof gevonden tot aanmerkingen, welke wij zoo vrij zijn, hier onder het oog van den Vertaler te brengen, die zoo wèl in staat is, dezelve of dergelijke in 't vervolg in zijn origineel te verbeteren. IIde D. bl. 7, reg. 4 van ond. Vroomheid, zuiverheid van gemoed, eerbied voor de deugd en zucht voor orde en rust omgeven het gansche werk (van dionysius van Halikarnassus) als eene, hetzelve omwolkende hemelsblaauwe aether, waaruit zede- en staatkundige beschouwingen, als de vermanende stem eener Godheid, ons toeklinken. Dus is de Romeinsche Archaeologie van dionysius een donderslag uit eene heldere lucht! Winderige, zwellende, en bovendien geheel valsche taal. - Op bl. 23 lezen wij een valsch denkbeeld van de algemeene Geschiedenis, als die alleen aan het Ideaal der historische kunst zou beantwoorden. Latere gewrochten van onsterfelijke Meesters in de kunst, zoo wel als de vroegere van thucydides, xenophon, sallustius en zoo vele andere monographiën, hebben de valschheid dezer stelling bewezen. Maar, polybius heeft het gezegd! Hij heeft niet gezegd, dat de algemeene Geschiedenis het eigenlijke Ideaal der historische kunst verwezenlijkte. - Op bl. 34 heeft er strijdigheid plaats. Slechte Historieschrijvers worden berispt, omdat zij meenen

{==168==} {>>pagina-aanduiding<<}
niets meer noodig te hebben, dan hetgeen geschied is op het papier te brengen; en dadelijk daarna toont men hun in de bijzonderheden aan, dat zij meer willen doen, dan hetgeen gebeurd is eenvoudig te vermelden. - Bl. 35 reg. 3 van ond. Een kamergeleerde, die al, wat men hem verhaalt, op het woord af gelooven moet, deugt volstrekt niet tot een' Geschiedschrijver. Dus waren dan hume, robertson, gibbon, en zoo vele andere nieuweren, zoo was dan zelfs livius geen Geschiedschrijver? o Kuffner! waar zult gij dan blijven? - Bl. 36. Offert hij echter de waarheid op, dan zal hij het zich ook gereedelijk ten regel maken, op zijne tijdgenooten geen acht te slaan, maar voor zulken te schrijven, die hem in volgende tijden zullen lezen; en men haalt daarop de bekende plaats van thucydides aan, waar deze zijn werk een ϰτῆμα ες αεὶ, een duurzaam goed, noemt. De Schrijver zal toch niet beweren, dat thucydides de waarheid opgeofferd, maar juist, dat hij die gezocht heeft. Het zal dus wel zijn: Offert hij aan de waarheid, hetwelk een' vlak tegenovergestelden zin geeft. - Op bl. 49 wordt de geboorte van herodotus, 8 jaren na den slag bij Marathon, waarschijnlijk door eene drukfout, op 242 na Romes stichting gesteld, lees 272. - Bl. 54. Waar staat het, dat cesar op eigen gezag tegen mithridates is opgetrokken? - Op bl. 57 wordt de zeer ware en juiste aanmerking gemaakt, dat cesar niet
door zijne vijanden, maar door zijne onvoldane en onverzadelijke vrienden vermoord is, bij welke men echter, behalve m. brutus, bijna niet dan lage beweegredenen kan onderstellen. - Op bl. 81 zegt de Schrijver, dat, zoo pompejus vóór den burgeroorlog gestorven ware, hij zijn aanzien onverminderd en ongeschonden in de andere wereld zou hebben overgebragt. Daar zijn toch geene Consuls noch Imperators! - Bl. 89. cajus pompejus, lees cnaeus, of liever, de beide zonen van pompejus, cnaeus en sextus. - Bl. 94. In het verhaal der Gallische oorlogen van cesar is een volstrekt onverstaanbare zin,

{==169==} {>>pagina-aanduiding<<}
waar van een' Koning gesproken wordt, die nog niet genoemd was, en het ook naderhand niet wordt, of het moest ariovistus zijn; maar dan is het zeer onduidelijk. - Op bl. 96 laat men cesar tot in Kaledonië of Schotland trekken. Hij is nooit verder geweest dan de streken van den Teems. - Bl. 97, (noot.) De Loire heette niet Liris, maar Liger. - Op bl. 112, bl. 246, gelijk op bl. 308 van het IIIde Deel, leest men gedurig verguisd, in plaats van vergruisd. Zoo dit eene drukfout zij, dan is de herhaling derzelve toch zonderling. - Bij gelegenheid der vermelding van cesar's dood (bl. 122) lezen wij eene zonderlinge Episode over de wijze, hoe de Romeinen en Grieken in hunne taal den dood verzacht hebben. Het verwondert ons, dat de Vertaler daarbij de schoone leerrede van borger over dit onderwerp niet aangehaald heeft. - Op bl. 129 wordt de geheele redevoering van antonius bij cesar's uitvaart, op het gezag van suetonius en appianus, door den Vertaler in twijfel getrokken. Naar ons denkbeeld mag men den tijdgenoot cicero meer gelooven, die daarvan stellig gewaagt. - Wij vreezen, dat de Schrijver zich geweldig vergist heeft, door pompejus in éénen veldtogt Armenië, Pontus, Arabië, Syrië, de Alba niërs, Iberiërs, de landen tot aan den Caucasus en IIyrkanië, de Numidiërs in Libyë tot aan den
zuidelijken oever, (waar is die?) ja het oproerige Spanje tot aan de Atlantische Zee te doen onderwerpen. Deze landen zijn naauwelijks in éénen zomer te bereizen. Ook is de zaak deze: Als jongeling onderwierp pompejus Afrika, dat onder domitius stond, aan sylla; als jongman, Spanje, dat onder sertorius en perpenna stond, aan den Raad; als man, Azië aan Rome. - Bl. 231. Antonius heeft zich nooit als jongeling gemeenschappelijk met octavianus vermaakt. Hij was wel twintig jaren ouder dan octavianus. - Op bl. 250-256 leest men eene lange aanspraak van cesar aan zijne Oversten vóór den aanval op de Helvetiërs, die blijkbaar 250 jaren later uit het brein van diocas-
{==170==} {>>pagina-aanduiding<<}
sius is voortgekomen: want de groote Veldheer zelf zegt er niets van, dan alleen de twee woorden: cohortatus suos (hij vermaande de zijnen tot moed). Kon dio cassius betere berigten hebben? - Op bl. 259 (noot) staat Midden-Italië, lees Neder-Italië. - Op bl. 277 worden verkeerdelijk de landverhuizingen der Galliërs naar Italië vóór die der Grieken geplaatst, welke toch ouder waren, zelfs al omhelst men het gevoelen van livius, dat de Galliërs ten tijde van tarquinius priscus Opper-Italie hebben veroverd. De derde hier opgenoemde volksverhuizing, die der Veneters, was juist de
oudste. - De vazen, op welke men Grieksche Goden en helden afgebeeld ziet, en die men lang, en ook hier nog, voor Etrurische gehouden heeft, zijn thans als waarschijnlijk Grieksche erkend. - Bl. 319. Zou zoroaster vijfduizend jaren vóór den Trojaanschen oorlog geleefd hebben? Waar staat dit vermeld? - Bl. 465 staat tweemaal germanicus, lees britannicus. - Op bl. 5 van het derde Deel leest men den volgenden volzin: ‘Gloeijend vertoonde zich de stad der Romeinen in haar ontstaan; gloeijend herrees zij voor de tweedemaal uit den Gallischen brand, en overweldigde, vuur en vlammen schietende, den ganschen aardbodem, nadat zij reeds in hare wording met de, in magt en beschaving haar verre overtreffende, naburige volken, even als herkules in zijne bakermat met de slangen, gekampt had.’ Verongelukt poëtisch proza. - Zou Rome waarlijk van de verovering van Italië af tot op de Regering van augustus den met bloed gemesten aardbodem door eenen algemeenen vrede verzoend hebben? Het zal moeten zijn, onder de Regering van augustus; maar dan is er eene gaping van weder 230 jaren. - Op bl. 19 wordt procas, de vader van numitor en amulius, op negenhonderd jaren vóór C.G. gesteld. Volgens welke tijdrekening? Althans niet volgens de gewone; want Rome werd nog bij numitor's leven, 753 jaren vóór C.G., gesticht. - Van bl. 47-50 vinden wij eene belangrijke noot van den Ver-
{==171==} {>>pagina-aanduiding<<}
taler omtrent de magt der oude Koningen van Rome. Hetgeen op bl. 120 gezegd wordt,
moet eene drukfout zijn, dat er te Rome in het jaar 245 130,000, en in 256 reeds omtrent 700,000 burgers waren, daar men in 279 slechts weder 130,000 burgers telde, en dit getal in Romes hoogsten bloei en magt ten tijde van cicero en pompejus (683) niet meer dan 900,000 bedroeg. Men leze dan ook, op de bedoelde plaats, honderdvijftigduizend zevenhonderd (namelijk werkzame burgers boven de 16 jaren.) - Dat de huwelijken tusschen Patriciërs en Plebejers na een oproer der laatsten, in 308, zoude toegestaan zijn, is niet juist. Dit was eigenlijk in 310, eerst vier of vijf jaren nadat die gemeenschap door de wet der XII Tafelen stellig verboden was. Doch juist die uitdrukkelijke staving van een stilzwijgend gewoonteregt schijnt het Volk wakker te hebben gemaakt. - Op bl. 219 moest, bij de geschiedenis der Romeinsche belastingen, ook vermeld zijn de afschaffing dier belastingen voor alle burgers door de verovering van het rijke Macedonië. - Op bl. 242 staat van de Samniten, dat zij na eenen vijfjarigen oorlog en vierentwintig Romeinsche zegepralen onderworpen zijn; lees vijftigjarigen. - Bl. 245 wordt de overwinnaar van hannibal cnaeus scipio genoemd, lees publius. - Op bl. 246 staat AEolische oorlog, lees AEtolische. - Bl. 248. Pompejus bedwong de Cilicische zeeroovers niet na den Mithridatischen oorlog, gelijk hier staat, maar vroeger; zie cicero's Oratio pro lege Maniliâ. - Bl. 250. Het tweede driemanschap vormde zich niet in 809, maar in 711 na
Romes stichting. - Augustus kon (zie bl. 290) de Veteranen niet in 758 tot den oorlog tegen antonius oproepen, die zich in 723 reeds gedood had; lees dus 721. - Op bl. 296, in de noot, Plutarchus in Crasso et in Antonio, niet in Demetrio. - Dat xerxes en darius (hystaspis en codomannus) coor legers zouden geslagen zijn, die naauwelijks het vierde gedeelte der hunne bedroegen, (zie bl. 311) is eene veel te zwakke evenredigheid. De Grieken te Mara-
{==172==} {>>pagina-aanduiding<<}
thon, te Salamis, te Issus, te Arbelen bedroegen het tiende, soms het twintigste gedeelte der vijandelijke ongeregelde massa. - Het is bekend, zegt kuffner, (bl. 328) dat alexander het plan had gevormd, om eerst de Karthagers t' onder te brengen, en dan zijne overwinnende wapenen tegen de Romeinen te keeren. Wij twijfelen hieraan; zelfs livius geeft het slechts als eene onderstelling op (zie L. IX. C. 17-19.) Ten tijde van theophrastus, na alexander's tijd, leerden de Grieken de Romeinen eerst eigenlijk kennen. - Bl. 329. Marcus curtius dentatos, lees marius curius.
De Vertaler heeft zich soms aan stootende Germanismen schuldig gemaakt, zoo als besteken voor omkoopen (II. bl. 21, reg. 7), misselijke toestand voor gevaarlijke (III. bl. 139), goedigere en dergelijke. Ook is zijne spelling soms hinderlijk, zoo als tauksen en konsekwent. Dit laatste is waarlijk taalverbastering! Men weet, dat siegenbeek tegen zulk misbruik van zijn stelsel ten sterkste geprotesteerd heeft.
Het plan van den Artemidorus is ons nog niet duidelijk. Zoo veel is zeker, dat kuffner geenszins de illusie heeft weten te bewaren, die ons anacharsis telkens als reiziger en ooggetuige van het geheele Grieksche leven vertoont; dat men gedurig den Duitschen Geleerde ontmoet, die ons de vrucht zijner nasporingen in Verhandelingen mededeelt, welke hij aan eenen artemidorus in den mond legt, die ons (na de bevallige inleiding) genoegzaam vreemd wordt, zoodra hij den voet heeft gezet in Sicilië. Ook brengt hij ons tusschenbeiden in gezelschap met mannen, die wij nog niet kennen, (plinius, plutarchus en anderen) omdat hij zijn later verblijf te Rome onder trajanus niet bekwamelijk met het eerste onder nero heeft weten aaneen te schakelen. In één woord, de reis van artemidorus in het Romeinsche Rijk is geen anacharsis over Rome.





{==173==} {>>pagina-aanduiding<<}

Filips Willem, Prins van Oranje. Door J.P. van Cappelle. Te Haarlem, bij V. Loosjes. 1828. In gr. 8vo. 263 Bl. f 3-:

Wel mogen wij den kundigen Schrijver van dit aangekondigde werk nazeggen: ‘Terwijl de namen der overige leden van het Vorstelijk Geslacht met gulden letteren in 's Lands Historie staan gespeld, en de nakomeling trotsch het hoofd verheft op eene heldenlinie, hoedanige in geen ander deel der wereld wordt aangetroffen, is de naam van filips willem naauwelijks tot het oor der menigte doorgedron gen, en de nadere kennis van zijn leven tot nog toe eeniglijk bewaard voor den diep grondigen Geschiedonderzoeker.’ Niet moeijelijk voorzeker is het, tot verontschuldiging van het Volk, van deze te groote onkunde de ware reden op te delven. Want, hoezeer het gevoelig Nederland met verontwaardiging en smart de treurmare vernam der gruwzame opligting des oudsten Zoons van oranje, in vijftienjarigen oaderdom, door het geweld van vargas, op last van alva en filips, zijnen Doopvader, van de Hoogeschool te Leuven, niet zonder schennis van regt en eeden, naar Spanje weggesleept, en uit deszelfs loopkring den tijd van volle 28 jaren gerukt, - deze wandaad en willekeur, waarbij men Godsdienstijver huichelde, moest noodwendig van den beginne veler aandacht van filips willem aftrekken, en ten laatste den Vorst meer als eenen Spaanschen Prins, dan wel als den Zoon van den toen reeds vermoorden Grondlegger der Nederlandsche Vrijheid doen beschouwen, in het midden der beroerten en oorlogen. Wij behoeven hierover niet meer te zeggen, of aan de uitnemende verdiensten van deszelfs doorluchtige Broeders, den lande bewezen, hier te herinneren, om de onzen te verontschuldigen, wien des Prinsen komst met Aartshertog albert en isabella te Brussel achterdocht en wantrouwen baarde, daar men zich van deszelfs
opvoeding aan het Hof van Spanje weinig goeds voor het Gemeenebest beloven konde. Wel verdient derhalve de Heer van cappelle onzen dank, die, wat tot dusverre, wij vertrouwen zulks gaarne, buiten eenig doel of schuld, door onze Vaderen verzuimd was, door deze zijne Levensgeschiedenis van filips willem, den Zoon des Ongeluks van Vader willem I, hersteld, en de aangeslagene taak

{==174==} {>>pagina-aanduiding<<}
met lof voleindigd heeft. Dank zij den kundigen man, die voor zijne tijdgenooten en den nazaat den slagboom heeft weggenomen, welke den toegang voor velen afsloot tot de kennis omtrent den Eerstgeborenen van den Stichter onzer Onafhankelijkheid, in weerwil van alle nadeel van zijnen aanleg, in de harde school van wrangen tegenspoed en bittere grief, opgewassen tot eenen Vorst en Held, zijnen nooit volprezen Vader en doorluchtig Stamhuis niet onwaardig. Zeer verblijdt ons dus de uitgave van dit oorspronkelijk vaderlandsch werk, dat wij om bevallige voordragt, zuiverheid van taal en echt Historischen stijl, welke aan hetzelve eene letterkundige waarde toevoegen, niet minder prijzen, dan om deszelfs gewigtigen inhoud, uit onze aloude gedenkboeken en uitheemsche bronnen zamengesteld, met aanteekeningen en onuitgegevene stukken of weinig bekende bijlagen ter staving verrijkt, en met eene gezonde oordeelkunde bearbeid. Wij moeten ons vergenoegen met eenige trekken uit hetzelve mede te deelen.
Bevreemding moest het baren, dat de schranderheid van Vader willem, daar hij door eigene vlugt zich voor den Dwingeland in Duitschland bergde, zijnen oudsten Zoon te Leuven achterliet; hier vonden wij, door juiste voorstelling van zaken en omstandigheden, het raadselachtige toegelicht, en met den meesten nadruk oranje verdedigd.
Uitvoerig schetst en overweegt de Schrijver de wreede mishandelingen, waaraan de jonge Vorst, in de vaag en kracht zijns levens, gedurende achtentwintig jaren was blootgesteld; vervolgingen, waarbij de Dwingeland, zijn Doopvader, hem, ja, voor de Kerk van Rome behield; maar die de edelaardige beginselen, alreede in hem gelegd vóór het noodlottig vijftiende jaar, geenszins verstikken konden, maar aan zijne liefde voor dat Vaderland, waarvoor zijn doorluchtige Vader streed en stierf, veeleer voedsel gaven en eene onuitwischbare kracht.
Eerst na dien gruwelmoord, welken de Zoon des Ongeluks natuurlijk met ontzetting en bittere treurigheid hoorde, verwierf men ten Hove zijne vrijlating, het herstel in zijne regten, en in de voormaals verbeurdverklaarde erfgoederen zijns Vaders; en wordt hij door Spanje naar de Nederlanden gezonden met den Aartshertog albert, zijnen weldoener. Door hooft, de groot, van meteren, en anderen onzer beroemde mannen, was dit voor onze Geschiedenis meest aangelegen gedeelte van 's Prinsen leven, zijn verblijf te Brus-
{==175==} {>>pagina-aanduiding<<}
sel, latere komst in 's Hage, onderhandelingen met de Staten, en lang aanhangig verschil met zijne Familie ter scheiding van hunne aanzienlijke bezittingen, niet onvermeld voorbijgegaan. Maar, behalve het te zamenbrengen en aaneenschakelen van meer- of minder uitvoerige narigten, in hunne werken verspreid, bleef er te dezen veel te verlangen, te vergelijken en te toetsen over, om in onzen tijd een geheel te leveren, dat filips willem, en deszelfs gedragingen in menigen neteligen toestand, met de meeste naauwkeurigheid en waarheid mogt leeren kennen. Het geloofwaardige Tafereel, geschreven door de lapise, eenen tijdgenoot en bekende des Prinsen (*), was hiertoe voor van cappelle van ongemeen nut; en, daar hij bovendien toegang verkreeg tot onderscheidene echte en zelfs onuitgegevene stukken, bevond hij zich hierdoor tot zijnen arbeid bij uitstek toegerust, en heeft hij dezen met eenen schat van Aanteekeningen en Bijlagen verrijkt. Noode wederhouden wij ons van tot bijzonderheden te komen, schoon daar vele zijn, die den Prins vereeren, andere, die des Schrijvers onzijdigheid, en bescheidenheid tevens in het vermelden van deszelfs gebreken en zwakheden, aantoonen. Ter staving van ons gezegde wegens de Bijlagen, noemen wij slechts het tweetal zijner Brieven aan oldenbarneveld, die getuigen, hoezeer de Vorst met dezen grijzen Staatsman, zijnen vaderlijken Vriend, ingenomen en bij denzelven geacht was, en welke tevens voor den beoefenaar der Geschiedenis veel stof tot nadenken geven. Trouwens, door minzaamheid, belangeloosheid, gastvrijheid, zachtheid van zeden en Vorstelijke deugden, verzekerde zich deze Telg van oranje niet alleen de volksgunst te Brussel en in zijn Prinsdom, maar won hij tevens de achting der aanzienlijken, die hem omringden, was hij geliefd in zijn

{==176==} {>>pagina-aanduiding<<}
eigen Hofgezin, en gedroeg hij zich, ondanks den lastigen samilietwist, altoos goed en broederlijk ten aanzien van zijne naastbestaanden, teederhartig vooral jegens zijne volle Zuster. Door taai en onbezweken geduld, in de school van tegenspoed hem eigen geworden, overwon filips willem velerlei zwarigheid, bereikte hij het langgewenschte doel der scheiding met zijne Broeders, en zag hij zich ten laatste, tot vreugd zijner, door regeringloosheid en uitmergeling van ontrouwe Stedehouders, verdrukte onderdanen, nadat zijn eigen leven aldaar belaagd, en hij door Frankrijk was gedwarsboomd geweest, in het bezit gesteld van zijn Prinsdom Oranje, door eene hoogstaanzienlijke echtverbindtenis te sluiten, naar den wensch van Koning hendrik IV. Nu vooral kwamen des Vorsten deugden treffelijk uit, in het schenken van vergiffenis aan wederspannigen en oproerigen uit het volk; door herstel van orde en regt, in het strengelijk te keer gaan, volstrekt verbieden en ook beletten der toomeloos in zwang zijnde tweegevechten; en vooral in die wijze verdraagzaamheid jegens onderscheidene godsdienstige Gezindheden, die van zijne opvoeding in het aan den Paus en Rome verslaafde Spanje wel niet te verwachten was, maar tot zijnen lof getuigde, op welken prijs het voorbeeld van zijnen doorluchtigen Vader bij hem stond. Voorts, ofschoon hij, verwaarloosd in zijnen aanleg, geenerlei krijgskundige vorming ontvangen had, betoonde hij nogtans, bij herhaling, eenen moed, zijn Stamhuis waardig. Gaarne deelen wij hiervan eene enkele proeve aan onze Lezers mede, in het verhaal van des Prinsen dapperheid bij het beleg van Calais in April 1596, naar luid der narigten, uit van meteren en de la pise ontleend, in dezervoege door onzen Schrijver verhaald: ‘De Aartshertog liet zich aan de inneming dier stad veel gelegen
zijn. Hij omringde dezelve met eene aanzienlijke menigte krijgsvolk, en trok vervol gens in persoon derwaarts met een' achtbaren stoet van Vorsten en Bevelhebbers. Filips willem vergezelde hem, en in den dadelijken strijd zag men hem, met onbezweken moed, waar het vuur het heetste was. Geweldig inzonderheid woedde men van wederzijde bij de bestorming en verdediging van een ravelijn, aan de oostzijde van de haven door de Franschen gebouwd. Een kanonkogel, uit de stad geworpen, doodde met een' enkelen slag drie edele Spanjaarden, die zich in de nabijheid des Prinsen van Oranje bevonden, zoodat het bloed en de hersenen

{==177==} {>>pagina-aanduiding<<}
op zijn gelaat en lijf spatteden, terwijl hij onwrikbaar stand hield, en, wel verre van te luisteren naar de vermaning om zijn' persoon in veiligheid te stellen, dit antwoord gaf: Ik ben van te edelen Huize, om te vreezen voor den dood.’
Intusschen deze koenheid en standvastigheid van geest, welke de Vorst in het gevaar en in de hitte van den strijd vertoonde, bleef hem niet bij in meergevorderden leeftijd, en onder de hevigheid van herhaalde jichtpijnen. Daarbij bezweek zijn moed, en schonk hij een overdreven vertrouwen aan zijnen waanwijzen Geneesheer, die hem in zijne smarten eenige verligting wist aan te brengen, maar tevens het zwak des Lijders schandelijk misbruikte. Eene kinderachtige vreeze voor den dood greep hem nu aan: bijgeloovig beangstigde hij zich tegen het zoogenaamde moordjaar, en, na het bereiken van zijnen 64sten verjaardag, weet hij allen dank den Arts alleen, vierde te Breda, en in zijn Prinsdom, dien blijden stond met uitbundige vreugde, en voorspelde zich voorts in Brussel een lang en onbekommerd Hofleven; waaraan echter de onhandigheid eens Heelmeesters, tot droefheid van velen, te spoedig een einde maakte.




De Aeneis van Publius Virgilius Maro, uit het Latijn in Nederduitsche Verzen nagevolgd, door Mr. A.W. Engelen. Iste Deel. Te Groningen, bij W. van Boekeren. 1828. In gr. 8vo. 189 Bladz. f 2-80.

Onze Letterkunde, thans met goede vertolkingen der beide Homerische Heldendichten verrijkt, mist nog eene sierlijke, getrouwe en echt dichterlijke navolging van dat meesterstuk, waarop de Latijnsche Literatuur roem draagt, van de Aeneis van virgilius; want de arbeid van vondel, zoo wel als die van Mevrouw van streek, de eenige van naam, welke wij bezitten, (om van den verdienstelijken, maar onvoltooiden, van p. van winter niet te spreken) zijn beneden het middelmatige. Allen lof verdient derhalve de poging van den Heer engelen om deze behoefte te vervullen, en ware dezelve gelukkig geslaagd, dan zoude deze onderneming hem met eer en roem gekroond hebben. Virgilius toch, de Zanger uit het hoogbeschaafde tijdvak van augustus, die den zuiversten smaak en de vlijtigste beoefening van al het schoone, dat er bij vroegere Dichters gevonden werd, vereenigde met de

{==178==} {>>pagina-aanduiding<<}
hoogstmogelijke sierlijkheid der uitdrukking en de diepste kennis van het menschelijk hart, zal wel altijd de Lievelingsdichter blijven van alle natiën, die tot eene aanmerkelijke hoogte der beschaving zijn opgeklommen, en ook bij ons in oneindig meerdere gelijkgestemde harten ingang vinden, dan de, bij alle hunne schoonheden, toch altijd ruwe zangen van homerus.
Virgilius is dus in zeker opzigt gemakkelijker te vertolken dan zijn Grieksche voorganger; zijne zangen voegen beter in onzen maatschappelijken toestand, en zijne denkbeelden en uitdrukkingen komen meer overeen met de onze; terwijl de eenvoudigheid van den Zoon der Natuur, van homerus, in onze kieskeurige en al te verfijnde nieuwere talen nimmer kan worden wedergegeven. Doch aan den anderen kant levert virgilius ook weder bijna onoverkomelijke zwarigheden op, zelfs voor den dichterlijksten vertolker, door de onnavolgbare sierlijkheid van zijnen schilderenden dichtstijl, in welken ieder woordje eene penseelstreek is, die meerder leven en hoogere beduiding geeft aan het geheel, zoodat men zelfs in de uitvoerigste tafereelen nog de kernachtigheid der uitdrukking moet bewonderen, welke zelfs geene lettergreep overtollig gebruikt. En toch is de Aeneis nog onvoltooid, en was zelfs zoo gebrekkig in het oog van derzelver vervaardiger, dat hij op zijn sterfbed bad, haar aan de vlammen te offeren. Ware er de laatste beschavende hand over gegaan, welk een kunststuk zouden wij dan niet bezeten hebben!
Maar dit onvolmaakte stuk kon slechts gebrekkig schijnen in het oog van den smaakvollen en fijngevoelenden virgilius; de volgende eeuwen hebben hetzelve eenstemmig voor een meesterstuk erkend. Het werd in alle beschaafde talen onderscheidenen keeren vertolkt, en elke vertolking bleef oneindig ver beneden het oorspronkelijke. Het zoude dus zeer onbillijk zijn, van den Heer engelen iets te vorderen, waartoe niemand in staat geweest is; en eene bescheidene kritiek kan alleen vergen, dat hij zijn model slechts van verre nadere, hetzelve, wat den gang en de denkbeelden betreft, getrouw overbrenge, en ten minste een groot gedeelte der sierlijkheid behoude, door welke hetzelve zich zoo bijzonder onderscheidt. Heeft hij aan deze vorderingen voldaan? - dit is de vraag, welke wij zoo gaarne toestemmend wenschten te beantwoorden, doch waarop wij het ja of neen gerustelijk

{==179==} {>>pagina-aanduiding<<}
aan onze Lezers overlaten, nadat zij de volgende aanmerkinken zullen hebben gewikt en gewogen.
De eerste pligt van den dichterlijken vertolker is, dat hij den zin van zijn oorspronkelijke getrouw overbrenge. Niemand betwist hem eenige meerdere vrijheid, boven den prozaïst, in het verschikken en de keus van andere uitdrukkingen; doch het denkbeeld moet in allen gevalle worden wedergegeven. Hierin zondigt engelen echter dikwijls op eene onvergeeflijke wijze. Wij zullen uit vele slechts eenige staaltjes opgeven, en, om den Lezer regt naauwkeurig te doen zien, wat virgilius zegt, de proza-vertaling van vondel, daar, waar het noodig is, verbeterd, gebruiken.
I Boek, vs. 144. Cimothoë en Triton, te gelijk aanduwende, zetten de schepen af van de scherpe rotsen; Neptunus zelf ligt ze met zijnen drietand, baant eenen uitgang uit de ontzettende zandplaten, en stilt de zee.
Engelen heeft:

Op 't hoog bevel des Gods, 
Ligt nu Cymothoë de schepen van de rots, 
Door Triton ondersteund. Hij zelf bedaart de golven, 
Ontblootend met zijn' staf de klippen, nog bedolven. 

Hier missen wij geheel dien korten, schilderachtigen trek: Levat ipse tridenti; en daarenboven laat engelen den Zeegod met eenen staf, iets, dat nooit tot zijne attributen behoorde, de bedolven klippen ontblooten, hetwelk volstrekt van geen nut kon zijn voor de schepen, die op het drooge zaten. Vastas aperit syrtes, zegt virgilius; hij baande voor dezelve eenen uitgang uit de zandplaten.

I. vs. 639.

Men ziet in 't ruim der zalen 
Het kostbaar voettapijt en 't heerlijkst purper pralen. 

Dit is meer dan onnaauwkeurig. Virgilius spreekt van de kostbare spreijen, met welke men de aanlegbedden of zitplaatsen oppronkte. Voettapijten kende men in de Heroïsche tijden niet.
II. vs. 330. Anderen houden aan de opengezette poorten wacht, met zoo vele duizenden, als er ooit van Mycenen kwamen; anderen staan schrap, en bezetten gewapend de naau-
{==180==} {>>pagina-aanduiding<<}
we straten; men biedt het spits met bloote degens, gereed om toe te stooten.
Engelen, bl. 72:

Een deel van 's vijands magt bezet alreê de poort 
Met zoo veel duizenden, als immer van Mycenen 
Tot Trojes ondergang aan deze kust verschenen: 
Weêr andren houden ginds, in drom bij drom geschaard, 
De poorten naauw bezet, daar 't opgeheven zwaard 
Bereid is tot den moord. 

Dit is wel de ergerlijkste en woordelijkste herhaling, welke ons immer voor oogen kwam. En hoe kon engelen in dezelve vervallen, daar virgilius zoo duidelijk iets geheel anders zegt?
III. vs. 424. Maar Scylla, die slechts het hoofd [uit het water] steekt en de kielen rukt op de klippen, zit overigens verborgen in de donkere schuilhoeken eener spelonk. Van boven heeft zij een menschelijk aangezigt, en is tot haar midden eene maagd met schoonen boezem; maar van onderen is zij een ontzettend zeegedrogt, welks wolvenlijf eindigt in den staart des dolfijns.

Van uit der waatren kuil 
Verheft de Scylla zich met opgesparden muil, 
En lokt de schepen en verbrijzelt ze op haar klippen. 
Van boven schijnt ze een vrouw met maagdelijke lippen 
En fraai gevormde borst; maar verder op ontwaart 
Men 't ligchaam van een' wolf en een' dolfijnenstaart. 

Die opgesparde muil en die maagdelijke lippen voegen al zeer netjes bij elkander; wij zagen die nooit te zamen in één aangezigt. Overigens is de beschrijving van scylla (de kon er hier gerust af, daar virgilius van een levend wezen en niet van eene rots spreekt; men zegt niet de Antje, de Leentje) geheel anders dan bij den Romein; daar zit zij slechts met het hoofd uit de spelonk, maar hier laat de schoone zelfs haar dolfijnenstaartje zien.
III. vs. 583. Wij, dien nacht in het bosch verscholen, moeten dat ontzettend wondergeraas doorstaan, en kunnen niet zien, wat de oorzaak is van dit geluid; want daar scheen geen licht noch eene heldere star aan den hemel; hij was vol van donkere nevels, en de onstuimige nacht bewimpelde de maan met eene wolk.

{==181==} {>>pagina-aanduiding<<}

Engelen, bl. 139.

Wij slijten in het woud, door dikken nacht omhuld, 
De kruipende uren en zien die ontzetbre wonderen 
Vol angst en siddring aan, en hooren t vreeslijk donderen 
Des bergs, met de oorzaak van dit schouwspel onbekend: 
Geen enkle star toch blonk aan 't neevlig firmament; 
Geen maanlicht straalde omhoog met vriendelijken luister; 
Geheel het aardrijk lag gehuld in 't aaklig duister. 

Waarlijk, in de vertaling is het hier zien en niet zien, licht en duister te gelijk. Virgilius hield zich bij het niet zien alleen, en dat was ook de eenigste verstandige partij. Hoe kan men bij de herlezing zulken onzin laten staan, vooral wanneer men, om den Lezer goed in te stampen, dat het pikdonker was, dit nog ééns meer zegt dan virgilius, en dus zeker eens te veel?
IV. vs. 205. Almagtige Jupiter, wien thans het Mauritaansche volk, neêrgelegen op de veelverwige aanlegsprei feestvierende den offerwijn plengt, ziet gij dit met goede oogen aan? Of vreezen wij u, o Vader! zonder de minste oorzaak, wanneer gij den bliksem slingert? Of flikkert het weerlicht, dat ons doet beven, slechts bij toeval in de wolken, en maakt de donder slechts een ijdel geraas?
Engelen, bl. 161.

Almagtig Opperheer! 
Voor wien de Mauritaan, met heilge kerkgebaren, 
Den offerseestwijn plengt op kostbre zoenaltaren 
En zich bij t offermaal beschilderd (!!) nedervlijt, 
Aanschouwt ge, o Vader! dit, en de offers u gewijd? 
Of vreezen we u vergeefs, wanneer gij uit de wolken 
Uw bliksems slingert, en tot siddering der volken 
Uw donders klettren laat? 

De vertolker moest ons eens zeggen, welke nieuwe Reisbeschrijver hem verhaald heeft, dat de Mauritanen zich beschilderden of tatoueerden. Virgilius kent deze veelverwige hoedanigheid slechts aan hunne banktapijten (aanlegspreijen), om met vondel te spreken, toe. Dat driemaal offer klinkt hier ook zeer onaangenaam; en, terwijl wij met heilge kerkgebaren, kostbre zoenaltaren, en offers u gewijd,

{==182==} {>>pagina-aanduiding<<}
van welke virgilius geen woord spreekt, om des lieven rijms wille en volstoppenderwijze, beschonken worden, zijn de drie laatste regels zoo onduidelijk en zoo onvolledig vertaald, dat men er zelfs den zin niet van kan begrijpen.
IV. vs. 211. Wie ik het strand overgaf, om te beploegen, en het gebied over den grond.
Engelen, bl. 162.

Die dorre velden kocht tot stichting harer muren, 
Aan wie ik wetten gaf bij 't moeilijk volksbesturen. 

Hier was engelen blijkbaar zijn Latijn vergeten; de noot van heyne had hem toch zoo spoedig kunnen leeren, dat loci leges hier voor loci imperium gebruikt werd.
Doch wij meenen reeds genoeg gezegd te hebben, om aan te toonen, dat engelen het oorspronkelijke dikwijls zeer gebrekkig, wat de denkbeelden en zaken betreft, vertolkt, en dat hij hetzelve soms in het geheel niet schijnt te hebben begrepen. Wij zouden daarvan nog meerdere staaltjes kunnen aanvoeren; doch wij haasten ons, om een ander vereischte der vertolking, de sierlijkheid, te beschouwen.
Geene grootere heiligschennis kon er tegen virgilius, die, gelijk wij vroeger reeds aanmerkten, geen enkel woord overtollig gebruikte, bedreven worden, dan dat men zijne kernachtige regels met stopwoorden overlaadt, en zijne heerlijke tafereelen door geheele stopregels ontzenuwt. Intusschen heeft dit hier maar al te dikwijls plaats.

Bl. 22.	Gelijk in houding, kleed en zwier en wapens meê Aan een Spartaansche maagd.
Bl. 25.	Maar meld mij op uw beurt ook, wie gij zijt, in 't end.
Bl. 112.	....... Verneemt uw lot in 't end.
Bl. 38.	Want Venus zelf had haren zoon, verheugd, Met blonde lokken en den purpren glans der jeugd Versierd.
Bl. 57.	Bereid om in zijn list te slagen welgemoed.
Bl. 73.	Ook held Korebus, die, in vuurge liefde ontsteken, Kassandra! voor uw schoon, nu door die min geroerd, Een' wakkren legerstoet naar Troje had gevoerd.
Bl. 79.	Weêr andren houden ginds, met uitgetogen zwaarden, De binnenpoort bezet, waar zij zich rondom schaarden.
Bl. 82.	'k Zag droeve Hekuba, (rampzalige vertooning!)
Ibid.	(O gruwlen, nooit gehoord!)


{==183==} {>>pagina-aanduiding<<}


Bls 132.	Maar droeve Andromaché sprak, hevig aangedaan, ......... de ontroering deed haar beven.
Bl. 165.	Beweegt geen roemzucht u tot verdre heldendaân, En zijt gij koud voor de eer van zulk een grootsch bestaan.

enz. enz. Het is dus geenszins te verwonderen, dat het eerste Boek in de navolging 140 regels, dat is een vijfde omtrent meer dan het oorspronkelijke, beslaat; terwijl het met de andere zangen bijna eveneens gesteld is. En, niettegenstaande alle deze omschrijvingen, zijn er dikwijls belangrijke trekken, ja zelfs geheele regels van het oorspronkelijke overgeslagen of vergeten; b.v. (om ons slechts tot het IVde Boek te bepalen):

vs. 418.	Puppibus et laeti nautae imposuere coronas.
597.	Tum decuit, quum sceptra dabas! -
603.	Verum anceps pugnae fuerat fortuna. - Fuisset.
626.	Nunc, olim, quocumque dabunt se tempore vires.
643.	...... maculisque trementes
	Interfusa genas.

Op het weglaten van den eerst bijgebragten regel zouden wij niet bijzonder vallen, dewijl hij slechts een bijkomend sieraad is; maar de andere zijn juist de gewigtigste uit de tafereelen, tot welke zij behooren, en toch vindt men die zelfs niet aangeduid in de vertaling. Maar hoe is het mogelijk, vraagt men welligt, dat, bij zulke verkortingen van de stof, de vorm toch zoo veel langer zij? Het antwoord is gereed: omdat het niets ongewoons is, hier eenen regel in drie, en zes in elf of twaalf vertaald, of liever verwaterd, aan te treffen. Zoo zijn bij de vier Hexameters I. vs. 657-660 tot zeven Alexandrijnen geworden, bl. 42; de vijf III. vs. 477-481. tot acht, ja zelfs de zes III. vs. 84-89. zijn in elf en een' halven regel omschreven. Men kan begrijpen, hoe slap en zenuwloos dezelve zijn moeten, vergeleken met de krachtige en schilderachtige verzen van virgilius.
Maar ook in die plaatsen, in welke de vertolking niet mank gaat aan ongetrouwheid of gerektheid, zal men de sierlijke kernachtigheid, de levendige schildering van maro meestal te vergeefs zoeken. Wie herkent dezen heerlijken uitroep, I. vs. 407:

{==184==} {>>pagina-aanduiding<<}


Quid natum toties, crudelis tu quoque, falsis 
Ludis imaginibus? cur dextrae jungere dextram 
Non datur, ac veras audire et reddere voces? 

in deze waterachtige regels:

Waarom me, o wreede! steeds door valschen schijn bedrogen? 
(Dus spreekt hij) waarom op uw' zoon zoo zeer verstoord, 
Dat hij u nooit omhelst, uw eigen stem niet hoort? 

Wie denkt niet, dat hij plat proza leest, in stede eener dichterlijke vertolking van den sierlijksten Zanger der Oudheid, bij een verhaal als het volgende? (bl. 36:)

Vergun ons slechts, dat thans de vloot aan deze kust 
Hersteld worde, en op nieuw met riemen toegerust: 
Dat wij daartoe in 't woud geboomte vellen mogen: 
Opdat - zoo we onzen Vorst, aan 't doodsgevaar onttogen, 
Eens wederzien met ons verloren vriendental - 
De vloot haar koers vervolg' naar d'Italjaanschen wal. 

cf. Virg. I. vs. 551-554.

En wie, eindelijk, herkent in de volgende gewrongene en als 't ware telkens gehakte vergelijking:

Dus zien we een slang - geheel den winter door in de aarde 
Verborgen - die den gloed der nieuwe lente ontwaarde, 
Nu jeugdig weêr, (daar zij, door giftig kruid gevoed, 
Van vel verandert) - en in Febus heldren gloed 
Met opgeheven borst zich over de aarde strekken, 
En met gesplitste tong den bek al schuiflend lekken. 

die sierlijke schildering, met al de betoovering der heerlijkste en volmaaktste uitdrukking overgoten (II. vs. 471.):

Qualis ubi in lucem coluber, mala gramina pastus etc. 

of in deze treurige regels:

Met waggelende schreden 
Ontvlugt ze voor het oog van Trojes eedlen Vorst, 
Die diep geroerd dáár stond, haar niet weêrspreken dorst, 

{==185==} {>>pagina-aanduiding<<}

En toch der droeve vrouw nog zóó veel wilde zeggen. 
Haar vrouwen gaan straks tot de Koningin, en leggen 
Haar matte leden op de purpren legersteè. 

de keurige kortheid der in hare eenvoudigheid altijd nog sierlijke uitdrukking:

Linquens multa metu cunctantem et multa parantem 
Dicere. 

Doch, welk eene menigte aanmerkingen wij nog in gereedheid mogen hebben, zoo houden wij dezelve terug, daar de kritiek thans haren pligt vervuld heeft. Wij beseffen de moeije lijkheid van de onderneming des Heeren engelen te diep, dan dat wij niet gaarne zouden erkennen, dat zelfs onze grootste Dichters hier dikwijls moesten struikelen; maar tevens moeten wij betuigen, dat deze vertolking nog al te veel te wenschen overlaat. Ook engelen is in staat, dezelve beter te leveren; hiervoor staan ons sommige welgeslaagde brokstukken, van welke wij er een tot proeve zullen geven, borg; doch alsdan moet hij de moeite niet schuwen van zijn werk herhaaldelijk over te arbeiden, en, gelijk virgilius, met wien hij in het strijdperk trad, de verzen, welke hij eerst vlugtig nederschreef, zoo lang beschaven, omzetten en inkrimpen, tot hij dezelve in het kleinst mogelijk aantal regels heeft zamengedrongen (*). Want juist in de gerektheid, door vulwoorden, stopregels en omschrijvingen veroorzaakt, bestaat het hoofdgebrek dezer vertolking.
Met genoegen zagen wij, dat de tweede zang, reeds vóór eenige jaren onder den titel van Trojes Ondergang uitgegeven, op sommige plaatsen aanmerkelijk is verbeterd, en dat engelen zich de teregtwijzingen, hem toen gegeven, heeft ten nutte gemaakt. Mogt hij door deze onze minder gunstige beoordeeling niet worden ontmoedigd, maar integendeel aangespoord, om zijnen geheelen arbeid nogmaals herhaaldelijk te herzien, en trachten zich op de edelste wijs aan zijnen Recensent te wreken, door hem later de gelegenheid tot grove

{==186==} {>>pagina-aanduiding<<}
berisping af te snijden! Niemand zal zich daarover meerder verheugen dan de steller van deze kritiek, dewijl hij eene goede vertolking der Aeneis beschouwt als het kostbaarste en aangenaamste geschenk, dat aan onze Letterkunde kan gemaakt worden. Nogmaals herhaalt hij, te gelooven, dat de Heer engelen die zoude kunnen leveren, mits hij met eene ijzeren standvastigheid tegen de zwarigheden worstele, en het nonum prematur in annum in het oog houde; dit blijkt op sommige plaatsen, en vooral uit zijne overbrenging van de kunstige beschrijving der Faam, bl. 160. verg. virgilius, IV. vs. 174.

De Faam, de snelste plaag, die ooit werd voortgebragt, 
Groeit onder 't gaan, en krijgt bij iedren voetstap kracht. 
Eerst klein uit vrees, verrijst zij straks voor 't oog der volken; 
Haar voet betreedt den grond, het hoofd bergt ze in de wolken. 
Haar teelde uit wraakzucht de Aard, toen 't Godendom weleer 
Heur broedren, 't Reuzenrot, plofte op het aardrijk neêr. 

De twee laatste regels zonderen wij van onze tamelijke goedkeuring uit. Virgilius zoude zich wel gewacht hebben, om hier Aarde zoo spoedig in eene geheel verschillende beteekenis, eerst van Godin, en vervolgens van aardkloot, te gebruiken. Hij spreekt dan ook van dat nederploffen geen woord; maar zegt alleen: dat de Moeder Aarde (Terra Parens), vergramd over de wraak der Goden, haar vlug te voet en met snelle wieken het laatste baarde na Cous en Enceladus. Dat pedibus celerem et pernicibus alis is geheel overgeslagen. Doch wij vervolgen:

Een groot, mismaakt gedrogt, dat zoo veel luistrende ooren 
En waakzame oogen, die door 't duister henenboren, 
En schelle tongen heeft, als pluimen tot haar vlugt. 
't Nachts zweeft zij tusschen aard en hemel door de lucht, 
Sluit nooit haar oog ter rust, noch wordt vermoeid van 't waken; 
Bij dag zit ze op den trans der hoogverheven daken, 
Of op een' toren, die zijn spits ten hemel strekt, 
Verbaast de steden door hetgeen haar mond ontdekt, 
Bespiedt alwat gebeurt met nimmer sluimrende oogen, 
Verkondster even zeer van waarheid als van logen. 


{==187==} {>>pagina-aanduiding<<}

Deze plaats is eene der beste uit het geheele werk, en duidt talent aan; doch de Lezer zij tevens verwittigd, dat al hetgene wij onderschrapt hebben, uitbreidingen en toevoegselen zijn van den navolger, en zie eens aandachtig na, of dezelve ook veel tot de kracht en kernachtigheid toebrengen.

Regten van den Vorst op het Publiek Onderwijs. Uit het Fransch vertaald. Te Amsterdam, bij J.C. Sepp en Zoon. 1828. In gr. 8vo. XVI en 190 bl. f 1-50.

In den tegenwoordigen tijd, waarin het hier behandelde onderwerp, bijna geheel Nederland door, aan de orde van den dag is, moet dit geschrift van den Hoogleeraar raoul zeer welkom zijn. Het is eigenlijk eene verdediging van de regten des Konings op het publiek onderwijs tegen eenige drogredenen en verdraaide voorstellingen desaangaande in sommige nommers van het tijdschrift Catholique des Pays-Bas van 1827. Wij hebben geen plan, de opzettelijk? verwarde voorstellingen, de telkens, ook na bekomene inlichting, herhaalde vermenging van publiek en godsdienstig onderwijs, en de echt Jezuitsche manier van bewijsvoeren, door verdraaijing en verminking, aan te roeren. Prof. raoul heeft dit alles voldoende aangetoond; zoodat wij hiernaar slechts kunnen en moeten verwijzen.
Over het geheel kunnen wij de verklaring des Vertalers wel overnemen (bl. VI): ‘Uit eene Roomsche pen gevloeid, geschreven voor Roomschgezinden, en waarom ook niet voor Protestanten, handelt het over een regt, dat den Koning toekomt; een regt, met hoeveel zweem van waarheid weêrsproken, zoo helder aan het licht gebragt, dat ieder eerlijk man, om het even welke belijdenis hij moge zijn toegedaan, daarvan de billijkheid zal gevoelen niet alleen, maar met inwendige overtuiging erkeunen, dat, indien het, in een tegenovergesteld geval, anders ware, de rampen en onheilen eener geheele natie niet zouden zijn af te meten, welke, andermaal gedompeld en teruggevoerd in de slavernij van domme onwetendheid en onkunde, zich allengskens dezelfde kluisters zou zien aanleggen, die zij eenmaal zoo fier als grootmoedig heeft afgeworpen.’ Dit is tot aanprijzing van dit geschrift, voor den weetgierigen en vaderlandschen lezer, genoeg.

{==188==} {>>pagina-aanduiding<<}

Over het ook hier behandelde onderwerp, in de duizenden- een petitiën van hetzelfde maaksel met vreemdsoortige onderwerpen slechts vermengd, wordt, dunkt ons, (of dit opzettelijk geschiedt, bepalen wij niet) de Grondwet te eenzijdig beschouwd, alsof het volk alleen regten bezat, de Vorst slechts pligten had te vervullen. Zoo wel Koning als volk heeft beide in het oog te houden. Is men het op dit punt eens, dan zal het overige wel woordenspel zijn in het oog derzulken, die niet van Jezuiten geleerd hebben met woorden te schermen, om met zaken te spelen, en met heilige regten en pligten wreedelijk te spotten. Aan de vrucht kent men den boom. Maar gelukkig hij, die, zonder van de wrange en bittere vruchten te proeven, zich van schadelijke boomen geleerd heeft te wachten!
Wij meenen voor onszelven vrijzinnig genoeg te zijn, om vrijheid in denken en spreken voor te staan, en voor ons en anderen als regt te eerbiedigen en te begeeren; maar het omne nimis nocet, de ultra's deugen nergens. Wie zal zoo vrijzinnig zijn, om zijn huis voor niemand te sluiten, en hen alleen met geweld daaruit te jagen, die getoond hebben dieven te zijn? En als dit nu eens onmogelijk is geworden?.... Het is eene vreemde leer, dat hoogere magt geen kwaad mag voorkomen, wel beteugelen of bedwingen. Tot vrijheid behoort voorzeker vrij licht en vuur. Maar mag geen bestuur wetten maken, om door schouwen en huiszoeking brand voor te komen? Moet er zoo lang gewacht worden, dat de brand reeds uitslaat? En wat is brand, in vergelijking van het onherstelbaar gevaar, dat de voorstanders der vrije en losbandige drukpers zonder verantwoordelijkheid, willens of niet, voorstaan! - Deze fraaije woorden, zonder iets meer, zullen, vertrouwen wij, onzen vrijzinnigen Koning niet hinderen in het volvoeren van die voornemens, welke hij aan die van Soignies heeft geopenbaard. Tantum!




Don Carlos, Prins van Spanje, een Onderzoek naar de oorzaak van deszelfs gevangenneming en dood. Door J.P. Arend, Lector in de Hoogduitsche en Engelsche Talen en Letterkunde aan de Doorluchtige School te Deventer. Te Deventer, bij A.J. van den Sigtenhorst. 1828. In gr. 8vo. 79 Bl. f :-75.

Wanneer iemand, met bayle, de zekerheid en geloofwaardigheid der Geschiedenis wilde in twijfel trekken, die

{==189==} {>>pagina-aanduiding<<}
zoude voorzeker de gevangenneming en den dood van Don carlos, Zoon van filips II, wel met eenigen schijn tot verontschuldiging van zijn scepticismus kunnen bijbrengen. Er is misschien geene gebeurtenis uit den nieuweren tijd, of uit de nieuwere Geschiedenis, welke meer de verwondering van den tijdgenoot zoo wel, als van de nakomelingschap, heeft tot zich getrokken; geene, welke de pen van zoo vele Schrijvers en Dichters heeft onledig gehouden; geene, die tot meer gissingen heeft aanleiding gegeven, dan deze. Uiteenloopend zijn de berigten en bijzonderheden, welke ons de Schrijvers, ten aanzien dezer gebeurtenis, hebben medegedeeld; en even zoo verschillend zijn ook de oogpunten, waaruit zij dezelve beschouwd hebben: deze toch heeft den Zoon, gene den Vader verdedigd of gelaakt. De Heer arend heeft beproefd, of hij uit dien chaos van gissingen en gevoelens, welke deze merkwaardige gebeurtenis heeft doen geboren worden, met eenige waarschijnlijkheid de oorzaak konde ontdekken der rampen, welke Don carlos getroffen hebben.
Tot beter verstand der zaak, heeft de Heer arend vooraf den levensloop van dien ongelukkigen Prins geschetst. Hij heeft zich bij dit levensberigt van alle dichterlijke en romantische gedachtenbeelden te regt onthouden, en eich uitsluitend bepaald tot het vermelden dier lotgevallen, in welke de meeste Schrijvers met elkander overeenstemmen, en die niet tegen de waarheid schijnen aan te druischen. De Schrijver toont al dadelijk, dat hij geenszins tot die verwaande Geschiedschrijvers behoort, naar wier hooggestemde meening alle vermelding van autoriteiten, alle aanhaling der bronnen, uit welke zij geput hebben, nietsbeduidende pedanterie is. Hij geeft dadelijk de hoofdbronnen op, uit welke hij het levens berigt van Don carlos heeft ontleend. Allen heeft hij dezelve wel niet gekend, en uit de wijze, op welke hij strada aanhaalt, zoude men al ligtelijk op de gedachte komen, dat hij dien fikschen, hoezeer dan ook in vele opzigten partijdigen Geschiedschrijver, niet zelf gelezen heeft.
Op dit levensberigt volgt, in de tweede plaats, eene opgave der punten van beschuldiging, welke tegen Don carlos, naar de vrij algemeene opgave, in het midden gebragt zijn; te weten: 1. Zamenspanning met de oproerigen in de Nederlanden en in Grenada. 2. Toeleg op het leven des Konings. 3. Minnehandel met zijne Stiefmoeder, elizabeth van valois. De Heer arend heeft zich bevlijtigd, deze beschuldigin-
{==190==} {>>pagina-aanduiding<<}
gen, zoo wel aan het gezond verstand en de onbevooroordeelde rede, als aan de geschiedkundige berigten, welke hij desaangaande heeft kunnen raadplegen, te toetsen. Maar, wat verstaat hij toch wel door het woord oproerigen, wanneer hij van de Nederlanders spreekt? Dit is eene uitdrukking, welke geenen echten zin heeft, wanneer er gesproken wordt van dien heiligen strijd, welken de Nederlanders tegen de bloedplakkaten van den trotschen Spanjaard bestaan en zoo roemvol voleindigd hebben.
De eerste dezer beschuldigingen komt den Schrijver voor, als geheel van waarheid ontbloot te zijn.
De tweede wordt door niemand stellig beweerd, behalve door llorente, in zijne Geschiedenis der Spaansche Inquisitie. Doch men moet hierbij in het oog houden, dat llorente alleen berigt geeft van hetgene er in de aanteekeningen der Inquisitie geboekt staat. Maar tusschen deze Notulen en de waarheid der daadzaken vindt een hemelsbreed onderscheid plaats; en strada zelf, wel verre van den ongelukkigen Prins te bezwaren, brengt alles bij, om hem te verontschuldigen.
Wat het derde punt betreft, hetwelk in Don carlos en zijne Stiefmoeder de geschiedenis of fabel van Phoedra en Hippolytus doet herleven, daarvoor heeft men (zoo als de Heer arend met regt aanmerkt) even min, als voor de beide andere beschuldigingen, ooit eenig deugdelijk en proefhoudend bewijs te berde gebragt; en hij gelooft met reden, dat strada gelijk heeft, wanneer deze de oorzaken van de rampen, die Don carlos troffen, in iets anders, dan in de opgegevene, wil gezocht hebben. Strada heeft het wel geweten, maar was te voorzigtig, om alles te willen zeggen, wat hij wist; hij zal gevreesd hebben, door het openbaar maken van dat geheim, de algemeene rust (en meer nog zijne eigene veiligheid) te veel in de waagschaal te brengen. Maar, wat strada wederhield zich openlijker te verklaren, had willem den I niet teruggehouden. In de verantwoording van dien doorluchtigen Vorst meent de Schrijver de juiste beweegreden te vinden, waarom Don carlos ter dood gebragt werd. Willem verwijt, namelijk, den Koning openlijk, dat hij, tijdens deszelfs huwelijk met maria van portugal, de Moeder van Don carlos, gehuwd was met Donna isabella osorio, bij welke hij twee of drie kinderen had verwekt; een huwelijk, door ruy gomez, Prins

{==191==} {>>pagina-aanduiding<<}
van Eboli, gesloten, en waardoor deze in Spanje tot zulk een aanzien geraakt was. Daar dus de vereeniging met de Prinses van Portugal, volgens Goddelijke en menschelijke instellingen, geheel onwettig was, zoo maakte filips naderhand er eene gewetenszaak van, eenen bastaard, waarvoor hij Don carlos moest houden, als zijnen erfgenaam achter te laten; en dit was de ware reden van 's Prinsen dood. ‘Indien de Prins,’ zegt willem, ‘wezenlijk schuldig geweest ware aan misdaden, die den dood verdienden, behoorde men het dan niet aan ons, zijne toekomende onderdanen, overgelaten te hebben? Kwam het regt van verhooring, en van het doodvonnis uit te spreken tegen den erfgenaam van zulke uitgestrekte Staten, aan monniken en geloofsonderzoekers wel ooit toe?’ - Wat de wijze betreft, op welke Don carlos veroordeeld werd en het leven verliet, deze is ongewis. De Schrijver houdt het echter voor tamelijk zeker, dat die Prins, zoo al niet door het zwaard, evenwel op eene geweldige wijze, op last zijns Vaders, omkwam. En dit alles verdedigde filips, als geschied uit ijver voor den Godsdienst en uit vaderlijke zucht voor zijn Volk! Zoo vindt een wreed tiran altijd drogredenen, om zijne misdaad als eene treffelijke verrigting te doen voorkomen.
Zulke geschiedkundige onderzoekingen, als dit geschrift van den Heer arend, verdienen lof; en het is te hopen, dat de kundige Lector gelegenheid zal vinden, om aan meer gelijksoortige stoffen zijnen tijd en arbeid te koste te leggen.




Mijn verblijf op het Kasteel Bracebridge. Naar het Engelsch van Washington Irving. Door Steenbergen van Goor. II Deelen. Te Amsterdam, bij C.L. Schleijer. 1828. In gr. 8vo. Te zamen 661 Bl. f 7-20.

Zeden, gewoonten en volksbegrippen naar waarheid beschreven, derzelver invloed op het huiselijk en burgerlijk leven treffend geteekend, zijn altijd belangrijk, als eene bijdrage tot menschenkennis; maar klimmen nog in belangrijkheid, wanneer deze beschrijving een volk ten onderwerp heeft, hetwelk zulk eenen aanzienlijken rang bekleedt, als het Engelsche volk. Wij zijn meest gewoon onze beschouwing van Engeland en deszelfs bewoners te bepalen tot dat land als Zee-
{==192==} {>>pagina-aanduiding<<}
mogendheid, en dezelve te vestigen op deszelfs prachtige hoofdstad, talrijke oorlogs- en koopvaardijvloten en rijke volkplantingen. Het is daardoor reeds op zichzelf eene aangename afwisseling, dat washington irving ons, uit het gewoel der meer geruchtmakende werkzaamheden en meer schitterende verrigtingen, geleidt op het stille land, en ons Engeland voorstelt, als een, ook in dit opzigt, schoon en gezegend land. De Engelsche landedelman, zijn geluk vindende in de genietingen, die de natuur hem in zijn vaderland aanbiedt, en zijne schatten bestedende, om geluk onder zijne hem omringende landgenooten te verspreiden, verschijnt hier, benevens dezen, in een beminnelijker licht, dan de Brit, als kampioen in het groote worstelperk der staatkunde en van den wereldhandel. Reeds de, ook onder ons met roem bekende, naam van den Schrijver deed ons iets goeds verwachten; en inderdaad, wij vonden ons na de lezing niet te leur gesteld. Vooral verhoogt het de waarde van deze tafereelen, dat derzelver vervaardiger op nieuw toont een meester te zijn in het schilderen van menschelijke karakters, ook door het in 't licht stellen van kleine bijzonderheden, welke door den gewonen, oppervlakkigen beschouwer naauwelijks zouden zijn opgemerkt, maar welke den nadenkenden diepe en juiste inzigten verschaffen in het binnenste van het menschelijk hart. Als Noord-Amerikaan verantwoordt
washington irving zich, ten aanzien van zijne bevoegdheid, om over Engeland en deszelfs bewoners te schrijven, op volgende wijze: ‘In een nieuw land geboren en opgevoed, - aan oorden gewoon, die, in zeker opzigt, nog eerst eene geschiedenis moesten erlangen, - lag er voor mij in de beschouwing van kolossale, van ouderdom grijs geworden en in puinhoopen wegzinkende gebouwen iets onbeschrijfelijk treffends. Die grijze overblijfselen van vroegere eeuwen verspreiden over het oord, waar zij zich bevinden, eene grootsche, sombere, voor mij geheel ongewone bekoorlijkheid. Voor mij bevattede alles even overvloedige stof tot beschouwing en bespiegeling; overal waren de sporen der geschiedenis zigtbaar, terwijl de dichtkunst over het land geademd, en hetzelve, als ware het, geheiligd had. Zoo doorkruiste ik Engeland. Gedurende het grootste gedeelte van den tijd, welken ik daar heb doorgebragt, heb ik daar al de koelheid en veronachtzaming ondervonden, welke het algemeene lot des vreemdelings in dat land is.

{==193==} {>>pagina-aanduiding<<}
Neem ik deze omstandigheden in aanmerking, en herinner ik mij, hoe dikwijls ik mijne pen met eene zekere onvergenoegdheid en een neêrgeslagen gemoed opgevat heb, dan kan ik waarlijk niet gelooven, dat mijne schilderij te voordeelig is uitgevallen. Wat ik nopens het Engelsche karakter gezegd heb, is het resultaat van eene bedaarde, onpartijdige, veelzijdige beschouwing. Geenszins is dat karakter van dien aard, dat men het spoedig kennen kan; want het heeft voor den vreemdeling in het eerst steeds iets onaangenaams, terugstootends, ongastvrij. Wie derhalve mijne schilderingen voor te partijdig houdt, die beschouwe dat volk zoo scherp en bedaard, als ik het gedaan heb. Van één ding ben ik ten minste genoegzaam overtuigd, namelijk, dat ik rondborstig en eerlijk in mijne verhalen ben geweest.’ - Voor meerdere uittreksels ter proeve is dit werk niet geschikt, daar het meest bestaat uit verhalen of beschrijvingen, die telkens één zamenhangend geheel vormen.
Wat taal en stijl betreft, heeft de Vertaler zich, naar ons oordeel, loffelijk van zijne taak gekweten. Wij aarzelen niet, te verklaren, dat wij de overbrenging van dit werk beschouwen als een geschenk, door hetwelk de Heer steenbergen van goor aanspraak heeft op den dank van ons lezend publiek.




Briefwisseling tusschen jonge lieden uit den beschaafden stand, gehouden vóór en ná hun huwelijk. Door J.E. de W...... Te Delft, bij de Wed. J. Allart. 1827. In gr. 8vo. VIII en 270 Bl. f 3-:

Een regt bevallig werkje, hetwelk zich door deszelfs levendigen, afwisselenden stijl, smaakvolle en onderhoudende behandeling der onderwerpen allezins aanbeveelt. De Schrijver heeft zijnen arbeid in twee deelen gesplitst. Onder het bovenschrift: Godsvereering, Deugd, Liefde en Vriendschap, levert hij 30 brieven, geschreven door jongelingen en jongedochters uit den beschaafden stand, vóór hun huwelijk. Het tweede gedeelte van het boek bevat, onder het opschrift: Deugd, Pligt, Huwelijksliefde en Vriendschap, insgelijks 30 brieven tusschen mannen en vrouwen uit den beschaafden stand, na hun huwelijk. Alle deze brieven handelen meestal over de aangelegenheden van hunne harten, soms echter ook

{==194==} {>>pagina-aanduiding<<}
over andere hun voorkomende omstandigheden, welker mededeeling wetenswaardig is. Ofschoon de voorstelling levendig is, is het echter slechts de eerbare, zedige, deugdzame liefde, welke hier aan het licht wordt gesteld. Eene enkele aanmerking houde de Schrijver ons ten goede. Het hindert ons, namelijk, eenigzins, dat overdorp zoo, tot in alle bijzonderheden toe, zijn heure du berger met de beminnelijke caroline aan zijnen vriend overbrieft. Het is waar, daardoor ontvangen nu de jongeling en het meisje uit den beschaafden stand hier onderrigt in het op eene gepaste wijze doen, ontvangen en beantwoorden van eene liefdesverklaring. Maar, indien de natuur hun hier niet reeds leermeesteres genoeg is, is het aantal boeken, waarin men dergelijk onderrigt in rijm en in onrijm vindt, legio. Evenwel de onreine koope het boek niet in de hoop op een Saterstooneel. Niets, dat daarnaar gelijkt, is hier te vinden. Het teedere onderwerp is met de meeste kieschheid behandeld. Zelfs valt, als eenvoudig verhaal, aan den lezer gerigt, datgene weg, wat ons hindert, als mededeeling, aan den vriend, van het vertrouwelijkste oogenblik met zijne geliefde, door den minnaar. Want zelfs de deugdzaamste liefde heeft haar heiligdom, hetwelk gesloten moet blijven, ook voor de innigste vriendschap tusschen mannen Deze aanmerking ontneemt niets aan den lof, welken wij aan dit boek, over het geheel, toekennen. Wat in onze schatting deszelfs waarde nog verhoogt, is, dat de menschen, met welke wij hier in de belangrijke betrekkingen van liefde en vriendschap worden bekend gemaakt, echt Nederlandsche karakters bezitten, en zoo wel vrouwen, als mannen, datgene zijn, wat, bij het behoud van vaderlandsche zeden en denkbeelden, en bij een behoorlijk gebruik van hetgeen ook ons vaderland oplevert tot veredeling van het hart en tot beschaving van het verstand, de Nederlandsche man of vrouw van den beschaafden stand kan en behoort te zijn.
Wij wenschen dus den ons onbekenden Schrijver, in een gunstig onthaal van dezen zijnen arbeid, de noodige aanmoediging toe, om in dit vak nog meer aan zijne landgenooten te schenken.

Letterschoof, of landelijke vruchten voor verstand en hart. Te Amsterdam, bij Schalekamp en van de Grampel. 1828. In gr. 8ov. VI, 183 Bl. f 2-40.


{==195==} {>>pagina-aanduiding<<}

Volgens het Voorberigt, bestaat dit werkje uit eenige voortbrengselen van letterarbeid, door Landbewoners vervaardigd, en die meestal gediend hebben tot Voorlezingen en Bijdragen in eenen landelijken Vriendenkring, sedert eenige jaren, ter beoefening van Wetenschappen en Fraaije Letteren, vereenigd. Vanhier buiten twijfel de eenigzins zonderlinge naam van Letterschoof. Geen der vervaardigers (die van één stukje uitgezonderd) behoort tot den geleerden stand. Wordt deze eerste proeve gunstig ontvangen, lezen wij verder in het Voorberigt, zoo verschijnt welligt eerlang een tweede Deeltje, waartoe reeds genoegzame voorraad voorhanden is. - Wij hebben deze verzameling, over het geheel, met genoegen gelezen, en mogen wel lijden, dat goede aftrek tot uitgave van anderen dergelijken letterarbeid aanmoedige. Wij achten dit werk bijzonder geschikt voor zoodanige Leesgezelschappen, waar men, in plaatse van onbeduidende Romans, iets meer degelijks verlangt. De Letterschoof is verdeeld in de volgende rubrieken: I. Verstandelijke en zedelijke Beschaving, inhoudende eene Voorlezing over de gezellige verkeering, benevens drie Dichtstukjes, getiteld: De weldadige invloed der beschaving, Blik op de Verlichting, en: Het vermogen der beschaving. II. Neigingen en Hartstogten, behelzende eene Voorlezing over de Eerzucht en haren weldadigen invloed op onze volmaking; voorts, in poëzij: Job III, Aan het Mededoogen, De Pharizeër en de Tollenaar, en: De verlatene Moeder aan haren Zuigeling. III. Levenswijsheid, waartoe gebragt worden: Voorlezing over drie van de kleederen ontleende Spreekwoorden, en een dichtstukje. IV.
Natuur-, Geschied-, Land- en Volkenkunde, drie stukken: Voorlezing over de heilzame strekking voor verstand en hart, gelegen in eene opmerkzame waarneming der meest in het oog loopende Natuurverschijnselen, Iets over Griekenland en de Grieken van vroegeren tijd, en: De kust van Guinea en derzelver bewoners. V. Mengelingen, onder deze opschriften: Hij is zoo gek niet, als hem de muts wel staat, Fragment eener zamenspraak tusschen eenen onverschilligen en eenen opmerker, Ossian, De kleederen maken den man niet, Uitboezeming bij den val van Missolonghi, Troost der Voorzienigheid, Lentezang, Het Jongsken en zijne Moeder. - Uit deze opgave van den inhoud der Letterschoof kan men ten naastenbij zien, wat er zoo al is te vinden. Even min, als op het veld, kan men hier verwachten, dar alle aren even goed beladen zullen zijn. Tot een monster diene het volgende:

{==196==} {>>pagina-aanduiding<<}


Als het zuiderwindje blaast, 
't Nijver bijtje gonst en aast, 
Duizend bloempjes 't veld versieren, 
Duizend voglen tierelieren, 
't Rund in weel'ge weiden graast; 
Als de leeuwrik, hoog gestegeu, 
't Landvolk boeit aan 't vrolijk lied, 
Gras en loover opwaarts schiet, 
Milde wolken, zwaar van regen, 
Druppelen op twijg en aar - 
o! Dan is de Lente daar. 

Minst van allen beviel ons het laatste stukje. Men biede liever vrucht van eigen akker, en binde geene ligte, van elders aangevoerde, aren met het zwaardere graan, dat men zelf bouwde, in dezelfde schoof.




Eduard en Louize, of de Hand der Voorzienigheid. Een Nederlandsch Tafereel, door G. van Maarseveen. Te Dordrecht, bij F. Boekee. In gr. 8vo. 288 Bl. f 2-40.

Men vindt in dit werk niet dat wonderbare, die opeenstapeling van verwarringen, welke den lezer naauwelijks den tijd gunnen, om met aandacht te lezen, maar hem jagen naar het einde, om de ontknooping te weten. De schrijver wilde, in een, uit het dagelijksch leven genomen, tafereel, aantoonen: dat het vertrouwen op de Voorzienigheid nimmer beschaamd wordt; dat zij alle dingen voor hem, die op Haar vertrouwt, doet medewerken ten goede, en hem, onder welke omstandigheden des levens ook, beschermt en bewaakt, en veilig zijnen weg doet bewandelen. Het verhaal, dat ons hier gegeven wordt, maakt ons bekend met twee deugdzame echtgenooten, en behelst hunne levensgeschiedenis, welker lotgevallen wel niet buitengewoon zijn, maar toch de belangstelling van den vaderlandschen lezer allezins waardig zijn, omdat het Nederlandsche karakters, Nederlandsche gebeurtenissen en natuurtooneelen zijn, door welke voor de afwisseling gezorgd is. Niettegenstaande deszelfs eenvoudigen voortgang en afloop, houdt deze roman den leeslust op eene aangename wijze levendig, en is geschikt, om het doel te bereiken, hetwelk de schrijver zich had voorgesteld. Welmeenend wenschen wij hem dus dat gunstig onthaal, hetwelk hem ten prikkel kan zijn, om nog verder in dit vak zijne krachten te beproeven.

In de Boekbesch. No. III, bl. 103, reg. 14, moeten de voor dien regel wegvallen.






{==197==} {>>pagina-aanduiding<<}

Boekbeschouwing.

Christendom en Regtzinnigheid. Door J.C.A. Sander en J.G. Liernur. Iste Stukje. Te Arnhem, bij C.A. Thieme. 1828. In kl. 8vo. 86 Bl. f :-60.

Onder dezen titel ontvangen wij vier kleine vertoogen, met de volgende opschriften: I. Hoe de Bijbel de groote geschilpunten in de zedekunde beslist. II. Het Christendom de leer der volkomenste vrijheid. III. Regtzinnigheid. IV. Het Christendom is eene inrigting (,) die enkel met den geest te doen heeft. No. I en III zijn met de letter L., II en IV met S. geteekend. In het korte voorberigt zeggen de Eerw. sander en liernur, Predikanten bij de Evangelisch-Luthersche Gemeente te Haarlem, dat zij beiden afkeerig zijn van het in 't licht geven hunner leerredenen, als zoodanig; maar dat zij onderwerpen, vroeger op den kansel door hen behandeld, thans in anderen vorm uitgeven, dewijl dezelve, naar hun oordeel en dat van anderen, inzonderheid in dezen tijd van zoeken, woelen en onzekerheid in het godsdienstige (het zijn de eigene woorden der Schrijvers), eene nuttige bijdrage tot de regte schatting van het Christendom, voor een uitgebreider publiek, zouden kunnen zijn.
In het eerste vertoog wordt de bekende gelijkenis van den barmhartigen Samaritaan behandeld, ten einde door dit ééne voorbeeld te doen blijken, hoe de Bijbel de groote geschilpunten in de zedekunde beslist. Hier komt menige goede aanmerking voor. De Schrijver tracht te bewijzen, dat men in de Heilige Schrift geene wetenschappelijke beantwoording van allerlei zedekundige vragen, maar alleen voor het werkzame leven bruikbare lessen der wijsheid moet zoeken. Hij doet dit op zijne wijze, en gebruikt wel eens uitdrukkingen, die misschien

{==198==} {>>pagina-aanduiding<<}
voor sommigen vreemd zullen klinken. Zoo lezen wij bl. 2 van een schadelijk vooroordeel, alsof elke vraag der zedekunde met eene Bijbelspreuk te beantwoorden ware; een vooroordeel, dat de weldadige werking van het Bijbellezen aanmerkelijk zou verlammen, en den vrijheid-ademenden geest des Christendoms door een' dooden (de) letter doen vervangen worden. Is dat een vooroordeel? en is het een zoo schadelijk vooroordeel, dat iemand in den Bijbel uitspraak omtrent alle aangelegenheden des levens meent te vinden? De Schrijver laat immers zelf terstond daarop volgen, dat de Heer den sleutel ter oplossing der zedekundige geschilpunten allerwegen in zijn onderwijs geeft, waar hij van 's menschen pligten spreekt. Dus moeten daar dan toch ook voorschriften te vinden zijn, welke op alle omstandigheden toepasselijk gemaakt kunnen worden. Dat men geene wetenschappelijke behandeling der zedekunde in de Heilige Schrift te zoeken hebbe, zal wel ieder, die op het doel der Goddelijke Openbaring ziet, erkennen. Rec. meent hier en daar bij den Schrijver uitdrukkingen opgemerkt te hebben, die, al zijn ze misschien dan ook wel te verdedigen, nogtans ligt misduid zouden kunnen worden; b.v. bl. 18: Het onwaardeerbaar boek (de Bijbel) stelt den mensch niettemin te leur, als hij er de antwoorden op zijne moeijelijke zedekundige vragen in zoekt, als hij zelfs slechts de noodzakelijke gegevens begeert, om daaruit door middel van redenering de antwoorden op te maken. Dat nieuw gesmede woord gegevens klinkt niet wel, en zal door gewone lezers kwalijk verstaan worden. De Heer liernur geeft zijn gevoelen nader te kennen, daar hij onmiddellijk laat volgen: In de plaats daarvan vinden wij in
den Bijbel, en met name in het hier overwogene antwoord des Heeren aan den Wetgeleerden, eene aanwijzing, die voor deze, te vergeefs gezochte, antwoorden rijkelijk schadeloos stelt. (Dus zijn er dan toch data, of gegevens, die boven ontkend worden.) Dezelve komt hierop neder: ‘Gij hebt, o mensch! nopens uwe pligten, geen

{==199==} {>>pagina-aanduiding<<}
ander antwoord noodig, dan dat gij zelve (zelf) met uw gezond verstand en een welwillend hart vinden kunt, en het antwoord, dat gij noodig hebt, kunt gij in elken toestand des levens gemakkelijk vinden. Wat gij zoudt verlangen, dat men voor u was of deed, moet gij voor anderen zijn of doen....... Voor het overige handel eerst overeenkomslig uwe, naar dien regel zoo duidelijk aangewezene, pligten, vóór dat gij er over redeneert.’ Welligt had de meening des Schrijvers duidelijker uitgedrukt kunnen worden; zoo als de woorden hier staan, zoude het kunnen schijnen, dat liernur, in zekeren zin, de waarde des Bijbels te gering voorstelt, om denzelven naderhand, op zijne wijze, te hooger te verheffen. Leven wij in eenen tijd van woelen en zoeken, gelijk in het voorberigt wordt gezegd, men zij dan behoedzaam, zoo op den kansel, als in openbaren geschrifte, om alle misverstand te voorkomen. Is ook wel in het algemeen het redeneren, waartegen hier wordt gewaarschuwd, zoo zeer af te keuren? en doet de Bijbel dit? Wanneer de tijd van handelen daar is, moet men handelen, en niet enkel redeneren; maar redenering behoort toch de handeling vooraf te gaan. Ja, de menschen hebben in het algemeen besef van betamelijkheid en onbetamelijkheid; maar bij velen zijn de begrippen van pligt wel eens verward, omdat er over de zedelijkheid van doen en laten te weinig wordt nagedacht. Moge het, gelijk de Schrijver bl. 17 verzekert, niet zelden gebeuren, dat men onedeler handelt, in evenredigheid dat men over zijne pligten, derzelver gronden en grenzen, en toepassing op het
leven, meer boeken heeft gelezen, meer leerredenen of verhandelingen gehoord en meer gesprekken gehouden; en dat het begin van een ernstiger onderzoek, nopens de moeijelijke vragen der zedekunde, het begin eener misdadige poging is, om zich van zijne pligten te ontslaan, - zoodanige menschen, in wier hart geen ware godsvrucht is, zullen, ook zonder redeneren, wel traag en nalatig in het vervullen hunner pligten blijven. Door nadenken

{==200==} {>>pagina-aanduiding<<}
wordt de overtuiging van het betamelijke of onbetamelijke eener zaak levendiger en krachtiger. Geschiedt dus het redeneren over onze pligten in den geest des Christendoms, zoo zal het heilzamen invloed op derzelver gemoedelijke behartiging hebben, en wel in evenredigheid van het duidelijker besef der verpligting.
In het tweede vertoog wordt, naar aanleiding van 2 Kor. III:17, beweerd, dat het Christendom volkomene vrijheid aan deszelfs belijders laat in de keus van inrigtingen des levens, van uitwendigen eerdienst en van geloofsstelsel. De Schrijver onderscheidt de inrigtingen des levens in staatkundige en in huiselijke. Tot de eersten behoort de regeringsvorm, tot de laatsten het huwelijk, de slavenstand, en de vaderlijke magt. Rec. kan zich niet vereenigen met den Schrijver, die bl. 29, na over genoemde punten geredekaveld te hebben, tot dit besluit komt: Het Christendom heeft dus nooit gemaakt noch wil (willen?) maken eenige verandering in den uitwendigen vorm der menschelijke betrekkingen - want deszelfs rijk is niet van deze wereld. Beteekent deze Schriftuurplaats, wat dezelve hier moet beteekenen? Is ook de weldadige invloed des Christendoms niet kennelijk in verbeterde wetgeving en regering? En zou niet eigenlijk zoodanige verandering bedoeld worden? Uitdrukkelijke en stellige bepalingen waren in dezen geenszins noodig. Wanneer een echt Christelijke geest de overheid bezielt, is elke regeringsvorm goed; ontbreekt die, zoo kan elke regeringsvorm misbruikt worden, schoon de eene ligter, dan de andere. Slavenstand moet ophouden, zoodra ieder zijnen medemensch behandelt, gelijk hij zelf zou wenschen behandeld te worden. En geen vader, die in den geest van het Evangelie denkt, kan, al laat de burgerlijke wet dit toe, zijne vaderlijke magt misbruiken. Deze verbeteringen in het burgerlijke en huiselijke leven, ofschoon dan niet uitdrukkelijk genoemd, zijn uitvloeisels van Christelijke beginsels, en werden buiten twijfel bedoeld. - Dat voorts aan Christenen geen bepaalde vorm van eerdienst wordt voorgeschreven, is be-
{==201==} {>>pagina-aanduiding<<}
kend, en ligt
in den aard der zaak. Zoo lang de theocratische huishouding in het land der belofte duurde, moesten jezus en de Apostelen de Mozaïsche wetten op den eerdienst in kracht laten. Met Jeruzalems verwoesting zouden dezelve ontbonden worden. Hierop wordt in het gesprek met de Samaritaansche vrouw gedoeld. De Eerw. sander schrijft wel, bl. 32, dat Hij (jezus) niet zegt: ‘De Vader wil alleen, maar: de Vader wil ook hebben, die Hem alzoo aanbidden;’ doch als men de woordvoeging in het oorspronkelijke raadpleegt, zou deze uitlegging bezwaarlijk te verdedigen zijn. Naauwkeuriger en bijkans woordelijk kan deze plaats aldus vertaald worden: Immers zockt de Vader zoodanigen, die Hem aanbidden, of zoodanige aanbidders, gelijk ook de eenigzins vrijere over zetting van Prof. van der palm heeft: en zulke zijn toch de aanbidders, die de Vader zoekt.
Vertoog III loopt over Regtzinnigheid, welke hier tegen eene vrijere denkwijze overgesteld wordt. Maar is dan niet juist die vrijere denkwijze, in den echten geest des Christendoms, de ware regtzinnigheid? Misschien ware het goed geweest, dat de Schrijver meer bepaald had te kennen gegeven, wie of wat eigenlijk regtzinnig genoemd moet worden. Ieder, die ter goeder trouwe handelt, meent, dat zijne gevoelens op den inhoud van het Evangelie steunen; en hij zou alzoo van zijne regtzinnigheid mogen spreken: maar het woord heeft allengs, door het gebruik, eene andere beteekenis gekregen. Regtzinnig noemt men hem, die zich houdt aan bestaande Kerkleer - onregtzinnig, die er van afwijkt. In dezen zin kan iemand kerkelijk onregtzinnig zijn, dewijl hij menschelijke meeningen verwerpt, en alleen de duidelijke leer der Goddelijke Openbaring eerbiedigt. Deswege beviel aan Rec. minder, wat hier wordt gezegd van de regtzinnigheid van jezus. Hoe goed het woord op zichzelve zijn moge, schijnt het echter min gepast, jizus (bl. 41) een regtzinnig Israëliet te noemen. Volgens liernur, bl. 53, moet Christelijke regtzinnigheid in-
{==202==} {>>pagina-aanduiding<<}
nige gehechtheid aan de godsdienst der vaderen zijn. Maar, wat is dan toch godsdienst der vaderen? Verstaat men hierdoor het Christendom, zoo zal ieder het toestemmen; doch kunnen en zullen de woorden niet ligt in eenen anderen zin opgevat worden, alsof godsdienst der vaderen zich bepaalde tot het Kerkgenootschap, waarin men werd geboren en opgevoed? Onder het lezen zou men wel eens in verzoeking kunnen komen, om te twijfelen, of de Schrijver niet hier en daar eenigermate speelt met woorden. Hij wil, dat men gehecht zijn moet aan de
belijdenis der vaderen, dat men oude woorden en vormen gebruike, dat men behoude, wat door oudheid geheiligd is geworden; hier schijnt kerkelijke orthodoxie, in den gebruikelijken zin des woords, geleerd te worden: dat echter de bedoeling niet zoodanig is, blijkt ten duidelijkste, daar wij bl. 56 lezen: Wat echter met dien geest (des Christendoms) strijdt, wat slechts van menschelijken oorsprong is, willekeurige en kleingeestige uitzonderingen en bepalingen omtrent waarheden, voorschriften en beloften, wat niet van God kan zijn, omdat het met zijn woord niet overeen kan gebragt worden, wat niet tot God kan brengen, of wat van Hem verwijdert; - daarvan heeft hij (de regtzinnige Christen) eenen afkeer, en hij verzet er zich tegen, al werd het ook algemeen voor regtzinnig gehouden, al werd het ook door kerkelijk gezag ondersteund. Volgens dezen regel zal er nog al eenige afwijking van vroegere begrippen, leuzen en vormen, van datgene, wat den vaderen dierbaar was, plaats moeten hebben; doch waartoe dan die verheffing van het oude, en die aanprijzing van godsdienst der vaderen? Daar, van de dagen der Apostelen af tot op onzen tijd, de denkwijze der belijders van het Evangelie gedurig veranderde, zou men ook kunnen vragen, in welke eeuw dan de ware regtzinnigheid werd gevonden, aan welke men zich moet houden; en wijst ons de Kerkelijke Geschiedenis op de oorspronkelijke eenvoudigheid des geloofs, werkende in liefde, bij de opkomst des Christendoms, zoo zou de vrij onbepaalde uitdrukking van godsdienst der vaderen hier

{==203==} {>>pagina-aanduiding<<}
spaarzamer hebben kunnen gebruikt worden. Gaarne onderschrijft Rec. overigens, wat bl. 56 en 57 gezegd wordt: De schoonste trek, in het karakter eens regtzinnigen Christens, is de overeenstemming van zijne zuivere regtzinnige denkbeelden, aangaande de godsdienst, met zijn leven en wandel. Zijn geloof is geene koele bespiegeling van het bovenzinnelijke, maar eene aangelegenheid des harten; deugd is hem geene dorre leer van regten en pligten, over welker bepalingen en gronden hij gaarne redeneert, maar is hem liefde uit een rein hart, enz...... in één woord, bij den regtzinnigen Christen is zijn leven de spiegel zijner godsdienstige overtuiging, gelijk deze de spiegel is van den waren geest des Evangelies.
Niet het minst belangrijk gedeelte van dit boeksken is No. IV, waarin veel goeds gezegd wordt, en onder anderen, bl. 84, deze aanmerking voorkomt: Indien het Christendom geen heilige geest ware, dan zou het niet, na meer dan achttien (rekent men de vestiging des Christendoms van het Pinksterfeest na Hemelvaart, zoo is het bijkans achttien) eeuwen, ondanks de verbasterde gedaante, waarin het voorgedragen is, nog bestaan, en eene menschelijke beschaving bevorderen, die, de menschheid moge zoo onvolmaakt zijn, en blijven, als zij wil, toch maar den boventoon houdt boven de schaamteloosheid der ondeugd. Inderdaad! het Christendom is in de afzigtigste omkleedsels voorgesteld, en wordt ook nog heden wel op eene wijze voorgedragen, die tegen deszelfs, in den Bijbel aan te wijzene, natuur strijdt. Het schijnt echter, dat, voor zoo ver in die onderwijzingen nog iets van den waren Evangelischen geest behouden is, dit in de harten overgaat, middelerwijl de overdrijvingen niemand, die eenigzins gezond denkt, ontrusten, of door gewoonte allen prikkel verloren hebben en naauwelijks meer gehoord worden. Zonderling steekt weder hierbij af, hetgene op de volgende bladzijde beweerd wordt: Het zou zeer gedenkbaar (dit woord is niet in gebruik) zijn, dat door gemoedelijk Christelijk onderwijs, opzig-
{==204==} {>>pagina-aanduiding<<}
telijk de ware belangen des levens en de betrekking, waarin de mensch tot God staat, eene
Christelijke beschaving wierde voortgeplant zonder Bijbel en Doop, als het nu helaas! waarachtig is, dat vele Bijbelbezitters en gedoopten onchristenen zijn, nademaal geen heilige geest een hooger leven in hen heeft opgewekt. Dat vele Bijbelbezitters en gedoopten zich niet laten leiden door Gods Heiligen Geest, bewijst niets tegen de noodzakelijkheid van Bijbel en Doop. Rec. heeft altijd gemeend, en meent nog, dat de Kerkelijke Geschiedenis, vooral die der Hervorming, en wat dezelve voorafging, de nuttigheid van het Bijbellezen genoeg heeft bewezen. Het is jammer, dat hier en daar gewaagde stellingen, die ligt misduid zouden kunnen worden, in het anders niet onbelangrijk werkje voorkomen. Wat verder den Doop aangaat, de Schrijver neme in aanmerking, hetgene 1 Petr. III:21 wordt gelezen.






Redevoering over 2 Chron. XXIII: 11b. Uitgesproken op den 24 Aug. 1828, den 56sten verjaardag des Konings, door C. van Epen, Leeraar bij de Nederduitsche Protestantsche Gemeente te Maastricht. Te Maatstricht, bij J. Straatmans. 1828. In gr. 8vo IV en 23 Bl. f :-30.

Leerrede, ter godsdienstige viering van den verjaardag van Z.M. den Koning der Nederlanden; uitgesproken den 24 Aug. 1828, door H.G. van den Es, Theol. Doct. en Predikant te Sassenheym. Te Amsterdam, bij W. Brave, Jun. 1828. In gr. 8vo. IV en 34 Bl. f :-40.

Beide deze leerredenen zijn op denzelfden dag gehouden, bij eene gelegenheid, welke de Nederlander vurig wenscht, dat nog dikwerf zal terugkomen. Als gelegenheidsleerredenen vorderen zij geene uitvoerige aankondiging.
De Eerw. van epen, tot tekst gekozen hebbende - de Koning leve! behandelt zijn onderwerp op volgende wijze: I. ‘Wij zullen,’ zegt hij bl. 5, ‘de

{==205==} {>>pagina-aanduiding<<}
voorgelezene woorden, in derzelver verband, kortelijk verklaren, en u daarbij tevens doen gevoelen, hoe veel redenen jojada en het volk van Juda hadden, om hartelijk te wenschen, dat de Koning joas mogt leven. II. Om, in de tweede plaats, u te doen beseffen, dat wij Nederlanders nog meer redenen hebben, dien hartelijken wensch den onzen te maken, met betrekking tot onzen Koning. III. En eindelijk zal ik u aanwijzen, dat die wensch ons moet opwekken, om ook (cui bono dit ook hier dus gebruikt?) God te danken en om de vervulling van dien wensch te bidden.’ - Dit laatste stuk, als gedeelte der redevoering te kort, voldoet aan de belofte bij de opgaaf niet. De Heer van epen zal de gegrondheid dezer aanmerking erkennen, al voeren wij de tien eerste regels van bl 20 niet aan. Op het overige hebben wij minder aan te merken.
De Heer van den es behandelt Psalm XXI. ‘Naar onze meening,’ dus leest men bl. 12, ‘hooren wij in de zeven eerste verzen van denzelven de priesterschaar in naam des volks Jehova voor de aan david verleende zegepraal danken, en in het 8ste en de 5 volgenden den Koning de overwinning over al zijne vijanden toewenschen, terwijl eindelijk in het 14de vers aan al het verzamelde volk eene bede om vervulling der uitgesprokene wenschen in den mond gelegd wordt. I. In de eerste plaats zullen wij de zeven eerste verzen van den psalm en het losoffer van Israël voor deszelfs Koning beschouwen, om u, naar aanleiding daarvan, tot dankzegging voor het heil aan onzen Vorst bewezen op te wekken. II. Daarna zullen wij onze aandacht op de wenschen en gebeden voor Israëls Koning, in het overige van den Pfalm ontboezemd, vestigen, en u alzoo tot eerbiedige en hartelijke wenschen en gebeden voor onzen Vorst trachten te stemmen.’
Beider geest en strekking zijn overeenkomstig met het gewigtige en heugelijke onderwerp. Welk volk heeft ook meer redenen, dan Nederland, om, bij elken verjaardag zijns Konings, hartelijk te bidden: Lang leve de Koning!?


{==206==} {>>pagina-aanduiding<<}

Redevoering, naar aanleiding van Joh. XIV:6. behelzende eenige nuttige wenken in den tegenwoordige(n) Kerkstaat; van een Lidmaat der Hervormde Godsdienst belijdenis. Door F.C. Meijer. Te Amsterdam, bij J.B. Julio. 1828. In gr. 8vo. 24 Bl. f :-40.

Onze man heeft nog al vele vrienden, en hiermede wenscht Recensent hem geluk. Die vrienden zijn op de zaken, in deze redevoering vervat, verliefd. Ook dit is natuurlijk. Van zijne vrienden kan hij dit alleen verwachten. Hij gelooft, dat de verkondiging van het Evangelie niet zeer moeijelijk is. Dit moet ieder denken, die eene preek ontvangt van een lidmaat der gemeente. Doch na volbragte lezing zijn wij van oordeel geworden, dat zulk preken, als onze man in deze redevoering doet, niet zoo gemakkelijk is, als hij (uit nederigheid?) wel meent. Althans gelooven wij, dat dit onzen van der palm, om geene anderen te noemen, zeer bezwaarlijk zou vallen. Meijer heeft het oog niet zoo zeer op den vorm, als wel op den kern. Bl. 8 doet hij volgend verzoek: ‘Terwijl ik uw, waarde Lezers en Lezeressen! wel mag aanbevelen, mijn gebrek in dezen, door een heilige achterdocht te vervullen.’ En, onder vele andere dergelijke schoonheden, vindt men nog, op bl. 10, de volgende spreuk: ‘Op regten rijst het ligt altijd.’ Ten slotte nog dit staaltje, bl. 14 voorkomende: ‘Dat wij met de uitwendige (?) geleerdheid zoo veel niet noodig hebben, hoe noodzakelijk zij ook wezen moge! als de geleerde wiens ampt het is, zal een verstandig mensch niet ligt in het hoofd komen, anders diende wij alle, hoofd voor hoofd wel geleerd te worden, hetwelk onbestaanbaar zou wezen met de welvaart van de Maatschappij. Wij hebben reden, om de Goddelijke Voorzienigheid over ons te danken, die ons zulke mannen heeft verwekt, waardoor wij, in de ons noodige kennis, even zoo wijs kunnen worden als zij.’ Zoo lang had onze man met zijn preekje wel

{==207==} {>>pagina-aanduiding<<}
mogen wachten. Evenwel is zijne meening goed. Het eenige, dat wij dus opregtelijk doen kunnen, is, dat wij hem bedanken voor zijne goede intentie; zoo als wij zijn doende bij dezen.

Apothekers-Handboek, of Beginselen der Artsenijmengkunde; door A. Chevallier en P. Idt, Apothekers en Leden van verschillende geleerde Genootschappen. Uit het Fransch. II Deelen. Te Deventer, bij A.J. van den Sigtenhorst. In gr. 8vo. Te zamen XXII, 884 Bl. Buiten Inteek. f 10-:

Naar waarheid zegt de Vertaler, dat, hoe noodzakelijk de kennis der Schei-, Kruid- en Natuurkunde ook voor den Artsenijmenger is, deze kennis alleen en op zichzelve hem nog geenszins aanspraak geeft op den naam van een bekwaam Apotheker, zoo hij niet tevens een goed werkman is; en dat derhalve een werk, hetwelk geschikt is, om den leerling daartoe op te leiden, zeer belangrijk moet geacht worden. Naar zijn oordeel hadden wij gebrek aan zoodanig werk; want, zegt hij, alle Artsenijmengkundige werken, welke er in onze taal (tot Junij 1826) zijn uitgekomen, hoe belangrijk zij ook wezen mogen, laten, zelfs dàn als men die alle te zamen neemt, nog iets zeer belangrijks te wenschen over; en dit is - eene geschikte handleiding ter bereiding der geneesmiddelen. In hoe verre dit algemeene oordeel van den Vertaler meerder of minder gegrond is, laten wij daar. Genoeg, hij meende, dat er behoefte aan zoodanig werk bestond, en, om daarin te voorzien, besloot hij, het voor ons liggende werk te vertalen. De vraag is alzoo, of dit werk geschikt is, om dat gebrek aan te vullen, en wel ten behoeve van Nederlandsche Apothekers.
Na de beide deelen met de meeste aandacht te hebben gelezen, kunnen wij deze vraag niet anders dan ontkennend beantwoorden. De orde, in dit werk gevolgd,

{==208==} {>>pagina-aanduiding<<}
wordt gezegd dezelfde te zijn als die, welke door henry bij zijne lessen wordt in acht genomen; zij is echter, naar ons inzien, niet de beste, en geeft uit haren aard aanleiding tot herhalingen. Dan, dit daargelaten, zal men het toch met ons eens zijn, dat naauwkeurigheid in beschrijving en duidelijkheid in bepalingen en uitdrukkingen hoofdvereischten in een dergelijk werk zijn; en hierin laat hetzelve veel te wenschen over. Het is ons voorgekomen met overhaasting te zijn opgesteld, en dat men geenszins de onderwerpen altijd eerst goed doordacht heeft; sommige zijn zeer oppervlakkig, andere weder met eene groote en, mogen wij het zoo eens noemen, overtollige uitvoerigheid behandeld. Op de verklaring of omschrijving van vele kunstwoorden, en in de Pharmacie gebruikelijke uitdrukkingen, valt mede nog al wat aan te merken. Verscheidene hebben wij gevonden, die hier in eenen anderen zin gebezigd worden, dan waarin zij bij de Apothekers, althans bij ons, voorkomen. Het is toch niet de vraag, wat wij meenen, dat de woorden kunnen beteekenen, of in welken zin zij, naar onze denkbeelden, behooren gebruikt te worden; maar, welke beteekenis zij door het dagelijksch gebruik hebben verkregen. Indien men b.v. aan een' Apotheker vroeg, wat hij door uittrekking verstaat, en welke bewerkingen hij daartoe brengt, twijselen wij zeer, of het antwoord ook van verkalking, verkoling, opheffing enz. melding zoude maken. Een Handboek van bijna 900 bladzijden mogt men verwachten, dat zich althans door volledigheid zoude aanbevelen; dan ook hieraan ontbreekt zeer veel. Het is ten aanzien van onderscheidene Fransche werken meermalen opgemerkt, dat zij onkunde verraden aan hetgeen bij andere volken gedaan is en wordt; en deze onkunde straalt ook in dit werk ten duidelijkste door; wij misten althans hier en daar nog al het een en ander, dat ons van elders bekend was. - Bij de beschrijving der
verschillende bewerkingen voegen de Schrijvers eenige voorschriften ter bereiding van deze en gene geneesmiddelen,

{==209==} {>>pagina-aanduiding<<}
tot nadere opheldering van het gezegde. Wij achten dit niet alleen goed en nuttig, maar zelfs noodzakelijk; doch meenen tevens, dat de gekozene voorbeelden moeten zijn, 1o. geschikt om datgene op te helderen, wat zij ophelderen moeten, en 2o. dat men dezelve kieze uit die bereidingen, welke dagelijks, althans niet zeldzaam, plaats hebben; want welke nut toch kan een leerling trekken uit hem aangewezene voorbeelden, die of nimmer, of althans ten uiterste zeldzaam, in een Artsenijmengkundig Laboratorium voorkomen? Het is mogelijk, dat de meeste hier aangevoerde voorbeelden veelvuldig door Fransche Apothekers behandeld worden; maar van zeer vele is dit het geval bij ons niet.
Wanneer wij dus ongunstig over dit werk oordeelen, en van gevoelen zijn, dat hetzelve niet had behoeven, ja zelfs niet had behooren vertaald te worden, moet men daaruit niet afleiden, dat wij er niets goeds en nuttigs in zouden hebben aangetroffen. Wij houden ons verzekerd, dat onderscheidene Apothekers er hier en daar nog al iets in zullen vinden, dat voor hen nieuw is; maar, om het goede en nuttige van het minder goede en minder nuttige, of soms geheel verkeerde, te onderscheiden, behoort meer kennis en ondervinding, dan men onderstellen mag bij leerlingen; en voor dezen is het in de eerste plaats bestemd.
Tot staving van ons oordeel, en om den Lezer nader met het werk bekend te maken, zullen wij den inhoud zoo kort mogelijk opgeven, en daarbij eenige aanmerkingen voegen; want alles mede te deelen, wat wij onder het lezen hebben aangeteekend, zoude ons bestek verre te buiten gaan.
Behalve eene korte inleiding, bevat het werk zes afdeelingen, handelende 1o. over voorafgaande bewerkingen, 2o. verdeeling, 3o. uittrekking, 4o. oplossing, 5o. vermenging, 6o. verbinding. Iedere afdeeling is weder in onderscheidene hoofdstukken verdeeld.
1ste Afdeeling. a) Keuze der droogerijen; waaromtrent gezegd wordt, dat men de beste moet kiezen, en

{==210==} {>>pagina-aanduiding<<}
daartoe met derzelver eigenschappen en kenmerken bekend zijn. Tot opheldering vinden wij hier de beschrijving van tien stoffen, waaronder rabarber, kina, moschus en castoreum, beslaande gezamenlijk naauwelijks twee bladzijden; dus hoogst oppervlakkig. b) Zuivering van eenige droogerijen, als vet, was, harsen, gomharsen, enz.: de laatste moeten, volgens de Schrijvers, in brandewijn worden opgelost, doorgezegen en uitgedampt; eene wijze van handelen, die wel geene algemeene goedkeuring zal vinden. Wij treffen hier ook eene beschrijving aan der zuivering van ruwe kamfer door opheffing; deze bewerking geschiedt fabrijkmatig, en komt bij Apothekers niet voor. In het overige dezer afdeeling spreken de Schrijvers over de inzameling en drooging der planten en het bewaren der droogerijen.
In de 2de afdeeling, getiteld verdeeling, wordt in de vier eerste hoofdstukken gesproken over het kneuzen, het snijden, het raspen en vijlen, en het malen; en in het vijfde over het tot poeder brengen. Op bl. 43 lezen wij, dat dit laatste op zesderlei wijzen geschieden kan, namelijk door stampen, wrijven, porphyriseren, doorwrijven, het bijvoegen van een tweede ligchaam, en door afwasschen. Voor het laatste zouden wij liever lezen slibben; door afwasschen toch verstaat men iets anders, dan hier bedoeld wordt; ook worden de ligchamen daardoor niet tot poeder gebragt, maar wel het grovere van het fijnere gescheiden. Men had even goed ook het ziften als eene zevende wijze er kunnen bijvoegen. Is malen wel iets anders, dan eene bijzondere wijze, om ligchamen tot poeder te brengen? Waarom daarvan een afzonderlijk hoofdstuk gemaakt? Althans had dan daar ook de beschrijving van den molen behoord, en niet in het vijfde hoofdstuk. Dergelijke bewijzen, dat men de zaken niet goed doordacht heeft, zijn er vele. Op bl. 55 wordt onder de voorbeelden van ligchamen, die men door eene haren zeef wrijft en alzoo tot poeder brengt, ook gevonden kolokwint. Intusschen lezen wij daarbij, dat deze moet gedroogd en gestampt worden. Is dat

{==211==} {>>pagina-aanduiding<<}
doorwrijven? Arabische gom behoeft, bl. 52, niet gedroogd te worden; men wrijve dezelve in een' marmeren mortier tot poeder. IJzervijlsel moet, bl. 53, op een' porphyrsteen tot een ontastbaar poeder gewreven worden. Onder de voorbeelden van ligchamen, die door bijvoeging van een ander tot poeder gebragt worden, vinden wij, bl. 56, ook kwik, met de opmerking, dat dit metaal, vloeibaar zijnde, niet tot poeder kan gebragt worden, (hoe belangrijk!) maar dat, zoo men hetzelve met een weinig water schudt, het zich in kleine bolletjes verdeelt; waartoe dient dit? Op bl. 57 vinden wij de bereiding der merc. dulc. volgens henry; men kan dezelve nog eens lezen op bl. 38 van het tweede deel. Hier is er eene zeer grove fout in het voorschrift, welke wij niet weten, of dezelve aan de Schrijvers dan aan den Vertaler te wijten zij, alzoo wij het oorspronkelijke niet kunnen vergelijken. Er wordt, namelijk, hier gezegd, dat de retort geplaatst wordt in een' reverbereeroven, die van binnen met aarde wordt aangevuld. Die nu in zoodanigen oven kan stoken, doe het; wij zien er geene mogelijkheid toe. Boven de 3de afdeeling lezen wij: uittrekking. De Schrijvers verstaan hieronder: afscheiding van een of meer zamenstellende deelen van een ligchaam; en daartoe brengen zij verkalking, verkoling, roostering, opheffing, heldermaking, uitpersing, verdikking en overhaling. Het ongepaste van deze omschrijving hebben wij reeds opgemerkt, en achten het onnoodig, dit nader aan te wijzen. Onder de voorbeelden van verkalking vinden wij de bereiding van alumen ustum, dat ongepast is. Verkalking is een verouderd woord, dat alleen geschiedkundig kan opgehelderd worden.
Verkoling wordt beschreven, als ‘eene bewerking, waardoor men bewerktuigde ligchamen, met afscheiding van een gedeelte der grondstoffen, die met dezelve verbonden waren, door middel van vuur tot kool doet overgaan.’ In het algemeen goed, echter niet naauwkeurig; maar hoe iemand, na deze bepaling gegeven te hebben, tot voorbeeld kan aanhalen de murias sodae ex-
{==212==} {>>pagina-aanduiding<<}
siccatum, is ons volkomen onbegrijpelijk; wij hebben toch nimmer gehoord, dat zeezout een bewerktuigd ligchaam was, of dat hetzelve verkoold kon worden. Over opheffing wordt hoogst oppervlakkig gesproken, en de leerling, tot nadere opheldering, verwezen naar de zuivering der ruwe kamfer op bl. 11, die van honderd leerlingen er naauwelijks één te zien krijgt; en naar de bereiding der merc. dulc. op bl. 57, welke, zoo als die daar voorkomt, geheel bijzondere handgrepen vordert, en alzoo niet tot voorbeeld dienen kan. Van de elf bladzijden over de heldermaking zijn er drie besteed om ons te leeren, hoe wij heldergemaakte wei zullen bereiden. Onder de filtreer-toestellen, in dit hoofdstuk beschreven, vonden wij ook de pers van real. Wij hadden deze eerder bij de behandeling der Extracten verwacht; staan echter gaarne toe, dat zij ook als filtreer-toestel kan dienen; maar hier had dan toch ook behoord de beschrijving der pers van rommershausen; dan deze is geene Fransche uitvinding, en daarom waarschijnlijk den Schrijvers onbekend. - Het volgende 6de hoofdstuk, over uitpersing, handelt 1o. over waterachtige sappen, waarbij weder over heldermaking wordt gesproken, 2o. over olieachtige sappen; waarom niet oliën? Het voorschrift, dat wij hier vinden, ter bereiding der oleum ovorum, en aan
henry wordt toegeschreven, is reeds aangeprezen door onzen verdienstelijken landgenoot p.j. kasteleyn, Chemische en Physische Oefeningen, Amst. 1785, Iste deel, bl. 92. - Het 7de hoofdstuk handelt over verdikking, dat is hier uitdamping van vloeistoffen ter bereiding van extracten en geleijen. Wij kunnen niet alles aanstippen, wat ook hier onze aandacht trok; alleen dit: op bl. 122 vinden wij onder de algemeene regelen ter bereiding der extracten ook deze: ‘Zij (de uitdamping namelijk) moet zoo lang worden voortgezet, tot dat het extract dik genoeg is, dat is: tot dat het, op het vlakke van de hand uitgestreken, niet meer aan dezelve kleeft, of, op grijs papier gelegd, geene vochtigheid hier meer doortrekt.’ Ook bij extract. graminis, taraxac., bard.

{==213==} {>>pagina-aanduiding<<}
en andere? - 8ste Hoofdstuk, tot merg brenging, waar wij eerst vinden de bereiding der eigenlijke mergen (pulpce), en dan die der zetmelen; van de laatste, onder anderen, die uit aardappelen en wilden wijngaardwortel. - 9de Hoofdstuk, overhaling. Hetgeen hier over de daartoe dienende werktuigen gezegd wordt, is zeer onvolledig; men vergelijke eens, wat over dit onderwerp gevonden wordt bij buchner, Einleitung in die Pharmacie, Nurnberg, 1822. In dit hoofdstuk, loopende van bl. 153-204, wordt verder gesproken over overgehaalde wateren, oliën, geesten, azijn, overhaling van bewerktuigde ligchamen, hertshoorn en barnsteen.
De 4de afdeeling handelt over oplossing. Deze wordt beschreven als ‘eene bewerking, die ten oogmerk heeft, om de aanklevingskracht, welke de gelijksoortige deelen van' een ligchaam met elkander verbonden houdt, door middel van eene vloeistof, welke tusschen dezelve indringt, te verbreken, en dus van elkander te scheiden, zonder die te ontleden.’ Vóór honderd jaren en vroeger dacht men, dat de scheivochten in hunne kleinste deelen de gedaante van wiggen hadden, en daarmede tusschen de deeltjes der vaste ligchamen indrongen, en dezelve alzoo van elkander scheidden. Tot dit gevoelen schijnen de Schrijvers ook over te hellen. Zij toch noemen, een weinig verder, de oplossing het gevolg eener werktuigelijke werking. Men vergelijke hiermede bl. 39, waar wij lezen, dat het onvoegzaam is, om het tot poeder brengen der ligchamen eene werktuigelijke bewerking te noemen, want dat zij rust op reeds vooraf verkregene kennis der ligchamen. Wij onthouden ons hier van alle verdere aanmerking; het ongerijmde toch valt ieder in het oog. - In deze afdeeling vinden wij eerst oplossingen door water, afkooksels, aftreksels, bouillon, zoo wel van vleesch als van slakken; hierop volgen minerale wateren, derzelver ontleding, en zamenstelling door kunst; onder dezelve vinden wij niet alleen kalkwater, maar ook teerwater. Waar is toch de bron gelegen, waaruit teerwater opwelt? Vervolgens vinden

{==214==} {>>pagina-aanduiding<<}
wij hier oplossingen door wijn, azijn, alcohol, aether en olie, welke gezamenlijk slechts 26 bladzijden vullen, terwijl de oplossingen van honig en suiker, dat zijn siropen enz., alleen niet minder dan 33 bladzijden beslaan; men kan daaruit opmaken, welke belangrijke plaats de siropen in de Fransche Pharmacie bekleeden. Onder de voorbeelden van oplossingen door olie vinden wij stillenden balsem, bals. tranquillans, tot welks bereiding men tweeëntwintig verschillende kruiden, benevens vijf levende padden, Bufon. viv., in olijfolie moet koken!
5de Afdeeling, vermenging. 1o. Vaste mengsels, zamengestel de kruiden (species), poeders, koekjes (trochisci), harde conserven (pepermuntkoekjes en borstkoekjes); wij hebben deze nimmer conserven hooren noemen. 2o. Vloeibare mengsels, als emulsiones, potiones enz. 3o. Weeke mengsels, als conserven, electuariën (als voorbeelden staan hier confectio hyacynth. en elect. diacatholicon), pillen, pomaden, zalven (niet minder dan vijf voorschriften van het ung. populeum; dat van de Pharm. Belg. ontbreekt echter), pleisters enz.
De inhoud van, benevens onze aanmerkingen op het tweede deel bij nadere gelegenheid.




Afrika en deszelfs Bewoners, volgens de nieuwste Ontdekkingen, een Werk ter bevordering der kennis van Landen en Volken en van derzelver voortbrengsels en handel, door N.G. van Kampen. Met Platen. Iste Deel. Te Haarlem, bij de Erven F. Bohn. 1828. In gr. 8vo. XVI, 348 Bl. f 3-60.

De onvermoeide van kampen legt het weetgierig publiek, door zijnen, met dit deel aangevangen', arbeid, eene nieuwe verpligting op. De voorrede doet verslag van de aanleiding, bedoeling en inrigting deszelven. Bekend is het uitvoerige werk van den Duitschen von zimmerman: De Aarde en hare Bewoners, bij

{==215==} {>>pagina-aanduiding<<}
de uitgevers van het tegenwoordige werk, naar eene schoone vertaling, (en, ten opzigte van verscheidene gedeelten, gelijk wij meenen, meer dan vertaling) van tijd tot tijd in het licht verschenen. Doch, zimmerman was reeds lang door den dood in zijnen arbeid gestuit; die na hem het werk opvatteden, hadden niet verkozen, verder, dan het nu bestaande, voort te gaan, en ook de, zoo als van kampen zegt, al te zedige Vertaler weigerde, zulks voor onze Landgenooten te doen. Wat wonder, dat men zich tot den man keerde, die voor de geschiedenis, en niet min voor de aardrijkskunde, reeds zoo veel gedaan heeft? Na eenige aarzeling besloot hij dan ook, althans van Afrika, dat door zimmerman, na een veelbelovend begin, bijna geheel overgeslagen is, zoo veel te zeggen, als van dit, grootendeels nog onbekende, doch zeer belangrijke werelddeel, vooral met behulp der nieuwste reizigers, door hem te vermelden zou zijn, en daaraan drie deelen toe te wijden. Het eerste, hier aangekondigd, bevat het Zuiderstuk, aan gene zijde des Evenaars; het tweede zal waarschijnlijk Guinea, de Niger- en Senegal-landen, Zara en Barbarijë, - het derde de Nijlgewesten omvatten. Het zal echter geene slaafsche navolging van zimmerman, in manier, het zij van beschrijven, het zij van beschouwen der dingen, zijn, noch ook noodzakelijk als een deel van des Duitschers werk behoeven beschouwd te worden.
Dit laatste spreekt wel, voor ieder, die van kampen kent, eenigzins van zelve. Maar het is toch niet onbelangrijk, onzen Landgenooten onder het oog te brengen, dat zij hier een geheel oorspronkelijk en op zichzelven staand boekwerk ontvangen, dat, ja, als een vervolg op zimmerman is te beschouwen en in gelijken trant bewerkt, dat dus voor de bezitters van dien arbeid, om iets volledigs te hebben, althans te mogen hopen, onontbeerlijk is, maar dat ook hun, wien die zeer uitgebreide vertaling ontbreekt, daarom even zeer is aan te bevelen.

{==216==} {>>pagina-aanduiding<<}

Na eene hoogstbelangrijke inleiding, en algemeen, historisch en geografisch overzigt, spreekt de Schrijver van de Kaap-kolonie, het Land der Namaaquas, Griquas en Noordelijke Boschjesmannen, het Land der Kaffers, de Oostkust van Afrika, de Comora-Eilanden, Madagascar en de omliggende Eilanden, de Mascarenhasen Sechelles-Eilanden, St. Helena, Neder-Guinea.
Vooral de eerstgenoemde gedeelten, door verscheidene late reizigers bezocht, zijn uitvoerig behandeld. En deze bewerking is te belangrijker, omdat de vreemdelingen, die hier de bouwstof inzonderheid leveren, deels aan hunne verbeelding, deels aan hun vooroordeel en bijzondere ingenomenheid tegen onze natie, de stichters der Kaapkolonie, wier taal de eenige Europesche is, door den inlander verstaan, niet weinig hebben toegegeven. Bekend zijn trouwens zoo wel de onpartijdigheid als de vaderlandsliefde, de afkeer van alwat wreed en onmenschelijk is, als de uitgebreide kennis, ter vergelijking en billijke schatting, van onzen Schrijver.
Wie overigens zimmerman kent, die zal zich ligt ook een denkbeeld der wijze van behandeling (het land, de voortbrengsels, den mensch, de geschiedenis omvattende) kunnen maken, en zoo wel het leerzame als vermakelijke van zulk een werk bevroeden. Men kent des mans schoonen en levendigen stijl, zijne uitgebreide en grondige kennis, zijne verlichte en niet min Christelijke denkwijze; waardoor het zich, in beide genoemde opzigten, te meer aanbeveelt.
Wij meenden trouwens wel een klein verzuim te ontdekken, als hebbende geen gebruik gemaakt van thompson's onlangs verschenen en aanvankelijk vertaalde reize; doch de nalezing doet ons zijne opmerkzaamheid op dit, en zelfs op nog een ander geschrift zien. De reis van onzen Landgenoot, m.d. teenstra, die, op zijnen togt naar de Oostindiën, genoodzaakt werd eene poos aan de Kaap te blijven, en daar in het binnenland zekere baden gebruikte, zal of niets nieuws hebben opgeleverd, of misschien, buiten Groningen en Vriesland minder ver-
{==217==} {>>pagina-aanduiding<<}
spreid zijnde geraakt, niet tot 's mans kennis gekomen zijn. Het zelf niet bezittende, durven wij over het eerste niet beslissen. Veel kon het, uit den aard der zaak, wel niet zijn.
Tot een staal kiezen wij iets uit de inleiding en uit de eerste afdeeling:
‘Den naam heeft Afrika waarschijnlijk van een klein Karthaagsch landschap, Frigi, aan de noordpunt bekomen, waarvan de Romeinen, voor welken dit van het geheele werelddeel het naast bij lag, Afrika maakten. Een beroemd Aardrijkskundige noemt het een groot ligchaam zonder leden, een stam zonder takken, en inderdaad loopen de kusten bijna regt, zonder eenige uitgroeving door zeeboezems, land- en zeeëngten of schiereilanden; en het geringe getal eilanden, bij dat van Europa, en vooral van Azië en Noordamerika vergeleken, is zeer opmerkelijk. Slechts aan de zuidoostzijde heeft Afrika, even als Nieuwholland en Zuidamerika, een aanzienlijk, misschien van het vaste land afgescheurd eiland, Madagascar: de anderen, zoo als de Kanarische en Kaapverdische eilanden, schijnen door de werking van het onderaardsche vuur opgeworpen, door geen geweld des Oceaans van het land te zijn afgerukt. Van alle werelddeelen heeft het de meeste overeenkomst met Zuidamerika, hetwelk ook weinig eilanden, golven en insnijdingen in de kust heeft; doch de beroemde humboldt heeft nogtans aangewezen, hoe aanmerkelijk het onderscheid tusschen die beiden is.’
‘Oorspronkelijk uit Nederland, en kort na de stichting der kolonie gedeeltelijk aangebragt, hebben deze lieden (de kolonisten) zich, door de vruchtbaarheid der vrouwen (oorspronkelijk Amsterdamsche weesmeisjes), in dit gezonde klimaat zoo zeer vermenigvuldigd, dat, daar de meesten zelden onder de zes, maar velen boven de tien of twaalf kinderen ter wereld bragten, allengs de kolonie is uitgezet, en eene uitgebreidheid heeft bereikt, dat er reeds in 1769 boeren gevonden werden, die ruim 200 uren, 30 dagreizen, van de Kaap af woonden, van welken zeer velen

{==218==} {>>pagina-aanduiding<<}
nimmer de reis derwaarts deden. Dit had dan ook ten gevolge, (even als met de Settlers in Noordamerika en de Spanjaarden in Paraguay) dat bij hen allengs de beschaafdheid en middelen tot beschaving verdwenen, of ten minste zeldzamer werden, en de afgelegenste boeren, zoo als stavorinus zegt, eer naar Hottentotten dan naar Christenen zweemden. De ongemeene rijkdom aan vee, die, bij de groote landstreek, welke elk huisgezin kan beslaan en tot weiden gebruiken, vele kolonisten bezitten, geeft hun dan ook een zeer gemakkelijk leven. Zijne schapen geven den volkplanter niet alleen vleesch tot spijze, maar ook door den vetstaart, die wel eens twintig, en doorgaans (in de gunstigste oorden) 12 of 16 pond weegt, smout tot bereiding derzelve. Aan den Sneeuwberg, in het afgelegenste gedeelte der kolonie, heeft een andman zelden minder dan drie- of vierduizend schapen, die echter gedeeltelijk slechte en grove wol geven. Derzelver algemeene veredeling kan de taak eener regering worden, die de ongemeene voordeelen weet te waarderen en te gebruiken, welke dit land oplevert: want barrow meldt, dat de wol der Spaansche schapen in Zuidafrika zelfs verbetert. De kolonist houdt ook runderen en maakt boter en kaas, doch zelden slagt hij een rund voor de keuken; hij bezigt de ossen als trek- en rijbeesten, en voedt zich, even als de Paraguaysche landman met rundvleesch, dus met het vleesch zijner schapen en bokken, welke laatste zeer schoon en vruchtbaar zijn, en twee, drie, ja vier jongen gelijktijdig ter wereld brengen. Dit vleesch dient meest, behalve de beste stukken, die de heer gebruikt, voor de Hottentotten en slaven, waarvan sommige kolonisten van 40 tot 200 in dienst houden, doch meer uit weelde en pracht, dan omdat zij wezenlijk
dienst daarvan hebben. Zekere jacoblanlescher op de Westkust bij de Saldanhabaai had 80 paarden, 690 runderen, 2470 schapen, 230 geiten, en gevogelte naar evenredigheid; hij moest dagelijks aan 105 personen, waaruit zijn huisgezin met Hottentotten en slavenstoet bestond, den kost geven, en zaaide jaarlijks 67 mudden granen.’





{==219==} {>>pagina-aanduiding<<}

De Vereenigde Staten van Noord-Amerika, in hunne staatkundige, godsdienstige en maatschappelijke betrekkingen beschouwd, door C. Sidons, Burger der Vereenigde Staten van Noord-Amerika. Spreek over mij, zoo als ik ben! Shakespeare. Te Leeuwarden, bij Steenbergen van Goor. 1828. In gr. 8vo. VIII en 236 Bl. f 2-40.

Is eenig land de opmerkzaamheid van den wijsgeerigen onderzoeker waardig, dan zijn het voorzeker de Vereenigde Staten van Noord-Amerika. De invloed, welken de onafhankelijkheid van dat land op een aanmerkelijk gedeelte van Europa heest uitgeoefend; de wijkplaats, welke zoo vele bewoners der oude wereld daar gevonden hebben, en welke Amerika nog bij voortduring biedt aan allen, voor wie een nieuw vaderland, om verschillende redenen, wenschelijk wordt; deszelfs toeneming in magt, volkrijkheid, koophandel en nijverheid maakt iedere gelegenheid, om deszelfs staatkundigen en zedelijken voortgang te beschouwen, hoogst belangrijk. Deze gelegenheid wordt aan den Nederlandschen lezer verschaft, door de overbrenging in onze taal van het thans aangekondigde werk, hetwelk door den Schrijver in het licht werd gegeven in het laatst van 1826, en geacht mag worden, de nieuwste berigten omtrent zijn vaderland te behelzen. In zeker opzigt is hetzelve een gedenkschrift, dewijl de aanleiding tot deszelfs vervaardiging schijnt geweest te zijn het seest ter viering van het vijftigjarig bestaan van het Noord-Amerikaansch Gemeenebest, op den 4 Julij van dat jaar.
Van de vijftien Hoofdstukken, in welke het werk verdeeld is, worden er zeven besteed tot de behandeling van den staatkundigen toestand en betrekkingen van het Gemeenebest. Dat de Amerikaansche burger in dit gedeelte van zijn werk niet geheel onpartijdig is, moet men den Republikein, die onbepaald regt heeft, om over alles zijn oordeel te vellen, ten goede houden. De zaken zijn echter naar waarheid verhaald en beschreven, en men vindt menige wetenswaardige bijzonderheid, welke ons met het karakter en den vrijheidsgeest der Amerikanen bekend maakt. De meest beroemde Amerikaansche Staatsmannen van den tegenwoordigen tijd, onder anderen j.q. adams, clay en de Generaal jackson, worden met sterke trekken geteekend. Eene enkele uit de

{==220==} {>>pagina-aanduiding<<}
menigvuldige anekdotes vinde hier plaats: ‘Onder de drie Protestantsche predikanten te Nieuw-Orleans onderscheidt zich hull, een Ier van geboorte, zeer voordeelig. Vroeger heeft hij in de Iersche onlusten gestreden, en is, over het algemeen, een man van een gezond verstand. Hij bezocht den Generaal’ (jackson, bij het uitbreken van den laatsten oorlog tegen de Engelschen). - ‘Hull! roept deze hem toe; ik hoop niet, dat gij komt, om met ons uit te trekken? - Ja, Generaal! wanneer gij mij wilt medenemen. - Hoe zoudt gij, lieve zwartrok, ons kunnen helpen? - Nu, gij weet, dat ik eens met de roodrokken te doen had, en misschien zou ik in het een of ander opzigt van dienst kunnen zijn. - Welaan, ik wil mij naar de vestingwerken begeven, gij kunt mederijden. Hebt gij een paard? - Neen. - Bill! roept nu de Generaal zijnen bediende toe, ga en zadel Beëlzebub voor den predikant.’
Het VIIIste Hoofdstuk heeft tot opschrift: Wetenschappelijke vorming, en handelt over de inrigtingen tot beschaving en opvoeding. Wij merken uit het hier gegeven verslag op, dat de vorderingen van Noord-Amerika in dit opzigt meer bestaan in het doordringen van eene zekere mate van beschaving tot alle standen, dan wel in het bereiken van eenen hoogen trap van verstandsoutwikkeling en verlichting. De Amerikaan studeert niet om beschaafd te worden, maar om uit het geleerde, zoo schielijk mogelijk, voordeel te trekken. Geld verdienen (to make money) is bij hem de hoofdzaak. ‘Wijsbegeerte laat hij aan zijnen predikant over, poëzij aan de vrouwen; en wanneer deze of gene toevallig in dit gebied verdwaalt, dan kan hij, zoo hij geen eigen vermogen bezit, zeer gevoegelijk van honger sterven. De Bostonsche dichter coffin stond letterlijk aan dit gevaar bloot, en washington-irving moest zijn brood in Engeland zoeken, waarheen cooper hem weldra zal moeten volgen.’ - Het IXde Hoofdstuk handelt over het Huiselijk Leven, openlijke Gastmalen, en Bals. Hier ontmoeten wij nog altijd veel gelijkvormigs met het Europesche moederland, het zij dan Engeland of Duitschland. Van Amerikanen van Nederlandschen oorsprong wordt nergens in dit werk gewag gemaakt; zij zijn er toch in groot aantal, hebben hunne moedertaal en voorvaderlijke gewoonten en leefwijze behouden, en bewonen geheele streken en plaatsen, die niet dan onder Nederlandsche namen bekend zijn. Het honderdste gedeelte

{==221==} {>>pagina-aanduiding<<}
van den dollar wordt in dit Hoofdstuk overal cent genoemd. Beter keuren wij, met van wijk, (in zijn Aardrijkskundig Woordenboek, Art. Noord-Amerika) den naam centime, dewijl er in eene beschrijving van Amerika, in de Nederlandsche taal, minder gevaar is, om deze te verwarren met het honderdste van den Franschen franc, dan met onzen cent, die veel minder is dan de Amerikaansche centime, zijnde eene koperen munt, bedragende het 1/100 van den dollar of f 2, 50 Nederl. - In het Xde Hoofdstuk wordt de Godsdienstige toestand der Vereenigde Staten beschreven.
Bij de optelling der menigvuldige Confessiën dachten wij aan den uitroep van den Franschen restaurateur, die er zich over ergerde, dat de Engelschman alle zijne sauces piquantes versmaadde, en niet anders dan gesmolten boter gebruikte: Quel peuple! une sauce et mille religions. Evenwel toch altijd beter, dan dat het ook hier waarheid zou zijn, wat john bull den Franschman terug verweet: Mille sauces et point de religion. - Het XIde Hoofdstuk handelt over den Regtsgeleerde, zijne betrekking, geregtsposten, enz. In een land, waar, gelijk oudtijds te Athene en te Rome, regtsgeleerdheid en welsprekendheid de krachtigste middelen zijn tot het verkrijgen van roem, ja dikwijls den weg banen tot het bekleeden der hoogste waardigheid in het Gemeenebest, kan het niet anders, of er moet veel aanmoediging bestaan tot derzelver beoefening. In andere vakken van wetenschap moge de Noord-Amerikaan nog niet in alle opzigten gelijken gang houden met het meest beschaafde gedeelte der oude wereld, in het praktische der regtsgeleerdheid en geregtelijke welsprekendheid schijnt hij alle vergelijking zeer goed te kunnen doorstaan. - In het XIIde Hoofdstuk houdt de Schrijver zich bezig met den Koopmansstand. De inhoud van dit stuk bevestigt volkomen, hetgeen de Schrijver zegt: ‘De Amerikaan is, in welke betrekking ook, steeds meer of min koopman. Het karakter van de natie is, in vollen nadruk, merkantiel; zelfs hare regering is dit ook.’ - Het XIIIde Hoofdstuk beschouwt den Landbouwer. In eenen Staat, waar, op deszelfs onbebouwden grond, nog geheele volken zouden kunnen geplaatst worden, moet noodzakelijk de landbouw nog belangrijker zijn dan elders. De beschrijving van den overgang, langs
verschillende trappen, van den kolonist, uit zijnen aanvankelijken staat van ontbering, tot dien van eenen welgestelden farmer, of landeigenaar, is inderdaad belang-
{==222==} {>>pagina-aanduiding<<}
wekkend. Dit Hoofdstuk maakt den Lezer ook nog bekend met de Militie, tamelijk gelijk aan onze schutterijen, en bestaande uit het verbazend groot getal van een millioen en negenmaal honderdduizend man. - Hoofdstuk XIV handelt over de Geneeskundige Inrigtingen en Geneesheeren. Hierin schijnt nog veel te wenschen te zijn. De gewone (zoogenaamde) Doctoren zijn Duitsche of Iersche barbiersgezellen, die, met eene zelf geschrevene getuigenis voorzien, hunne loopbaan intreden. Waarin ook de ziekte bestaan moge, de geneeswijze van zulk eenen Doctor is steeds dezelsde: calomel is zijne universele medicijn, en zijn dertig grein niet voldoende, dan geeft hij er zestig. Slechts weinige aanzienlijke steden maken hierop eene uitzondering en bezitten kundige Artsen. - In het XVde Hoofdstuk eindigt de Schrijver zijn verslag met de opgave van die Fabrijken, Kunnsten en Handwerken, die in Amerika met eenen gunstigen uitslag ondernomen en uitgeoefend worden. Wij hebben getracht, door dit verslag, den Lezer zelf over de belangrijkheid van dit welgeschreven werk te laten oordeelen. Wij eindigen hetzelve met aanbeveling van dit boek, als zijnde eene voortreffelijke bijdrage voor de beoefening van land- en volkenkunde en menschenkennis, door welker uitgave in onze taal alzoo aan ons lezend publiek een wezenlijke dienst is gedaan.




Schetsen uit mijne Javaansche Portefeuille, door G.H. Nagel, Ambtenaar bij het Gouvernement in Nederlandsch Indië. Te Amsterdam, bij C.G. Sulpke. 1828. In gr. 8vo. VI en 116 Bl. f 1-80.

Een klein boekje, als reisverhaal van luttel belang, daar het ons, wij mogen zeggen, zoo goed als niets meer van Java leert, dan hetgeen men algemeen weet. Het zijn twee toertjes van een jong, vrolijk, luchtig, wel eens kruijig Ambtenaartje, een liefhebber van meisjes, van de slesch, goed eten, en van verzen, meer dan van vermoeijenissen op vuurbergen en van botaniserende togten. In gezelschap van den geleerden en beroemden Dr. blume heeft hij twee reisjes gedaan, het eene ten zuidoosten van Batavia naar den uitgebranden vuurberg Tjerimai en het eiland Nousa Kambangan aan de zuidkust van Java; - het tweede langs den door daendels aangelegden grooten straatweg naar Rembang, over

{==223==} {>>pagina-aanduiding<<}
Cheribon, Tagal en Samarang, met vermelding van Japara en Joana. Overal vernemen wij, waar de Schrijver zich ver verscht heeft, en door roode baai nieuwe krachten heeft opgedaan voor de moeijelijkheden, die onder eenen natuuronderzoeker als blume onvermijdelijk zijn, doch zulken, die geene onderzoekers der natuur, maar slechts liefhebbers zijn, wel wat hard voor het vleesch vallen, gelijk hier onze Schrijver met zijne togtgenooten om strijd in klagten uitbarst. ‘Verwenscht klimmen! De weg werd hoe langer zoo steiler (naar den Tjerimai, in het gebied van Cheribon). De Heeren kwamen, met stof en zweet bedekt, al hijgende bij ons aan; de pakhuismeester buyskes was meer dood dan levend; aan zijn bleek en onthutst gelaat zou men hem voor eene schim hebben aangezien, die eene visite op de bovenwereld kwam maken. De ontvanger scharf verwenschte zijne nieuwsgierigheid, en zwoer plegtig, voortaan bij zulke expeditiën te zullen t'huis blijven.’ Tegen dien vrolijken en lossen stijl, die zoo ligt en digt is, steekt dan de deftige en zaakrijke voordragt van Dr. blume, uit wien hij de beschrijving der Flora van den Tjerimai en van deszelfs top mededeelt, gelijk men denken kan, verbazend af. Wij zeiden boven, dat de Schrijver niet alleen een liefhebber scheen van mooije meisjes, goeden wijn en goed eten, maar ook van verzen. Het prozaïsche gedeelte van zijn werk is niet alleen doorspekt met verzen, (die juist niet zwaar wegen) maar wij hebben ook een opzettelijk poëtisch aanhangsel achter hetzelve, betrekkelijk de zeden, gewoonten en leefwijs der Nederlanders in de Oostindiën. Wij houden dit voor het beste gedeelte van het
boekje. Hooge dichterlijke waarde heeft wel geen van alle deze stukjes; maar daarop maakt de Schrijver ook zekerlijk geene aanspraak. Zij zijn vrolijk, los en somtijds niet zonder luim, en bereiken hun oogmerk, de schildering der volkszeden, vrij wel. Deze stukjes zijn de volgende: Morgenwandeling in en om het Kampement Weltevreden (met een aardig tafereel der Chinezen en Hollandsche Militairen aldaar); 's Lands Plantentuin op Bogor of Buitenzorg; de Njeyen (een zeer aardig stukje, de waarde en onwaarde van de inlandsche huishoudsters der Nederlandsche kolonisten schilderende; de booze Njey wordt in twee luimige verhaaltjes tegen de goede overgesteld); de Tractementsdag van een' Kommies, en de Oudgast (eene afbeelding van twee Joden, een' te Batavia reeds verrijkten, en een',

{==224==} {>>pagina-aanduiding<<}
die pas is aangekomen. Wij zullen den Tractementsdag van een' Kommies, als een der kortsten, doch geenszins der minsten, ter proeve overnemen:

't Is morgen; cassander 
Rekt geeuwend zich uit, 
Terwijl hij, met moeite, 
Tot opstaan besluit; 
Zijn knecht heeft de luiken 
Reeds open gezet; 
De schoentjes staan blinkend 
Op wacht voor het bed. 
 
Ach! het licht van dezen morgen 
Wekt cassander slechts tot smart, 
En een zware last van zorgen 
Drukt, als lood, hem op het hart. 
Waarom mag hij heden treuren? 
Is 't geen dag van tractement? 
Ja! maar 't is zijn crediteuren, 
Ach! maar al te wel bekend. 
 
Reeds ziet hij ze (is 't wel te dulden?) 
Gretig om zijn' geldzak staan; 
Reeds ziet hij den laatsten gulden 
In verbeelding naar de maan; 
Zeker, dat hem niets zal resten, 
Maalt cassander, zucht en klaagt, 
Tot hij al die muizennesten 
Met een glaasje rum verjaagt. 
 
't Is middag, de heeren 
Ontvangen hun geld, 
In koperen duiten 
Bij zakken geteld; 
Vier dragers zijn noodig 
Voor iederen heer, 
Opdat hij zijn schatten 
Naar huis transporteer'. 
 
Uw dragers juichen, o cassander! 
Zij worden reeds op weg verligt; 
Een norsche beer heeft, al te schrander, 
Zijn schreden naar 't Bureau gerigt; 

{==225==} {>>pagina-aanduiding<<}

Al d' and'ren listig voorgekomen, 
Spreekt hij u 't eerste om moppen aan. 
Waarom ook 't dwaas besluit genomen 
Van regelregt naar huis te gaan? 
 
Met diepgebukte schouders dragen 
De Koeli's reeds hun kop'ren vracht, 
Waarmeê cassander nu de lagen, 
Die men hem spant, te ontwijken tracht; 
Doch hoe hij keeren moog of wenden, 
Hij wordt van allen kant bespied, 
En overal, bij heele benden, 
Staan crediteuren in 't verschiet. 
 
Het droevig overschot der moppen, 
Met kunst en vliegwerk nog gered, 
Nu in zijn koffer weg te stoppen, 
Ook daarin wordt hij thuis belet. 
Dáár wachten knecht, barbier en snijder, 
Met wasscher, en wie nog al meer, 
Vol ongeduld den armen lijder, - 
En 't laatste zakje is reeds niet meer! 
 
't Is avond; cassander 
Bezoekt eenen vrind, 
Dien hij in gelijke 
Omstandigheid vindt. 
Zij schudden de zakken: 
- Geen 't minste geluid. - 
Slaapt wel, mijne Heeren! 
Het liedjen is uit. 





Nieuwe Oprakeling van Mr. Willem Bilderdijk.


- Cinerem et sopitos suscitat ignes. 
 
virgilius. 

Te Dordrecht, bij J. de Vos en Comp. 1827. In gr. 8vo. IV en 194 bl. f 3-60.
Wij beginnen met een vers, in welk bilderdijk zich de moeite geeft, om ook ons te beduiden, hoe wij recenseren

{==226==} {>>pagina-aanduiding<<}
moeten. Hij kan wat zeggen! Recensent en Referent is bij hem hetzelfde. Oordeel is dus niet noodig, ten minste niet te zijnen opzigte.

	Recensenten.
- Censore (*) opus est an haruspice nobis? 
 
juvenalis. 


Wat is de plicht van Recensenten? 
Te melden wat een schrijver zegt; 
Maar eigen wijsheid uit te venten, 
En andren valschheên in te prenten, 
Van waar bekwamen zij dat recht? - 
Te venten? - Ja, dat laat ik blijven, 
Maar op te dringen met gezag, 
En monopolie (**) meê te drijven, 
Om logen en geweld te stijven, 
Zie daar wat ik niet lijden mag. - 
En wie, wie zijn die schrandre bazen, 
Zoo hoog op hunnen rechterstoel? - 
Een hoopjen van verwaande dwazen, 
Door wind van domheid opgeblazen, 
Ontbloot van oordeel en gevoel. 
o God, wat werd van onze kennis? - 
Verwaandheid, onzin, heiligschennis (§). 


{==227==} {>>pagina-aanduiding<<}

Welk Recensent zou voor deze uitspraak van den Prins der Dichters niet beven? - Wij zullen dan wat inschikkelijker zijn, en, op het voorbeeld van wijlen den Rotterdamschen God apollo, nog al onderscheiden van den Delphischen, verklaren: Het is eene waarheid, dat de meeste (wij zeggen: alle. Naar de reden, waarom wij dit zeggen, moet men nu niet vragen) verzen, er in voorkomende, van de zijde der kunst bijna (ook dit bijna schrappen wij uit) niets te wenschen overig laten. Zie, bilderdijk, wij toonen ons voor verbetering vatbaar! Wie zou ook van uwen zachtmoedigen geest geene leering aannemen? Doch, daar gij ons de eer hebt aangedaan, om in ons eenige domheid aan te wijzen, - neen, te vermoeden, - zult gij het ons ook niet kwalijk nemen, dat wij in onze domheid u iets vragen. Waaruit kent gij die Heeren Recensenten toch, daar gij zoo dikwerf hebt verklaard, nooit hun geschrijf te lezen? Eene vraag, maar welke uwe grootheid wel aan onze domheid zal vergeven. Is het titelvignet wel juist, om uw gewigtig woord oprakeling op te helderen? Is een bakkersrakel, door het Engeltje in eenen oven geroerd, hiertoe niet geschikter, dan die Oudhollandsche tang bij dien aschhoop? Gij moet ons die vragen vergeven; een man van allerlei kunst kent en kan alles. Een oud man, in alles volgens kunst handelende, is een vreemd verschijnsel, maar wederom, naar onze inzigten, (het is mogelijk, dat onze domheid ons parten speelt) geen oud man naar den Bijbel. Op dezen stellen wij toch meer prijs, dan op........? Wij willen niemand tot onvriend maken, en daarom slaan wij hier dien kwaden naam over. Van het kunstige dezer Oprakeling dus geen woord meer. Als kunstenaar was bilderdijk reeds lang beroemd. Hij
wil daar niet van hooren; maar, als apollo het zegt, moet het waar zijn.
In de Opdragt van deze Oprakeling aan cats zegt bilderdijk van zichzelven:

Wat gelijk ik, oude Vader, 
U gestadig na en nader, 
Daar ik in mijn grijzen tijd 
Slapelooze nachten slijt, 
En door Dichtlust aangedrongen 
Uit de bedkoets opgesprongen, 
(Neen, gekropen, of hoe 't zij,) 
Verzen storten moet als gij! enz. 


{==228==} {>>pagina-aanduiding<<}

In zeker derde gelijkt bilderdijk op cats. Namelijk bilderdijk kan, nu hij oud is, den ganschen nacht niet doorslapen. Maar bilderdijk is nooit een lieveling van morpheus geweest. Dit zegt hij zelf met den voet in 't graf, bl. 19. Wat hiervan de reden is, weet of bedenkt hij waarschijnlijk zelf nooit. En dit vereischt toch wel eenig nadenken. Doch, dat derde der vergelijking met cats uitgezonderd, staat bilderdijk tot cats, wat godsdienst, zedelijkheid en vaderlandsliefde betreft, nagenoeg als tegenvoeter. Wij gaan hier niet op het getuigenis van bilderdijk af. Want volgens eigene getuigenis is hij zelf een martelaar. Doch zulk getuigenis zonder nader bewijs is zoo veel als - niets.
Meest al de stukken in dezen bundel zijn vruchten van kwade luim; luim, zoo als eigen is aan bittere spijt, bij grievende teleurstelling en het onbevredigd blijven van hooge verwachtingen, ter verkrijging van welke nu ouderdom en wrevel alle hoop opgeeft. Het luimige heeft ook hier wel veel bitters; maar het blijft luim, en bezit mindere onbeschoftheid, dan bilderdijk gewoon is aan den dag te leggen. 's Mans loffelijke gewoonte, om jegens allen onbeschoft te zijn, belooft aan een vaderlandsch spreekwoord eene noodige verbetering. Nu een beul zelf, in eene fatsoenlijke advertentie, zijne toeschouwers bedankt voor de algemeene deelneming, bij de hem zoo wèl gelukte teregtstelling eens moordenaars, (zie Ned. Staatsc. 1828, No. 87) en dat wel in Duitschland, of, zoo als bilderdijk het beleefdelijk noemt, Moffenland, wordt zekerlijk het: zoo brutaal als de beul, geheel onbruikbaar. Doch bilderdijk heeft gezorgd, dat alsdan toch bruikbaar blijft: zoo onbeschoft als bilderdijk. Ook deze Oprakeling geeft hierop eenige hoop, welke evenwel elders meer dan hier wordt aangewakkerd. Doch ook hier, b.v. bl. 111:

Als 't geslacht van schoorsteenvegers 
En geheel die eedle hoop, 
Ketellappers, mandtjens-koop, 
Modderscheppers, drekkuillegers, (hoe kiesch!) 
't Lieve vaderland regeert, 
Is men nimmer te geleerd. 

Waar den knorrigen man eigenlijk de schoen wringt, laat

{==229==} {>>pagina-aanduiding<<}
hij, zijns ondanks, allerduidelijkst blijken, in het vers, getiteld: Herdenking aan den mij aangeboden Leerstoel te Kazan, in het jaar 1805. Hoort maar den aanhef:

Voorzeker, 'k had mij zelv' veel jammer kunnen sparen, 
Indien ik door d'Euxijn in 't midden der Tartaren 
De toevlucht had gezocht, mij aangeboôn; waar rust 
De hand mij toestrekte en als aanloeg van de kust. 
Daar had ik, en met nut, den Leerstoel mogen drukken, 
Van onvermoeibre vlijt de zoete vruchten plukken, 
En, voor 't bereik te ver van nooitgetemden haat, 
Mijn kracht geëerd gezien, mijn zwakheid niet gesmaad; 
't Uit zweet gewoekerd brood, aan stillen haard gezeten, 
Door de afgunst niet vergald, als 't mijne mogen eten, 
Niet nat van tranen, niet in 't barstend hart betreurd, 
Noch aan mijn gade en telg als uit den mond gescheurd, enz. 

Hier zou tot Motto hebben gepast:

O mihi praeteritos referat si Juppiter annos! 

Kon bilderdijk toch het jaar 1805 terugroepen, misschien was hij dan nu Professor geweest en Ridder enz. enz. enz. Hij is, naar eigene meening vooral, geschikt tot Professor in omne scibile (zoo veel als Professor generaal), en nu nog moet hij eindigen met te verlangen naar een ander Vaderland, al ware het ook Turkije, voor zijnen zoon. Dat is wel spijtig. Een Prosessoraat in de hand, weggeworpen om een onzeker, dat nu wel zal uitblijven; wie kan dan in goede luim blijven? - Hoort het einde:

Geleid hem door dees tijd van gruwlen aan uw hand, 
En schenk hem, waar 't ook zij, een beter Vaderland! 

Oost, west, thuis best, is dus geene Bilderdijksche spreuk.
Bilderdijk toont zelf te vreezen, dat zijne verzen verveling zullen wekken, maar schuift de schuld op de Drukkers en Uitgevers zijner gedichten, aan het einde der Oprakeling, omdat dan toch alles is afgedrukt:

Schrikt dus vrij, mijn Tijdgenooten, 
Van de verzen zonder end, 
Die mij buiten wil ontvloten, 
's Drukkers pers in 't daglicht zendt. 
Wijt aan die ze u mededeelen, 
Niet aan mij, zoo ze eens vervelen! 

{==230==} {>>pagina-aanduiding<<}

'k Weet het, alles heeft zijn maat; 
Maar voor paarden, die, aan 't hollen, 
In hun rennen zuizebollen, 
Weet de voerman hier geen raad. 
 
Bij het scheemren van zijne oogen 
Dravende over struik en hegg', 
Blijft er niets in zijn vermogen 
Dan te roepen: ‘Uit den weg!’ 
Nu dat roep ik. ‘Goede vrinden, 
Die u niet bekocht wilt vinden, 
Bij mijn oud eenzelvig lied! 
Waar u 't boek op wil onthalen, 
Hoordet gij reeds vijftigmalen, 
En wat nieuw is, schaf ik niet.’ 

In deze Recensie der gedichten, door bilderdijk zelven, heerscht nog de meeste waarheid. Het goede, en dat is somtijds zeer voortreffelijk, is weinig, in vergelijking met die vele verzen, in welke bilderdijk's paarden op hol zijn. Het is dus hier bijna overal: Uit den weg! Paarden op hol! Jammer is het, dat het geroep meestal te laat komt, en dat het dan nog maar zelden wordt gehoord.
Haec hactenus. Men kent bilderdijk reeds lang genoeg. Door terugwerking willen wij niet medewerken te zijner vergoding. Inter divos relatus est. Een halve God te wezen, na eerst gestorven te zijn, is eene eer, wel aan Heidenen toegekend, maar toch begeerlijk voor bilderdijk, die inter vivos, onder de levenden nooit eers genoeg, volgens eigene schatting, kon vinden. Koek na den dood? Ja, maar voor den Prins, of Sultan, der Dichters! En dat is toch nog beter, dan in het geheel geen koek. - De Christelijke onsterfelijkheid is geheel iets anders dan deze dichterlijke. De vereering van l. koster was hem ergerlijk. Maar ook zijne eigene? - Wederom eene domme vraag aan en aangaande bilderdijk.

Anna en Antje, of de belangrijkste winter van mijn leven. Te Dordrecht, bij J. de Vos en Comp. 1828. In gr. 8vo. 201 Bl. f 2-50.

De Heer a.m. van v. geraakt bekend met twee Fransche meisjes, angelique en jeanneton, dochters van pi-
{==231==} {>>pagina-aanduiding<<}
gault lebrun, die, niettegenstaande zij, zoo als men zegt, wat ligt vallen, hem zoo zeer bekoren, dat hij de begeerte niet kan wederstaan, om deze dames, als Cavalier d'honneur, naar Nederland over te brengen en bij ons te introduceren. Maar vertoont hij haar, zoo als papa pigault haar de Fransche wereld ingezonden heeft, dan is het te vreezen, dat de Nederlandsche lei-jonker onder de verdenking zal geraken, dat de kennis met beide Nimfen, door hem, bij rachab, te Jericho, gemaakt is; en om zich daaraan bloot te stellen, daartoe heeft hij te veel achting voor het Nederlandsche publiek. Het gemakkelijkst ware geweest, zich zoo fatsoenlijk mogelijk van de beide Sirenen af te maken. Maar neen, a.m. van v. neemt het heldhaftige besluit, om de twee galante Françaises beide te veranderen in eerbare, zedige Nederlandsche meisjes. Hij klaagt in het Voorberigt, dat dit niet gemakkelijk viel. Wel, man! wij gelooven u gaarne. Een paardenarbeid! Liever met phaëton op den zonnewagen, dan het te beproeven, om zulk een span te dresseren! Maar, wij moeten der waarheid hulde doen, hij heeft het er kostelijk afgebragt, en zijne beide schoonen worden inderdaad gemetamorphoseerd in twee beminnelijke, deugdzame, Nederlandsche vrouwen, en, als zoodanig, onder de veranderde namen anna en antje, ons publiek aangeboden. Indien de Heer a.m. van v. even zoo bekwaam is, om in het werkelijke leven dezelfde verandering daar te stellen, als hier op
het papier, dan wenschen wij, bij alle de reeds bestaande verdienstelijke Maatschappijen, zijn Ed. aan het hoofd van eene Maatschappij, Tot zedelijke verbetering van.... zulke vrouwen, als in de Romans van pigault lebrun doorgaans voorkomen. Evenwel wij vreezen, want naturam si furca etc. Maar, in weerwil van deszelfs oorsprong, heeft het verhaal, zoo als het nu is, ons zeer bevallen, is onderhoudend, en doet den kieschen smaak van den Nederlandschen Schrijver eer aan. Daar wij, in de dagbladen, door den Boekhandelaar a. kloots, eene nieuwe overzetting, in onze taal, aangekondigd zien van Il Decamerone di giovanni boccaccio, wenschen wij van harte, dat deze overbrenging met dezelfde behoedzaamheid zal geschieden als dit werkje, opdat, indien dan toch boccaccio in Nederlandsch gewaad moet gestoken worden, de Middeleeuwsche bordeeltaal van den Italiaan niet op nieuw voor den Nederlandschen lezer worde opgedischt. Den Heere a.m. van v. raden wij welmeenend, zijne denkbeelden niet langer te putten uit schriften, van welke hij zelf betuigt, dat ‘godsdienst en zedelijkheid verbieden, dezelve te vertalen.’ Die met pik omgaat, wordt ligt besmet. Hetgeen bij uitsluiting Nederlandsch is in dit verhaal levert zulke onmiskenbare blijken op van vernuft en goeden smaak, dat wij den Schrijver gerust durven aanmoedigen, om liever zijne krachten te besteden tot het vervaardigen van stukken van eigene vinding.


{==232==} {>>pagina-aanduiding<<}

Paaschgeschenkje voor de aankomende Jeugd. Te Nijmegen, bij J.F. Thieme. 1828. In kl. 12mo. 52 Bl. f :-30.

Met eene gunstige verwachting namen wij dit boeksken in handen en lazen hetzelve ten deele ook met genoegen, doch konden niet nalaten, hier en daar eene aanmerking te maken. Met des Schrijvers wensch, dat de Vrijdag vóór Paschen in ons vaderland gevierd moge worden, kunnen wij zeer wel instemmen. Dood en opstanding des Heeren staan immers in naauw verband. Over het gebruik en misbruik van Zon- en feestdagen ware in het algemeen wel iets te zeggen; of wij echter hierin aan onze Duitsche naburen goede voorbeelden hebben, kan misschien in twijfel getrokken worden. - Onder het lezen van het onderhavige stukje kwam bij ons de vraag op: Waarom spreekt de Schrijver telkens van stillen Vrijdag, en noemt dezen niet liever, met den in ons land gewonen naam, goeden Vrijdag? Wij hebben hier immers geene vertaling of vrije navolging voor ons? Komt het misschien, dat de Schrijver niet verre van de grenzen woont, of welligt veel Hoogduitsch leest? Voorts schijnt het eenigzins tegenstrijdig, dat in een godvruchtig huisgezin, hoedanig een er hier wordt voorgesteld, een knaap van twaalf jaren, die overigens blijken van vatbaarheid en ontwikkeling geeft, nu voor het eerst de onnoozele vraag zoude doen: waarom heet deze dag de stille Vrijdag? Of vierde men misschien thans voor de eerste maal den stillen Vrijdag? De stelling op bl. 15, dat heilig en stil een en hetzelfde is, schijnt ons meer aardig dan waar te zijn. Zulke gezochte spelingen bevorderen geene heldere begrippen, maar kunnen, door het opwekken van zeker verward gevoel, weleens nadeelig werken. Zouden, gelijk bl. 13 wordt verzekerd, de Joden, die bij de kruisiging tegenwoordig waren, en de aardbeving en duisternis voor bewijzen van Gods misnoegen hielden, niet aanstonds geweten hebben, of dit misnoegen den gekruisten jezus dan
deszelfs vijanden gold? Wij twijfelen zeer. Ook hinderde ons, in een werkje, dat vrome indrukken bij de jeugd moet opwekken, zoo als in het voorberigt wordt gezegd, weleens deze en gene min gepaste uitdrukking, die beneden de waardigheid des onderwerps is; b.v. bl. 32: Maria (de Moeder des Heeren) mag eene zoo knappe vrouw geweest zijn, als zij wil; en bl. 39: Dat is koren op den molen van Maria. Die aanmerkingen over het balsemen bij Perzianen, Aethiopiërs, Mexicanen en Egyptenaren hadden, in dit boekje althans, zeer wel gemist kunnen. Of zou het stichting bevorderen, dat de jeugd verneemt, op welke verschillende manieren de Egyptenaren het balsemen verrigtten? Van dien aard is mede, wat bl. 39 gezegd wordt van de vraag, of de vrouwen geschikter voor het Christendom zijn, dan de mannen. - Dit Paaschgeschenkje had dus, naar ons oordeel, gelukkiger kunnen uitvallen; het vinde echter lezers, en stichte zoo veel nut, als het, onder Gods zegen, vermag!

Bockhesch. No. V. bl. 213. reg. 3. staat: (pulpce) moet zijn (pulpac.)






{==233==} {>>pagina-aanduiding<<}

Boekbeschouwing.

Handboek der Christelijke Godsdienst en Kerkgeschiedenis, door Herman Muntinghe; vertaald door J. Muntendam, Predikant te Uithuizen. Te Groningen, bij J. Oomkens. 1828. In gr. 8vo. XII en 523 Bl. f 4-30.

Dit werk is eene vertaling van des beroemden muntinghe's Historia Religionis et Ecclesiae Christianae, magnam partem ad formam Compendii schroeckhiani in usus lectionum adumbrata, bij denzelfden Drukker ten jare 1818 in het licht verschenen. Deze herinnering wordt door den Nederlandschen titel des werks noodzakelijk gemaakt, alzoo dezelve niet juist is. Het ware echter te wenschen geweest, dat de Vertaler alleen op den titel gezondigd had. Doch hiervan straks nader.
‘Het Handboek,’ zoo begint de Vertaler zijne Voorrede, ‘hetwelk ik thans het vaderlandsch publiek aanbied, werd door wijlen mijnen hooggeschatten Leermeester, herman muntinghe, bijzonder bestemd voor zijne kweekelingen, daar hij hen, blijkens het Voorberigt van hem zelven, van een lastig geschrijf verschoonen wilde. Daar er echter, in onze taal, een zoodanig Handboek van eenen Nederlandschen Geleerden niet bestaat, en velen, welke ook dit werk van den onvergetelijken muntinghe gaarne in hunne moedertaal wenschten te lezen, mij aanzochten, om hetzelve te vertalen, heb ik mij hiertoe te eerder laten overhalen, naarmate de schrijver mij dierbaar was, en ik gaarne alles wilde aanwenden, wat nog ter uitbreiding van het reeds door hem gestichte nut verstrekken kan.’ - De Voorrede van muntinghe is hier weggelaten. Bij het tegenwoordig verslag meent Recensent op de Praefatio van Prof. muntinghe te moeten letten, alzoo de beroemde man zelf het oogpunt aanwijst, waaruit zijn

{==234==} {>>pagina-aanduiding<<}
Akademisch Compendium moet worden beschouwd. Hij was gewoon in zijn onderwijs zich te bedienen van het kort begrip van schroeckh, waarin hij evenwel het eene gedeelte inkortede, het andere ontwikkelde. ‘Coepi itaque,’ dus gaat hij voort, ‘novum quoddam cum Auditoribus meis calamo ab iis excipi solitum communicare compendium, quod ita ad schroeckhianum esset accommodatum, ut et ipsa eius verba reservaverim, ubi nulla ab illo recedendi esset ratio, illud vero, ubi opus videretur, vel universum vel saltem ex parte desererem. Huius autem compendii ex ore meo descriptio cum tantum temporis sibi postularet, ut expositioni eius nimium temporis demeret; consultius duxi illud in gratiam Auditorum inlucem edere, quo illi describendi labore levarentur, mihi autem ipsi uberior explicandi per selectas observationes huius compendii opportunitas daretur. Citationes auctorum, quas singulis paragraphis subiunxit schroeckhius, omisi; utpote quas lectionibus meis reservo.’ Uit dit alles blijkt, dat muntinghe alleen voor zijne Studenten dit Compendium heeft uitgegeven, hetwelk hij, zelfs op den titel, opgaf, als grootendeels naar het werk van schroeckh vervaardigd. Als oorspronkelijk werk komt dus 's mans Compendium minder in aanmerking, dan het geval wezen zou, indien ook de ophelderingen waren medegedeeld, welke muntinghe over dit Compendium gegeven heeft. Hoewel dus eene bloote vertaling van 's mans werk, op het zachtste genomen, ondoelmatig en nutteloos is, zou echter, bij het
mededeelen der zeker belangrijke aanmerkingen, juist daardoor de vertaling hare eigene waarde altijd hebben behouden. Uit dien hoofde namen wij dit geschrift met eenige vooringenomenheid ter hand, daar ons eene vertaling werd beloofd door eenen van 's mans uitmuntende leerlingen, die tweemaal in den Akademischen wedstrijd het goud heeft weggedragen. Over beide deze Commentationes hebben zich de Godgeleerde Bijdragers gunstig uitgelaten, IIde Deel, bl. 906-911.

{==235==} {>>pagina-aanduiding<<}

‘Ik heb mij bevlijtigd,’ dus schrijft de Vertaler, bl. VI, ‘om het oorspronkelijke, zoo veel mogelijk, naauwkeurig te volgen, mij slechts somwijlen, waar de stijl zulks vorderde, eene kleine omschrijving veroorlovende, en er nu en dan eene aanteekening bijvoegende, welke voor den Nederlandschen lezer tot opheldering van den tekst zoude kunnen verstrekken; terwijl ik tevens eenige misstellingen, welke in den druk van de jaargetallen waren ingeslopen, heb trachten te veranderen, verschooning verzoekende voor de zoodanigen, welke er nog in mogten gevonden worden, en die zoo ligt, in een werkje als het onderhavige, zoo als elk deskundige bevroeden kan, bij eene zoo groote menigte van dezelve, de aandacht kunnen ontglippen.’ - Ook dit gedeelte van des Vertalers Voorrede was noodig te worden aangehaald, omdat wij niet alleen hieruit zien, dat wij minder ontvangen, dan wij van eenen leerling, als muntendam van muntinghe is, met eenigen grond konden verwachten, maar omdat wij ook het oogpunt ontdekken, uit hetwelk wij deze vertaling hebben te beschouwen. Over de aanteekeningen van muntendam zeggen wij alleen dit, dat men geen leerling van den beroemden man behoeft te zijn, om dezelve even goed, zoo niet beter en meer gepast bij te te brengen. En nu de vertaling? Ubi testimonia rerum adsunt, non opus est verbis.
Brevia, bl. 6, Brevetten voor Breve's. Libri rituales, bl. 7, boeken, die over kerkplegtigheden handelen. Decretalen, op meer dan ééne plaats, brieven. In operibus antiquariis et diplomaticis gruteri, mabillonii et montfauconii wordt bl. 7 vertaald in de werken van oudheidskundigen en (NB.) staatsmannen, zoo als die van gruter, enz. In de oudheid- en schriftkundige werken, behoorde dit te zijn. Deze opera diplomatica raakten geenszins de diplomatiek onzer dagen, maar bepaalden zich tot het lezen en ontwarren van oud en ongewoon letterschrift, en van de taal, daarin gebruikt. De verkeerde overbrenging van eigene

{==236==} {>>pagina-aanduiding<<}
namen, zoo als b.v. Suevus, Zweed, voor Zwaab, Augustae, Trier voor Augsburg slaan wij over. Livonië voor Lijsland, Bohemië voor Bohemen is ook niet secundum lucam. Muntinghe heeft, als kortberigtschrijver, op de meest mogelijke kortheid zich toegelegd, voor zijne lessen de meerdere ontwikkeling bewarende. Muntendam moest bij het vertalen dit in het oog gehouden, en dáár vooral meerdere vrijheid in het vertalen genomen hebben, waar de beknoptheid van het Compendium hem hiertoe als van zelve drong. De kennis der Kerkelijke Geschiedenis was hem daartoe een geschikt en bruikbaar hulpmiddel. Doch, hoe heeft hij zich hiervan bediend? Muntinghe schreef, pag. 197: ‘Ex his Dominicani, qui et Praedicatores appellabantur, auctore dominico Hispano, anno MCCXXI. mortuo, orti’ cet. Muntendam vertaalt: ‘Aan het hoofd der Dominikanen stond dominicus, een Spanjaard, overleden in 1221.’ Hoe kon iemand aan het hoofd eener orde staan, die toen al 53 jaren dood was? Hij was stichter dier orde. Dit heeft ook muntinghe alleen gezegd. Muntinghe schreef, pag. 202: ‘Gregorium XII et benedictum XIII. tunc simul sacram sibi sedem vindicantes.’ De Vertaler heeft, bl. 319: ‘welke toen beide aanspraak maakten op den heiligen stoel.’ Deze vertaling is noch
naar den aard der gebezigde spreekwijs, noch volgens de geschiedenis juist. Het moest zijn: die te gelijk den heiligen stoel, ieder voor zichzelven, met geweld zochten te behouden. Muntinghe schreef, pag. 204: ‘Pius II antea aeneae sylvii nomine clarus vir fuit eruditus, variisque scriptis in republica literaria celebris, at qui eruditionis laudem inconstantiae dedecore haud parum obscuravit’ cet. De Vertaler heeft, bl. 322: ‘Pius II, die van te voren vermaard onder den naam aeneas sylvius, een geleerd man - - ofschoon hij dien roem zijner verdiensten niet weinig verdonkerde door zijn laakbaar wispelturig karakter’ enz. Dat deze pius zoo wispelturig van karakter was, leert de geschiedenis niet, en zegt Prof.

{==237==} {>>pagina-aanduiding<<}
muntinghe ook niet met het inconstantiae dedecore, hetwelk juister vertaald wordt: door zijne schandelijke onbestaanbaarheid met zichzelven. Van dezelfde soort is ook het volgende, bl. 283: ‘dat hij in het andere het Pelagianisme voorstond.’ Het ‘Pelagianismum sapere’ van muntinghe, p. 178, is toch iets anders.
Onder welke soort het volgende te brengen is, moet de Lezer zelf beslissen.
Muntinghe schrijft, pag. 177: ‘Neque omittendus, qui seculo XII vixit, euthymius zigabenus, Monachus Constantinopolitanus, commentariorum in quatuor Euangelia, et Panopliae dogmaticae fidei orthodoxae non ineptus auctor.’ De Vertaler heeft, bl. 231: ‘Vooral moeten wij niet vergeten eutymius zigabenus, een Monnik van Konstantinopel, die in de 12de eeuw geleefd heeft en ons zijne verklaringen over de vier Evangeliën heeft nagelaten; alsmede’ (arrige aures, Pamphile!) ‘panoplias, een man, die geenszins op eene beuzelachtige (?) wijze over de regtzinnige geloofsleer geschreven heeft.’ Wie der Lezers maar eenig Latijn verstaat, zal hier, in 's mans vertaling, slechts den eerstbeginnenden vermoeden, zonder dat dit nu in de bijzonderheden wordt aangewezen. Doch het verraadt zoo wel onkunde in de taal als in de geschiedenis, dat men uit eene wapenrusting (πανοπλία, uit Eph. VI:13 misschien ontleend, en den Bijbeluitlegger bekend) eenen man maakt. Het Woordenboek van bredie zou hem uit den droom hebben kunnen helpen. Doch nu... Littera scripta manet. Zoo is, om dit hier nog in het voorbijgaan te zeggen, door geschied- en taalkundige dwaling anna commena veranderd in annas commenas, bl. 281, alsof bij muntinghe stond: Annae Commeni, hoezeer Commenae het genus duidelijk aanwijst.
Muntinghe schreef, pag. 178: ‘Haymo - - multorum auctor librorum, praesertim illustrandis scriptis sacris inservientium, in quibus passim hierony-
{==238==} {>>pagina-aanduiding<<}
mum sequitur, literalique sensu (sensui) adhaeret.’ De Vertaler geeft hiervoor, bl. 282: ‘Haymo - - een man, die veel geschreven heeft, inzonderheid ter opheldering van den Bijbel, waarin hij hier en daar hieronymus gevolgd en (NB.) den letterkundigen zin nagespoord heeft.’ Het moest zijn: - - volgt, en zich aan den letterlijken zin houdt.
Muntinghe schreef, pag. 194 sq.: ‘Quo validius autem Clericorum, imprimis Paparum, dominatio stabiliretur, iam ab initio huius periodi compilandarum veterum legum ecclesiasticarum studium occasionem dedit confingendarum Decretalium epistolarum Romanorum Episcoporum, a clemente I usque ad seculum VI, impostori cuidam isidori, Hispalensis seculo VII Episcopi, nomen mentito.’ De Vertaler heeft, bl. 309: ‘Opdat nu het oppergezag der geestelijken, bijzonder dat der Paussen, op des te steviger grondslagen zoude rusten, heeft zeker bedrieger, bekend onder den verdichten naam van isidorus, welke in de 7de eeuw Bisschop van Spanje (??) zoude geweest zijn,’ enz. enz. Isidorus Hispalensis (dat is: van Sevilië) was Bisschop in de 7de eeuw; maar de bedrieger nam dien naam later aan, om zoo wel door oudheid als gezag te kunnen misleiden. Ook hier is muntendam op taalkundigen zoo wel als geschiedkundigen doolweg. De leerling, die naar dit Compendium zekerlijk onderwijs ontvangen heeft, verstaat den meester niet, en schreef toch verhandelingen in het Latijn! Ons is dit een raadsel, indien hier muntendam deed, wat hij kon. Deed hij dit niet, dan mag hem dit wel nadrukkelijk worden gezegd. Hoe meer men kan, hoe meer men moet doen, indien men in het openbaar verschijnt, en wel tot eere van eenen geliefden Leermeester. De nog aangeteekende gebreken en leemten in deze vertaling houden wij terug, omdat men nu genoeg weet, op welken prijs dit werk van muntendam behoort te staan.
Indien de bloote vertaling der Synopsis van muntin-
{==239==} {>>pagina-aanduiding<<}
ghe eenigzins heiligschennis is tegen den beroemden man, die in de Voorrede en op den titel de bron aanwijst, uit welke hij dit werkje grootendeels heeft geput; wat is dan zulk eene vertaling, als hier geleverd wordt, met weglating van hetgeen muntinghe, ter regte waardering van zijne Synopsis, op titel en Voorrede gezegd heeft? Eheu, iam satis est.








Akademische Leerrede ter gedachtenis van wijlen den Hoogleeraar T.A. Clarisse, uitgesproken den 12 van Wijnmaand 1828, door A. Ypeij. Te Groningen, bij J. Oomkens. 1829. In gr. 8vo. IV en 35 Bl. f :-40. (Met de Afbeelding f :-55.)

De Nagedachtenis van T.A. Clarisse plegtig ge vierd, op den 12 November 1828, in eene openlijke Vergadering van het Natuur- en Scheikundig Genootschap te Groningen, door G.H. van Senden, Predikant te Middelbert, enz. Met de Afbeelding. Te Groningen, bij J. Oomkens. 1828. In gr. 8vo. VIII en 48 Bl. f :-75.

Hulde aan T.A. Clarisse, Theol. Doct. en Prof. te Groningen, door P. Hofstede de Groot, Theol. Doct. en Predikant te Ulrum. Te Groningen, bij W. Zuidema. 1828. In gr. 8vo. VI en 40 Bl. f :-50.

In theodorus adrianus clarisse ging niet enkel voor de Hoogeschool te Groningen een groot licht onder. Ah, ille multis flebilis occidit geldt bijzonder van dezen Geleerde, in den bloei des levens weggerukt. Geen wonder, dat weemoedige klaagtoonen werden aangeslagen, vooral van de zoodanigen, als met hem in eene naauwe verbindtenis gestaan hebben.
Professor ypeij, voormalig ambtgenoot van des over-
{==240==} {>>pagina-aanduiding<<}
ledenens beroemden Vader te Harderwijk, spreekt uit de volheid zijns harte, naar aanleiding van Psalm CIII:15-17, over de kortstondigheid van 's menschen leven, gebleken in den dood van clarisse, maar die ook door zijn leven de troostrijke waarheid heeft bevestigd: de goedertierenheid des Heeren is van eeuwigheid en tot eeuwigheid over de genen, die Hem vreezen.
De Heer van senden schetst den ontslapenen, na deszelfs levensloop voor zijn doel genoegzaam nagegaan te hebben, vooral als Geleerde. Ook slaat hij hem gade in de Collegiekamer, op den kansel, en in al die betrekkingen, waarin clarisse daarenboven is geplaatst geweest. Dit alles wekt de levendigste deelneming op, maar ook de weemoedige treurigheid over het verlies van zulk eenen man.
De Heer hofstede de groot, 's mans leerling en nu ook opvolger in het Hoogleeraarsambt, zegt ons van zijnen Leermeester, wat hij zelf zag en hoorde. Hoezeer veel hier is weggebleven, dat anderen vermeld hebben; hetgeen hier is geleverd, voldoet daarom niet minder. ‘Veel, dat van clarisse verdient gezegd te worden, kon slechts een leerling weten, en ik misschien beter dan vele anderen.’ Dit getuigenis wordt door deze Hulde van de groot bijna overal bevestigd.
Deze drie stukjes, door het voorwerp dier hulde zoo belangrijk, vormen een goed geheel, en overtuigen een ieder, dat clarisse een groot licht was, en, als in het voorbijgaan, getoond heeft, nog minder wat hij was, dan wel wat hij had kunnen worden, en wat hij zeer zeker zou geweest zijn, indien..... Dan, de hand op den mond! Hij antwoordt niet van zijne daden.




Gronden der Sterrekunde, door A. Quetelet, Hoogleeraar in de Wis-, Natuur- en Sterrekunde aan het Koninklijke Atheneum te Brussel. Met Platen. Uit het Fransch vertaald en met Aanteekeningen verrijkt

{==241==} {>>pagina-aanduiding<<}
door R. Lobatto. Iste Stuk. Te Amsterdam, bij G. Portielje. 1827. In kl. 8vo. VIII, 203 Bl. f 1-90.

Het moge waar zijn, wat ons de Nederduitsche Vertaler te kennen geeft, dat een tamelijk goed begrip van Sterrekunde kan gevormd wordeu, zonder groote bekendheid met de wiskundige berekeningen, aan welke die wetenschap haren omvang, hare zekerheid, haar gebruik verschuldigd is; er volgt nog niet uit, dat het enkel vermijden van meetkunde en algebra een werk leesbaar of algemeen verstaanbaar maakt. Het moet dan bepaaldelijk geschreven zijn voor zoodanige lezers, die aan deze kundigheden geen groot belang hechten, en echter eenig verslag begeeren aangaande verschijningen, welke zij somtijds bewonderen, aangaande den toestel van sterrekundigen, hunne ontdekkingen, en die onbegrijpelijke uitkomsten hunner voorspellingen, welke nu en dan de nieuwsgierigheid gaande maken bij ieder denkend mensch. Maar ook deze klasse van lezers is zeer moeijelijk te bevredigen. Het is met hen gelegen als met de vermeende verstandigen onder de gemeente in eene kerk. Deze zijn voor niets zoo beducht, dan dat men hunne vermogens te laag zal schatten: de prediker moet hun bewijsgronden ontvouwen, geschiedkundige gezag aanvoeren; zij zijn ontevreden, zoo hij te oppervlakkig is. Maar wee den prediker, die nu, den vrijen teugel aan zijnen ijver tot verspreiding van kennis gevende, het gebied zijner navorschingen vlugtig zou doorloopen, en gelooven algemeen ingang te vinden, door slechts kort bij elke plaats te vertoeven, veel te verhalen in 't voorbijgaan, meer aan te roeren dan te behandelen! Die zelfde belangstellende, weetgierige hoorders gevoelen hunne aandacht verdeeld, raken verward; overwegen en herleiden is hun vak niet; het is hun duister; - maar ééne zaak is stellig waar: de man heeft niet voldaan.
Wij zijn niet zonder vrees voor dit vonnis van niet te voldoen bij degenen, die dit werkje met wat veel gretigheid en verwachting in handen nemen. Er bestaat bij

{==242==} {>>pagina-aanduiding<<}
lezers, vervuld van belangstelling voor de merkwaardigheden der Sterrekunde, een grillige weêrzin tegen eene kleine bijzonderheid; wij bedoelen het volgen eener ingewikkelde teekening naar de letters aan de uiteinden der lijnen geplaatst, die in afkeer overgaat, zoo er dezelfde letters in voorkomen door enkele en dubbele accenten gemerkt, en eindelijk het wegsmijten van het werk kan ten gevolge hebben, zoo daarenboven eene en dezelfde siguur voor verschillende uitleggingen moet dienen, en het oog niet weet, wat te omvatten en wat over te slaan. Wij hebben er gekend, die in de Natuurkundige Lessen van nollet veel behagen schepten, maar bekenden alle die plaatsen te zijn voorbijgegaan, die op meetkundige figuren wezen. Men moge verbaasd staan, hoe het mogelijk zij, het verband tusschen de overige gedeelten aldus te behouden; het had hun geen den minsten aanstoot gegeven, noch eenige duisterheid gebaard; zij hadden er veel uit geleerd, en vonden het zeer aardig. Het is toch der moeite waard, voor liefhebbers te schrijven: vindt men bijval, er is geen dankbaarder slag van lezers, of die zoo verrukt zijn over hunnen Schrijver. Maar het is dan ook eene moeite, die niet gering is, een zoogenaamd populair werk te schrijven, dat te gelijk de inzage eens deskundigen waardig is; dat het diepzinnige van geleerde navorsching vervangt door diepzinnige kennis van het verstand, dat men aanspreekt; dat volledig is zoo als eene goede schilderij, door gepaste ondergeschiktheid der deelen, niet door eentoonige uitvoerigheid; naauwkeurig blijft, zelfs, waar het noodig is, wiskundig juist kan worden; zijn doel treft door de rijke bearbeiding van eenige gedeelten, die uitkomen en treffen, aan welke geringere, misschien droogere, bijzonderheden zich komen aansluiten, die, hetzij gelezen of overgeslagen, den indruk van bewondering, den lust tot meerder onverminderd laten; dat, eindelijk, gekenmerkt is door
bewoordingen, sierlijk en net, gelijk de vormen, die het beschrijft, zonder bejag van welsprekendheid of eenig kunstmiddel van stijl.
Het is klaar, dat het niets van dit alles was, wat de

{==243==} {>>pagina-aanduiding<<}
Heer quetelet met dit werk bedoelde. Het is het leerboek voor zijne openbare lessen; en wij beoordeelen ook niet het nut, dat hij kan stichten. Het is eene schets van alle de onderwerpen, die tot de wetenschap behooren; het komt van een' man van geleerdheid; er is dan ook geen uitwendige tooi, geen pronken met afbeeldingen; men vindt den omslag niet beschilderd met sphinxen, Saturnus met den ring, nevelvlekken en zonnevlekken; niets van die kramerij der wetenschap, die, sedert zij in gemeener handen is gevallen, dan ook getuigt van de handen, waarin zij gevallen is. Een kort begrip, echter, van lessen is nog niet eene handleiding voor lezers, ja zelfs niet altijd voor andere onderwijzers. Men vindt thans, onder het getal der onderwijzers op de scholen, mannen, die lust en aanleg bezitten, om wetenschappelijke kennis aan hun overig onderwijs te paren, van wie de verspreiding der wetenschappen onder den beschaafden stand veel kan afhangen, en die dikwerf geschiktheden tot verklaring en opheldering aan den dag leggen, aan leeraren in hooger rang niet zelden ontbrekende. Niet altijd, echter, hebben zij, die vele andere vakken moeten onderwijzen, gelegenheid, om uitgebreider werken te doorlezen, hetgeen hun echter noodig is, zullen zij zich van dit leerboek bedienen.

Het moeijelijke is, het standpunt te naderen, waarop zij zich bevinden, die niets van die dingen weten. Het eischt eene opoffering, zijne veelvuldige kundigheden slechts als middel, de mededeeling daarvan aan anderen als eenig oogmerk zich voor te stellen; dat toch het geval moet zijn, zal het eene verklaring worden, en niet maar blijven eene wat uitgebreider opgave der hoofdstukken, waarin de wetenschap zich laat verdeelen. De beschrijving van het planetenstelsel en de beschrijving van de zoogenaamde spheer met hare cirkels, enz. maken twee geheel afzonderlijke punten uit van verklaring: het eene doet verslag van de plaatsingen zoo als zij zijn, het andere is de juistere aanwijzing, hoedanig het zich alles aan het uitspansel vertoont. Beide te verbinden, te leeren

{==244==} {>>pagina-aanduiding<<}
van het eene over te gaan tot het andere, is ongetwijseld datgene, waarop het, tot een juist begrip van het heelal, het meest aankomt, en niets valt moeijelijker aan beginnenden. De zon en planeten los te maken van die spheer, waaraan zij gehecht schijnen, en in gedachte nabij ons oog te brengen, met behoud van de schijnbare bewegingen in de spheer, is een werk, nog zoo ligt niet volbragt. Andersom, uit te gaan van het planetenstelsel, en te begrijpen, hoe wij ieder der omringende ligchamen verplaatsen langs de gezigtslijn tot op de onmetelijke afstanden der vaste sterren, hoe eenvoudig ook, vat zoo schielijk geen grond; en, heeft het zich eenigzins bevestigd, straks raakt het alles weder los bij de minste verplaatsing van den waarnemer op aarde, en het geheele gebouw valt weder in, zoodra horizont verandert, pool daalt, eene menigte dingen aan 't bewegen raken; zoodat de uitlegger naauwelijks weet, waaraan, tot opbouw van het ingevallene, het eerst de hand te slaan. Het verschilzigt in weinige regels te beschrijven, is ligt te doen; maar eene definitie, die alles voor den geest brengt van hem, die de zaken, daarin vervat, goed kent, blijst een half raadsel voor anderen, die er de zaken door moeten leeren. Wij halen dit maar aan als een voorbeeld. Evèn zoo kunnen weinige woorden werktuigen doen verstaan, zoo men met soortgelijke bekend is; terwijl hij, die geen denkbeeld van zoodanige inrigting heeft, geen denkbeeld er door zal verkrijgen.
Het kan dus alleen voor deskundigen zijn, dat wij het volgende opgeven; te weten, dat de inhoud van dit stukje in twee boeken is verdeeld, het eerste over den Sterrenhemel, het tweede over het Planetenstelsel; dat onder het eerste melding gevonden wordt van de schijnbare omwending, de cirkels enz., van de werktuigen tot het opmaken van sterrenlijsten benoodigd, van constellatiën en ontdekkingen nopens de vaste sterren; dat in het tweede wordt vermeld de gedaante en omdraaijing der aarde, benevens de straalbreking, de zon en de omloop der aarde, de wetten van kepler, de ongelijke snelheid in

{==245==} {>>pagina-aanduiding<<}
het jaar en wat daaruit voortvloeit, als de tijdvereffening, de maan en hare bewegingen, en eindelijk de tijdrekening en de eclipsen. Degenen, die der zaken even kundig zijn als de geleerde Schrijver, zullen er het gebruik van kunnen maken, dat hij zelf er mede bedoelde, als tekst ter verdere ontwikkeling,
Gaarne, echter, hadden wij tevens voldaan gezien aan het verlangen van lezers, die zelve iets onderzoeken, of van leeraars, die niet in andere werken zich de zaken hebben eigen gemaakt, en echter geenszins ontbloot zijn van die mate van wiskundige kennis, of van dat geduld voor dergelijke beschouwingen, welke de Schrijver bij zijne lezers onderstelt. Het zoude, het is waar, meerder moeite gekost hebben, welligt veel meer tijd en wat grooter inspanning gevergd hebben; doch zoude voor den Noordnederlandschen lezer wel zoo goed de verwachting vervuld hebben van een elementair werk, van welke benaming zich de Vertaler bedient; terwijl het ons toescheen den gepaster naam van verkorte Sterrekunde te verdienen.
Geleerden, zoo als de Heer quetelet, mogen niet beneden zich achten eene taak, die bij lange na niet aan elkeen is betrouwd, die er zich aan waagt. De eenvoudigste waarheden der Sterrekunde blijven lang duistere punten voor mingeoefenden. Dezen voor te lichten, hen langs wegen, die verrassen door gemakkelijke wending en onverwachte gezigtspunten, op te leiden tot de kennis van hetgeen Sterrekunde is, en tot een ontwaren, hoe door meer wiskunde nog hooger kennis te bereiken is, dit is der wetenschap zelve meer dan één dienst te bewijzen. Vooreerst verschaft dit een juister besef van eigenlijke waarde, en stelt eene gegronde, redelijke achting in de plaats van die onbezonnen, kinderlijke verwondering, die groote oogen doet opslaan bij het zien van een telescoop, of het hooren van een' grooten afstand, en uitroepen: ontzaggelijk! of: het is toch mooi! Ten andere, het zou kunnen dienen, om die onbedachtzaamheid te weren, zoo zigtbaar in vele verhandelingen en voorredenen, die ophef van Sterrekunde maken, als

{==246==} {>>pagina-aanduiding<<}
ware Sterrekunde het heil der wereld; daar toch enkele uitroepingen over het uitmuntende, het verhevene, ja zelfs het stichtelijke en heilzame, gelijk men weet, verloren zijn voor ieder verstandig man, die niet wil deelen in de bewondering van hetgeen hij niet kent.
Het is ons, bij voorbeeld, twijfelachtig voorgekomen, of wel Sterrekunde die godsdienstige strekking hebbe, welke men haar zoo vaak hoort toeschrijven; of niet godvruchtige menschen, de oogen opslaande naar die lichten, waarvan zij niet veel meer weten, dan dat God ze stelde, om scheiding te maken tusschen den dag en tusschen den nacht, het echte gevoel van Zijne grootheid en hunne nietigheid met meerder levendigheid ontwaren, dan ooit bij Sterrekundigen ontstond uit de overweging der omgekeerde rede van het vierkant van den afstand. Zou niet ligt de vreugde zelve over het bereik zijner vermogens, bij het ontcijferen dier wonderen, den Maker kunnen doen vergeten; zoo als Hem de Ontleedkundige uit het oog verliest, die al lagchende aan armen en beenen kerft, terwijl hij het wonderwerk zijns Scheppers als met smaad behandelt?
Dat Sterrekunde in onze verlichte dagen eene beveiliging zou zijn tegen het bijgeloof, wordt ook, naar onze meening, wat haastig gesteld. Om niet te zeggen, dat onder zeer naauwkeurige berekenaars groote Astrologen zijn gevonden, merken wij aan, dat het niet genoeg is te weten, op welke wijze eene eclips wordt veroorzaakt. Vrees en eene verhitte verbeelding vinden nog altijd een plekje, waar zij hare schrikbeelden doen oprijzen. Indien er b.v. nog menschen zijn, die gelooven, dat waterzuchtigen bij eene wassende maan heviger kwelling ondervinden, zal die angst niet het minst verminderen door de volmaaktste kennis van den knoopsomlooptijd, of de libratie. Bijgeloof weet wiskunde wel te ontloopen. Laat ons eerst een' gevleugelden zephier zien vangen door een' grijsaard, of (om in het vak te blijven) laat ons een' vlinder zien opvangen in de draden van een' kijker, en wij zullen toestemmen, dat misschien wiskunde kan be-
{==247==} {>>pagina-aanduiding<<}
wijzen, dat bijgeloof ongegrond is. Thans echter, zoo het zich nog onder ons ophoudt, en zich niet langer kan vestigen op de helft der maan, die wij zien, zal het zich wel schikken naar de vordering van de eeuw, en eene schuilplaats vinden in de andere helft, die wij niet zien, en die men zegt ons geheel onbekend zijn.
Grootspraak te doen ophouden, voegt geleerden bij uitstek in een' tijd, dat men in alle standen op rede en wijsbegeerte roemt; en, wat meer ter zake is, het is het eenige middel, om voor eene moeijelijke wetenschap bijval te vinden onder dat aanzienlijke getal welopgevoede, verstandige menschen, die geene geleerden zijn, maar die hun oordeel met of zonder wiskunde gescherpt hebben, en bijzondere schranderheid aan den dag leggen in het ontdekken en ten toon stellen van overdreven lof en ligtvaardige aanmatiging, en, tot ergernis toe, aan alle dingen, de geleerdheid zelve niet uitgezonderd, hunne plaats en waarde toekennen. Krullen en vergulde lambrisering willen zij in den tempel der Muzen maar volstrekt niet meer dulden, al zou aan den ingang zich een trawant, met galon op zijn' rok en opgetoomden hoed, nog zoo zeer beijveren, om ontzag te behouden voor de achtbaarheid der plaats. Het is thans een voorbarig, ongeduldig, eigenwijs geslacht, niet meer te bevredigen door een deftig gelaat, of eene weidsche toespraak: overtuiging is, wat zij willen. Welaan! voldoe hunne begeerte, en schenk hun de kennis, die hen overtuigen zal.
Wij gelooven, dat, hoe nuttig ook het werkje van den Heer quetelet in hooger kring moge bevonden worden, een elementair werk, niet voor kinderen geschreven, nog door hem te maken is.

Volks-Sterrekunde door A. Quetelet. Uit het Fransch door Ch. Meerts. Met Platen. Te Brussel, bij Brest van Kempen. 1827. In 12mo. XVI, 110 Bl. f :-60.

Of Astronomie populaire in het Nederduitsch goed

{==248==} {>>pagina-aanduiding<<}
vertaald zij door Volks-Sterrekunde, durven wij niet stellig beslissen. In tijden van omwenteling is volk het hoogste, dat bestaat; een eertitel, met meer dan vorstelijken glans prijkende. In tijden van rust en regtmatig gezag daalt het bij ons wel wat laag, volkje, het gemeen, zoo wat beneden peil, waar men ophoudt traktaatjes over Sterrekunde uit te deelen; terwijl het uitheemsche woord bestemd is, om het midden te houden, en aanduidt iets, dat verstaanbaar is voor eene menigte. Maar dit betreft den titel. Wat den inhoud aangaat, het zijn korte lesjes, gevolgd door vraagjes, waarop antwoordjes gevonden worden, zoo men van buiten leert het lesje, dat voorafgaat. Het is dus, gelijk men ziet, bestemd voor eene menigte van kinderen en eene menigte van meesters. Wij wenschen, dat het moge strekken ter opleiding eener menigte van beoefenaren der Sterrekunde.

Het Leven en de Reizen van Christoffel Columbus, door Washington Irving. Uit het Engelsch. Iste en IIde Deel. Met eene Kaart. Te Haarlem, bij de Wed. A. Loosjes, Pz. 1828. In gr. 8vo. XXI, 359 Bl. f 7-20.

Columbus en washington - welk eene vereeniging van twee beroemde namen, voor eenen Amerikaan in het bijzonder! Het is echter, gelijk men weet, niet de doorluchtige stichter van den magtigen Vrijstaat, maar zijn bekwame, en reeds als schrijver der Schetsen en Portretten enz. vermaarde naneef, die hier de verdichtpen met die der geschiedenis verwisselt, om ons den grooten ontdekker, en te gelijk de ontdekking van zijne, nieuwe wereld te leeren kennen. Het is eene tweede opmerkelijke omstandigheid, dat washington's model in den roman (want, niettegenstaande het grootste verschil, schijnt men hem onder de navolgers van walter scott te mogen rangschikken) ook onlangs de ware levensgeschiedenis, die van napoleon, tot zijne taak heeft

{==249==} {>>pagina-aanduiding<<}
verkozen. Het voorbeeld van meer andere schrijvers, smollet, schiller, kotzebue, bewijst trouwens, dat de aanleg en zucht voor verdichte en waarachtige geschiedenis niet enkel uit den aard der zaken behoeven te blijken naauw vereenigd te zijn.
Daar wij tot hiertoe niet zonder berigt omtrent columbus waren, is de natuurlijke vraag, of de tegenwoordige schrijver ons iets meerders en beters geeft; of wel, waarom hij dit nieuwe werk heeft opgezet. Hooren wij hem hieromtrent, met de meeste beknoptheid, volgens zijne voorrede, zelven:
‘In den winter van 1825-1826 te Bordeaux zijnde, ontving ik... berigt van een werk, dat door Don martin fernandez de navarrete, Secretaris der Koninklijke Akademie van Geschiedkunde enz. enz., werd uitgegeven, en eene verzameling van laatstelijk ontdekte stukken behelsde, welke tot de reizen van columbus betrekking hadden, en onder welke er vele van hoogstbelangrijken aard waren..... Reeds een bezoek van Madrid op het oog hebbende, begaf ik mij naar die stad, om de overzetting van het werk te ondernemen. Ik vond er vele tot dusverre onbekende oorkonden...... Nogtans scheen het geheel mij meer eenen voorraad van rijke bouwstoffen, dan wel eene geschiedenis uit te maken.....
De zaak meer rijpelijk gadeslaande, bemerkte ik, dat er, ja, in velerlei talen veel over columbus geschreven was, maar dat men in die schriften slechts bepaalde en onvolledige berigten nopens deszelfs leven en reizen vond, en vele schatbare oorkonden aangaande dat onderwerp slechts in handschrift, of in den vorm van brieven, journalen en staatsstukken bestonden.....
De uitnemende middelen, welke ik te Madrid onder mijn bereik vond, moedigden mij tot de gewigtige onderneming (eener gansch nieuwe geschiedenis) aan. Ik bevond mij onder het dak van den Amerikaanschen Consul, o rich, Esq., een der onvermoeidste beoefenaars van de Bibliografie (boekenkennis), die men

{==250==} {>>pagina-aanduiding<<}
in Europa vindt; een man, die gedurende eenige jaren naar elk stuk, dat tot de vroegste geschiedenis van Amerika betrekkelijk was, bijzondere navorschingen had gedaan.... Ik vond (daar) eene der beste verzamelingen nopens de geschiedenis der Spaansche volkplantingen, welke vele oorkonden bevatte, waarnaar ik elders vergeess zou hebben gezocht. Ik vond voorts de Koninklijke boekerij te Madrid, en de bibliotheek van het gewezene Jezuiten-Collegie, thans San Isidoro, twee heerlijke en groote verzamelingen, genaakbaar.... Don m.f. de navarrete, die mij verscheidene schatbare en weinig bekende berigtstukken mededeelde, welke hij in den loop van zijn onderzoek had opgespoord, schonk mij den verpligtendsten bijstand..... Voorts heb ik de goedgunstigheid van den Hertog van Veraguas te erkennen, die een afstammeling en de bezitter van het erfgoed van columbus is. Dezelve liet mij de Archiven van zijn geslacht doorzoeken.... met openlegging van de schatten, welke zij behelsden. Eindelijk heb ik mijne sterke verpligting te betuigen aan Don antonio de ugina, Schatmeester van Prins francisco..... Die Edelman bezit de meeste papieren van den geschiedschrijver munoz, welke midden onder zijnen belangrijken arbeid door den dood weggerukt werd.’
Wanneer wij deze bijzonderheden in aanmerking nemen, en daarmede tevens vergelijken robertson's klagt over de weinige mededeelzaamheid der Spaansche regering en de zorgvuldige opsluiting aller stukken, tot Amerika betrekkelijk, dan mogen wij voorzeker meerdere volledigheid en juistheid van irving wachten, dan zijn genoemde groote taalgenoot nog kon geven. Deze is ook aanmerkelijk beknopter. Want, hetgeen wij bij onzen schrijver in de onderhavige twee deelen vinden, beslaat bij dien der Geschiedenis van Amerika niet meer dan de helft van één.
Omtrent 's mans trant nog het volgende: ‘Bij de uitvoering van het werk heb ik zorg gedragen, om mij

{==251==} {>>pagina-aanduiding<<}
in geene lontere bespiegelingen of algemeene aanmerkingen toe te geven; uitgezonderd zoodanige, als natuurlijk uit het onderwerp voortsproten. Liever gaf ik een gebijzonderd en omstandig verhaal, en zag ik niets over het hoofd, dat de karakters van personen, tijden en gebeurtenissen scheen te kenmerken. Langs dien weg en anderzins poogde ik elke daadzaak in zulk een licht te plaatsen, dat de lezer haren aard mogt kunnen doorgronden, en zich in staat vond, om daaruit leeringen en gevolgen te trekken.’
Dit gestelde van den schrijver is ons gebleken volkomen naar waarheid te zijn. Met zijn bekend talent vertoont hij ons de meeste zaken zoo klaar, dat zij geene toelichting van eigene aanmerkingen noodig hebben. Opmerkelijk is het karakter en de geheele geestgesteldheid van den held, die om zijn scherp vernuft, edele geestdrift, onvermoeide volharding en vele andere deugden (in welke zijn broeder bartholomeus grootelijks deelde) de bewondering van alle tijden waardig is - maar tevens door zijne onkunde, zijn vooroordeel en onveranderlijk wanbegrip ten aanzien van de gesteldheid der aarde enz., uit hoofde van vroeg ingezogene en algemeen verspreide denkbeelden, tot een nieuw bewijs verstrekt, dat zelfs de grootste man zich slechts in enkele opzigten boven zijnen tijd kan verheffen. Zoo duidelijk dit een en ander in het oog valt, zoo begrijpelijk en aanschouwelijk is ook 's mans langdurige worsteling, om tot de uitvoering van zijn ontwerp te geraken; desgelijks die met allerlei zwarigheden in de nieuw ontdekte landen, door den schrijver voorgesteld. De Spaansche Monarchen komen daarbij, tot hiertoe, geenszins in een ongunstig, isabella zelfs in een beminnelijk en achtingwaardig licht voor. En werd hij, als een vreemdeling, een groot man en een spoedig opgekomen kind van de fortuin, door velen benijd en tegengewerkt, er liepen eigene misslagen onder, en de nood deed hem dingen doen, die daarna nieuweren en grooteren nood te weeg bragten. Inzonderheid zie dit op het slecht gedrag der volkplantelingen, die eerst met veel te

{==252==} {>>pagina-aanduiding<<}
groote verwachting derwaarts gelokt, naderhand gedwongen, en eindelijk uit de gevangenissen en van de schavotten bijeengebragt werden, om de vloten slechts te vullen.
Zoo gebeurde het intusschen, dat die heerlijke landen, met zoo vele gelukkige bewoners, die meestal goedaardig en zeer leidelijk waren, al spoedig met wee en jammer werden vervuld. Onze Amerikaan spreidt hier overal eene bedaarde onpartijdigheid ten toon, die ons oordeel, bij voorbeeld, over het wezenlijk geluk van dit weinig beschaafde, kinderlijke menschdom genoegzaam vrijlaat; schoon wij toch niet kunnen nalaten, met hem, den oorspronkelijk goeden aanleg onzer natuur daarin op te merken. o, Dat zij onze beschaving en godsdienst zoo moesten leeren kennen, en gedwongen worden die aan te nemen! Ja, als men bedenkt, wat van die schoone, vruchtbare landen en goede, onnoozele kinderen der nature te maken ware geweest, zoo gevloekte gouddorst, boosheid en bijgeloof dit niet hadden belet..... Doch, halen wij deze duizendmaal geuite klagten niet wederom op.
In bijzonderheden, door welke washington irving van de vroegere schrijvers afwijkt, treden wij niet. De meerdere uitvoerigheid alleen, uit de rijkere bronnen grootendeels te verklaren, benevens de aangename schrijfwijze van den man, maken het reeds voor elken, maar eenigzins weetgierigen lezer tot een zeer gewenscht boek. Meer verscheidenheid van stof, meer belangwekkends, meer nieuws en leerrijks kan toch bezwaarlijk eenig geschrift opleveren, dan deze geschiedenis van den grootsten landontdekker, den uitvinder eener nieuwe wereld.
De kundige vertaler heeft zijn werk gelukkig volbragt. De bijgevoegde kaart en portret zijn lofwaardig. Het speet ons slechts, dat de uitvoerige noten, meestal op het eerste gedeelte des verhaals gemaakt, eerst achter het laatste deel schijnen te zullen volgen. Zij maken, dat wij het thans behandelde niet in geheele volkomenheid kunnen beschouwen.
Om het noodwendig reeds aangehaalde, onthouden wij ons van het geven van stalen, waartoe anders zoo vele uitlokking bestaat.





{==253==} {>>pagina-aanduiding<<}

De vruchten mijner werkzaamheden, gedurrende mijne Reize, over de Kaap de Goede Hoop, naar Java, en terug, over St. Helena, naar de Nederlanden; door M.D. Teenstra. Iste Deel. Te Groningen, bij H. Eekhoff, Hz. 1828. In gr. 8vo. XII en 430 bl. f 4-80.

Reizen en Ontmoetingen in het Zuiden van Afrika, beschreven door George Thompson, Schildknaap, gedurende acht jaren bewoner van de Kaap; behelzende een overzigt over den tegenwoordigen toestand dier Kolonie, benevens eenige aanmerkingen over den aanwas en de vooruitzigten der Britsche landverhuizingen derwaarts. Uit het Engelsch vertaald. Iste Deel. Met Platen. Te Groningen, bij W. van Boekeren. 1828. In gr. 8vo. XX en 439 bl. f 4-50.

Wij voegen deze twee werken bijeen, omdat zij hetzelfde onderwerp behandelen, de zoo belangrijke Volkplanting, die, na het bezit van anderhalve Eeuw door de Nederlanders, in handen der Britten is overgegaan, zonder, tot in hare meest verwijderde grenzen, opgehouden te hebben van in zeden, taal en genegenheid Hollandsch te zijn, - de Kaap de Goede Hoop. Wij vinden deze bijeenvoeging te geschikter, omdat de Schrijvers van verschillenden landaard zijn: de een een Nederlander, een Groningsch landman (maar een beschaafd landman), de ander een Engelsch particulier, die, door een achtjarig verblijf in de Kolonie, en de kennis (zoo 't schijnt) onzer taal, regt heeft, om mede te spreken. De redenen van beider verblijf waren zeer verschillend. De Engelschman schijnt zich uit verkiezing in de Kaapstad te hebben neêrgezet, om van daar van tijd tot tijd aanmerkelijke togten naar de binnenlanden te doen, ter vermeerdering onzer kunde. De Nederlander werd, op eene reis naar Oostindië, (waarvan ons de aanleiding niet gemeld wordt) door een hevig ongemak aan zijn been genoodzaakt, aan de Kaap achter te blijven, alwaar hij slechts vier maanden vertoefde, maar in dien tijd eene menigte wetenswaardige bijzonderheden wist op te doen, die hij gedeeltelijk in statistische tabellen aan ons mededeelt. Hieromtrent bevat dit Deel van thompson genoegzaam niets; maar, daar het slechts een eerste Deel is, mogen wij vele bijzonderheden daaromtrent, die op den titel beloofd zijn, in het volgende Deel te gemoet zien.

{==254==} {>>pagina-aanduiding<<}

De stijl in beide reisbeschrijvingen verschilt aanmerkelijk. Die van teenstra is tusschenbeiden luimig en vrolijk; thompson is altijd ernstig. Voorts kan men (immers tot nu toe) de beide werken zeer goed na elkander lezen, zonder vrees voor herhalingen; zij dienen zelfs om elkander aan te vullen; want, terwijl teenstra zich geheelenal of tot de Kaapstad, of tot het tusschen de Zwarte-bergen gelegene Caledons-bad, of de omstreken tot Kaap Aguillas, bepaalt, spreekt thompson over deze nader bij de Kaap gelegene oorden slechts met een enkel woord, en beschrijft ons daarentegen twee avontuurlijke reistogten, waarvan de eerste, volgens zijne getuigenis, in tachtig dagen 3100 Engelsche mijlen (ruim duizend uren) bedragen heeft, van welke 2500 te paard, 600 op wagens, en 1100 in de laatste veertien dagen werden afgelegd. Beide waren naar de landen ten noorden der Kolonie gerigt; de eerste noordoostwaarts naar de Bechuanen (de Beetjuanen van lichtenstein), de tweede noordwaarts naar de benedenlanden der Oranje-rivier, (waarvan de voltooijing in het tweede Deel zal moeten volgen) en getnigen in hooge mate van den ondernemingsgeest, den moed, die somtijds aan vermetelheid, de standvastigheid, die wel eens aan hardnekkigheid grenst, en welke aan de Engelsche reizigers onzer tijden zoo ongemeen eigen zijn. Ook zijn de berigten van thompson voor de kennis der inlandsche volksstammen van zeer veel belang, en vertoonen ons geheel nieuwe bladzijden in derzelver Geschiedenis. Aan den anderen kant heeft teenstra, door de meerdere hartelijkheid en gemeenzaamheid, die men hem als Nederlander betoonde, meer kleine trekken tot kenschetsing van het karakter, de zeden en
gewoonten der Hollandsche volkplanters, zoo der stedelingen als der zoogenaamde Kaapsche boeren, kunnen opdoen, (zelfs van hun bijzonder, nog al afwijkend dialekt geest hij staaltjes) dan men naar zijn kort verblijf scheen te mogen verwachten.
Over 't algemeen schijnt onze Landgenoot een schrander en scherpzinnig opmerker te zijn. Nog in het Vaderland zijnde, beschouwt en beschrijft hij naauwkeurig de forten Erfprins en Kijkduin, het nieuwe Diep, het groote dok te Willemsoord, het nieuwe Werk enz. Hij ging den 9 Januarij 1825 scheep uit Texel op den Abel Tasman, beschrijft ter loops de Madera-, Kanarische en Kaapverdische eilanden, (schoon geen van die alle door den Tasman aangedaan werden) en wordt

{==255==} {>>pagina-aanduiding<<}
nu, zoo als reeds gezegd is, genoodzaakt, door gevatte koude ten gevolge eener plotselinge weêrsverandering, die hem eene langdurige verlamming berokkent, aan de Kaap de Goede Hoop achter te blijven, alwaar hij bij beste menschen huisvesting, oppassing, geneeskundige hulp, en de treffendste bewijzen van vriendschap bij alle klassen van inwoners vindt, maar dezelve verlaten moet, om te beproeven, of het in de binnenlanden gelegene bad van Caledon hem zou kunnen genezen. Hierbij vindt hij, naar zijne betuiging, weinig baat, maar doet niettemin, schoon met krukken en op wagens, allerlei kleine toertjes in de binnenlanden, naar de Hernhutsche Kolonie Genadendal, naar de Dropsteengrotten bij Kaap Aguillas enz., keert eindelijk over Stellenbosch en den Franschen hoek naar de Kaapstad terug, (alwaar zijne spoedige herstelling toch wel eenigzins de vrucht der badkuur schijnt geweest te zijn) en gaat scheep naar Java, alwaar wij hem in het volgende Deel zullen aantreffen.
Thompson had het onschatbare voordeel van eene hechtere - eene bijna ijzersterke - gezondheid te mogen genieten. Anders waren de vermoeijenissen en ontberingen, door hem op zijne beide togten geleden, volstrekt onverklaarbaar. Zijn geheele reistoestel (hoe verschillend van dien van le vaillant, barrow en zoo vele anderen!) bestond in één paard, met sterken zadel en toom, pistoolholsters, een geweer met dubbelen loop en het noodige kruid en lood, een klein valies met linnengoed, scheerdoos en eenige andere kleinigheden in de acht zakken zijner jagtbuis, eindelijk een' stroohoed tegen de zon, en eene gewaste linnen muts tegen de koude. Dit was alles voor eene reis van duizend uren! - Hij bezoekt eerst de nieuwe Britsche volkplantingen in het oostelijk gedeelte der Kolonie, Albany genaamd, (Fort Elisabeth, hetwelk Fort Frederik vervangen heeft, Uitenhage, Bathurst, Grahams-Town, enz.) benevens de grenzen des lands aan (thans over) de groote Vischrivier, Graaff Reynet enz., steekt den Sneeuwberg over, waagt zich in de groote woestijn tusschen denzelven en de Oranjerivier, waarin hij vele hulp en ondersteuning geniet van den vriend der Engelschen, (die daarom juist niet bemind is bij de Kolonisten) stockenstrom (*), Landdrost van Graaff Reynet. Onze reiziger volgt nu de Zeekoeijenrivier, daarop de Zwarte-rivier, een arm van den grooten Oranje-stroom, die door hare ver-
{==256==} {>>pagina-aanduiding<<}
eeniging met de Gele-rivier wordt gevormd, en bereikt op die wijze Griqua-stad, eene vestiging der
Bastaardhottentotten, die eigenlijk door de Zendelingen, zoo Hollandsche als Engelsche, (want bij dit groote belang zijn allen wereldburgers) tot landbouwers en in zekere mate tot beschaafde menschen gevormd zijn. Hier hoort hij niet alleen van onderlinge twisten, ten gevolge van de bemoeijingen der Engelschen met de inwendige Regering dezer oorspronkelijk vrije menschen, maar ook, 't geen veel belangrijker is, van den optogt eens talrijken, krijgshaftigen en wilden volkstams uit het noorden naar de Bechuanen. Men moet in het werk zelve lezen, hoe de Brit melvill (die zelfde bemoeizieke bewerter der oneenigheid tusschen de Griquas) zich, benevens den Zendeling moffat, met den edelsten heldenmoed aan het hoofd dier zelfde, thans door het gevaar vereenigde menschen plaatst, om hunne naburen voor de onheilen eener nieuwe volksverhuizing uit het noorden te waarborgen; hoe onze reiziger met levensgevaar het leger der Wilden gaat opnemen; hoe, in den slag bij Lattakoe, omtrent honderdzeventig ruiters der Bastaardhottentotten, met geweren, een leger, eerst van vijftienduizend, daarna zelfs de hoofdmagt van vijftigduizend Wilden, slechts met spies, pijl, boog en schild gewapend, op de vlugt drijven, en aldus de wonderen, door cortes in Mexico verrigt, ten behoeve eener meer regtvaardige zaak vernieuwden. Tevens moet men het taaije geduld van melvill en den Zendeling bewonderen in het redden van een aantal van de achtergelatene vrouwen en kinderen dezer nieuwe Cimbren en Teutonen, die door de onmenschelijke zoo wel als lafhartige duizend Bechuanen, die aan het gevecht geen deel hadden genomen, in
koelen bloede afgemaakt werden. Thompson was intusschen langs een' eenigzins naderen weg, over het Nieuwevelds-gebergte, met allen mogelijken spoed, naar de Kolonie teruggekeerd, om berigt te geven van deze vijandelijkheden, die voor dezelve wel eens dreigend konden worden, zoo de Wilden hadden gezegevierd, en hij was ook de eerste, die de gezagvoerders daarvan verwittigde.
Zijne tweede reis, die insgelijks weetgierigheid tot éénig doel had, ging door eene nog akeliger streek, tusschen het Roggeveld en de Oranjerivier, langs de geheel uitgedroogde bedding der Zak- of Hertebeest-rivier. Een boer gaf hem hier een schichtig paard, waardoor 's mans levensmiddelen en wa-
{==257==} {>>pagina-aanduiding<<}
ter verloren gingen; maar, te trotsch om terng te keeren, reisde hij de woestijn in, en stelde daardoor zichzelven en zijne reisgenooten aan het onmiddellijkste en dringendste levensgevaar door honger en dorst bloot. - Hiermede breekt het Deel as.
Uit deze korte opgave ziet men, dat thompson's reis eigenlijk belangrijker is dan die van teenstra. Hij verhaalt ook zaakrijk en beknopt; terwijl onze Landgenoot wel eens wat veel over kleinigheden uitweidt, ons zelfs de duizendmaal beschrevene Neptunus-plegtigheid bij het passeren der linie niet kwijtscheldt, het niet beneden zich rekent, eene halve bladzijde te vullen met scheepsvloeken, ter kenschetsing van de zeden aan boord, en het ook wel eens mis heeft, zoo als wanneer hij de spreuk van den Blijspeldichter breêroo: het kan verkeeren, aan den beroemden hendrik van brederode toeschrijft, en onder de scheepswasschers in vollen ernst nog afstammelingen van dit oud-Hollandsche Grafelijke geslacht vindt. Hij verzuimt voorts geene gelegenheid, om den Heer de jong, Schrijver der Reizen naar de Kaap, op eene meer of min onheusche wijze, en met herinnering aan 's mans bijzondere rampen, aan te vallen, hetgeen slechts uit personele pique kan verklaard worden. Maar des reizigers vrolijkheid en goede moed, te midden der rampen, die hem treffen; zijne oplettendheid op alles, wat hem slechts eenigermate merkwaardig voorkomt; zijne somtijds levendige beschrijvingen; zijn afkeer van onregt en onderdrukking, waaromtrent hij niemand verschoont, en aan zijne anders zoo hooggeschatte weldoeners, de Kapenaars, zelfs harde waarheden zegt omtrent hunne wreedheden omtrent de slaven, vooral bij derzelver verkoop, en hunnen lediggang; zijne zeer naauwkeurige (hoewel juist niet voor alle klassen van lezers even onderhoudende) berigten omtrent den Kaapschen landbouw, in welk vak men ziet, dat de Schrijver praktische kundigheden bezit; zijne statistische tabellen, die hij blijkbaar van goederhand moet
hebben; zijne bescheiden omtrent den tegenwoordigen staat van het beroemde Constantia, - dit alles maakt deze reis, inzonderheid voor Nederlanders, zeer lezenswaardig. Met genoegen ziet men daarin, onder anderen, de gehechtheid der Kapenaars aan het Moederland, in spijt eener twintigjarige Engelsche Regering. ‘Niettegenstaande de Kaap-kolonie of volkplanting nu reeds 19 jaren onder het Engelsche Gouvernement behoort, hebben de Hollanders hier toch boven de

{==258==} {>>pagina-aanduiding<<}
Engelschen in alles den voorrang; ook noemen zij Holland “het Vaderland,” en de slaven zeggen niet zelden, als zij Hollanders zien: “daar gaan Vaderlanders heen.” Men heeft hier koeijen van vaderlandsch ras, en zoo een en ander meer. De Hollandsche taal en zeden blijven hier de hoofdrol spelen, en het Hollandsche krediet, dat nog door de geheele wereld gevestigd is, wordt hier zeer hoog geroemd; terwijl men hunnen regeringsvorm, hunne zeden, gebruiken en handelingen in het algemeen dikwerf als voorbeelden ter verbetering bij de Engelschen hoort aanhalen.’ (Bl. 131.) Dat de Engelschen er zich niet bemind gemaakt hebben, is even zoo min te verwonderen, als de afkeer, dien wij, Nederlanders, van 1810 tot 1813, tegen onze Fransche dwangheeren voedden, en wel gedeeltelijk om dezelfde reden. Immers, terwijl dezen ons tierceerden, hebben de Engelschen goedgevonden, den Kaapschen rijksdaalder in papierschuld, (dien zij bij de Capitulatie in 1806 beloofd hadden tegen de volle waarde te zullen erkennen) onder hun bestuur allengskens vergroot, in 1810 nog met een millioen te vermeerderen, waardoor de rijksdaalder van 48 Hollandsche stuivers op 18 Engelsche stuivers gereduceerd is; dat is, bijna op ⅓. (Teenstra, bl. 409.) Wanneer men ziet, hoe zij ook de taal der inboorlingen langzamerhand zoeken te verdringen, zelfs uit godsdienstige leerredenen, (iets, dat de Franschen bij ons niet eens ondernomen hebben, doch 't welk dáár ook geschut is) hoe men overal om niet Engelsche taalmeesters aanstelt, om de
menschen te angliseren, - dan moet men het of als spot of als diepe verachting voor Nederlanders aanzien, wanneer thompson zegt (bl. 402): ‘De zuurdeesem’ (zou de Vertaler met opzet deze dubbelzinnige uitdrukking hebben gekozen?) ‘de zuurdeesem der Engelsche grondbeginselen en van het Engelsche bloed aldus verspreid zijnde, (door dat Engelsche Kolonisten met Hollandsche boerendochters trouwen) kan niet missen eene allerheugelijkste gebeurtenis voor den aanwas der Kolonie te zijn.’ Anders is thompson een zeer gematigd Schrijver, die ook aan de goede zijde der oorspronkelijk Europesche landbewoners regt laat wedervaren, en slechts hunne ongevoeligheid en wreedheid omtrent de Boschjesmannen laakt. Omtrent de Bechuanen oordeelt hij veel ongunstiger dan lichtenstein; en zekerlijk, de slechte zijde, waarmede zij zich aan hem voordeden, moest hem, gelijk ieder welgesteld hart, wel tegen hen

{==259==} {>>pagina-aanduiding<<}
voorinnemen. Hij erkent nogtans ook de goede zijde van dit Volk, deszelfs leerzaamheid, en de veiligheid, die er de reiziger geniet. Voorts leeren wij door hem twee geheel nieuwe, te voren onbekende, volksstammen kennen: de Zoola's, of Vatwahs, (misschien verwant met de Kaffers) die onder zekeren chaka een groot Rijk op de oostkust hebben gevestigd, en de Mantatijnen, (de geduchte vijanden der Bechuanen, waarvan wij boven (spraken) ook wel Ficanen genoemd, die naderhand hunne verwoestende wapenen tegen een' anderen Kaffer-stam, de Tamboekies, gewend, denzelven eene geduchte nederlaag toegebragt, en meer dan duizend vlugtelingen van daar, van alles beroofd, genoodzaakt hebben, in de Volkplanting eene schuilplaats te zoeken.
Deelen wij thans nog, ten slotte, eenige merkwaardige opgaven uit de tabellen van teenstra mede. De Kolonie telt tegenwoordig acht Distrikten, de Kaap, Stellenbosch, Swellendam, Graaff Reynet, Uitenhage, Worcester (te voren Tulbagh), George en Albany; drie Sub-landdrostdijen, Cradock, Beaufort en Clan William, en ééne Residentie, Simonsstad, te zamen in 154 Veldkornetschappen verdeeld, en tellende, volgens de jongste opgave, in 1824, 125,000 zielen van alle kleur en afkomst; terwijl er bij de overgave der Kolonie door de Hollanders, in 1806, nog slechts 75,145, en nog in 1821 niet meer dan 110,370 inwoners waren. Dit is echter geene enkele toeneming door vermenigvuldiging, maar ook door de aankomst van volkplanters uit Engeland en Ierland, die vooral in 1820 en 1821 in menigte landden, doch toen niet meer dan 4000 bedroegen. De vermeerdering van inwoners in drie jaren is dus aanzienlijk; en, wanneer men den uitvoer van 1821 bij dien van 1824 vergelijkt, is ook deze zeer aanmerkelijk toegenomen (zie tabellen F en H). De Volkplanting gaat dus vooruit, gelijk de Engelsche Koloniën in het algemeen; maar, of de tevredenheid des landmans en stedelings met de Engelsche Regering en hun waarachtige voorspoed in die zelfde evenredigheid toenemen, is eene andere vraag, aan welker beantwoording wij ons niet wagen.
De Vertaler van thompson staat boven de gewone soort. Hij heeft zelfs de versjes, die in het origineel voorkomen, of zelf in fiksche Hollandsche dichtregels overgezet, of althans die overbrenging door een bekwaam vriend laten verrigten.





{==260==} {>>pagina-aanduiding<<}

Nederlandsche Legenden in rijm gebracht door Mr. J. van Lennep. Iste en IIde Deel. Te Amsterdam, bij P. Meijer Warnars. 1828. In gr. 8vo. 153 en 197 Bl. f 6-:

Deze nieuwe dichtvrucht van eenen jeugdigen, maar reeds niet onberoemden Zanger, die zich thans, naar het algemeen gerucht, met het schrijven van onbeduidende blaadjes, vol laffe, personele aardigheden, onledig houdt, verdiende het, dat zij met algemeene belangstelling ontvangen en met lof werd aangekondigd; want zij is eene eerste, en in vele opzigten welgeslaagde proeve, om den romantischen dichttrant in onze vaderlandsche letterkunde in te voeren. Te lang liep onze poëzij aan den leiband eener kwalijkbegrepene navolging der zoogenaamde Fransche Classici; te lang had de dorre leertrant in dezelve den boventoon, en waren bespiegeling en zedeprekerij hare voornaamste grondstoffen: het was dus meer dan tijd, dat zij eene kleine romantische herschepping onderging, en door dezelve bevalliger en volksmatiger werd. En hoe konde men deze verandering voegzamer bewerkstelligen, dan door de oude, platgetredene baan, op welke onze poëzij allengskens alle hare oorspronkelijkheid en nationaliteit verloor en dikwijls even langwijlig als vervelend werd, te verlaten, en een nieuw pad in te slaan, dat ons, midden door de overleveringen uit de langverloopene eeuwen onzer jeugdige geschiedenis, henenleidde tot onuitputtelijke en toch zoo lang verwaarloosde bronnen der echte volksmatige poëzij? Die jongelingstijden der volken, in welke eene alles gelijkmakende beschaving de onderscheidende karakters der ondeeligen nog niet heeft weggeslepen; in welke de ruwe eenvoudigheid der zeden, de hoogere ligchaamskrachten en sterkere hartstogten zoo vele wonderen schijnen voor het verweekelijkte nakroost; in welke, eindelijk, de nog kinderlijke begrippen des bijgeloofs alles met een tooverachtig waas overademen, - die tijden zijn ontwijfelbaar het geschiktst ter behandeling voor den echten Dichter, die zich hier met meerdere vrijheid kan bewegen, dan in het alombekende en alledaagsche tegenwoordige, en meerdere gelegenheid heeft tot scheppen en
opsieren.
De Heer van lennep, wien niemand, en het allerminst wij (ofschoon wij zijnen aanmatigenden toon soms hebben berispt) een waarachtig dichttalent zal ontzeggen, deed dus een' zeer gelukkigen en den meester waardigen greep in den onafzienbaren hoop van poëtische onderwerpen, toen hij het

{==261==} {>>pagina-aanduiding<<}
denkbeeld tot dezen arbeid vormde; en niet slechts het denkbeeld verdient lof, maar ook in vele opzigten de uitvoering.
Deze verzameling bevat twee stukken; een kleiner, het Huis ter Leede getiteld, en een uitgebreider in zes zangen, adegild. Wij zullen ons met het eerste, dat uit de aan fabelen zoo rijke geschiedenis van het geslacht der Heeren van arkel ontleend is, minder bezig houden; daar het, schoon uitvoeriger en breeder bewerkt, in stof en vorm genoegzame overeenkomst heeft met andere oorspronkelijke of in onze Letterkunde overgeplante Ballades, om niet voor eene buitengewone poging van dichterlijk genie te moeten gehouden worden. Door dit gezegde ontnemen wij echter niets aan de waarde van dit stuk, in hetwelk vooral eene gelukkige gebruikmaking van het spookachtige te prijzen is, en dat op vele plaatsen eenen overvloed van dichterlijke schoonheden bezit; maar wij spoeden ons tot den Adegild, om onze Lezers met dit nieuw en schoon verschijnsel eenigzins uitvoeriger bekend te kunnen maken.
De titel zegt wel, dat beide deze Legenden door den Dichter slechts in rijm gebragt zijn; hetgeen zoude doen vooronderstellen, dat de stof getrouwelijk uit onze kronijken ontleend, en slechts in een poëtisch verhaal overgegoten was; doch wij hebben het reeds meermalen gezien, dat van lennep in alles geiukkig is, behalve in de keus zijner uithangborden, en dit heeft ook hier wederom plaats. De onderwerpen zijn eigenlijk geheel van de vinding des Dichters, en alleen met eenige bekende namen en weinige geschiedkundige daadzaken opgesierd. Dit moet men vooral bij den Adegild in het oog houden, daar men zich anders al zeer zonderlinge en verkeerde denkbeelden van de oude Friesche Geschiedenis vormen zoude.
De bekeering der Friezen tot het Christelijk geloof is het onderwerp van dit kleine romantische heldendicht. De handeling begint op het oogenblik, dat radbout, vergramd over het gezegde des Bisschops, dat hij zijne voorvaderen niet in het paradijs zoude wedervinden, uit de doopvont vloog

En schudde op 't kille marmersteen 
Het water af van 't druipend been. 

Terstond zendt hij zijnen eenigen zoon, adegild, onder de leiding van een' zijner getrouwste trawanten, grimwald, op eenen rooftogt uit, ten einde zich krijgsgevange-
{==262==} {>>pagina-aanduiding<<}
nen te verschaffen voor het plegtige menschenoffer, dat hij wod an wil toebrengen. Juist deze scheepstogt, tot zulk een wreed doeleinde bestemd, is de oorzaak der eindelijke bekeering van radbout en zijne onderdanen. Spoedig verovert men een vaartuig, dat den vromen adalbert en de beminnelijke geertruide, kinderen van eenen Engelschen Vorst, aan karel mortel's hof in het Christendom opgevoed, naar Engeland terugvoerde; en deze geertruide trof, door schoonheid en godsvrucht, het hart van den edelen adegild. De woeste grimwald ziet deze ontkiemende neiging, en tracht derzelver voor het Heidendom gevaarlijke gevolgen te voorkomen, door in den 2den zang geertruide op eene verraderlijke wijze in zee te storten; doch adegild, uit eenen angstigen droom ontwakende, ziet het gevaar zijner geliefde, tracht haar te redden, springt in zee,

En alles staart verbaasd van 't dek, 
En hoopt hem op dezelfde plek 
Terug te zien verschijnen. 
Vergeefs! geen bobbel rees uit zee: 
De golven rolden voort: 
De noodkreet dien hij hooren deê 
Werd in hun schoot gesmoord. 
De plaats waar hij gezonken was 
In 't woelend element, 
Bleef door het kringlen van den plas 
Alleen nog hun bekend; 
En 't blanke zeeschuim meldde alleen 
Waar Radbouts dappre zoon verdween. 

Van hunnen aanvoerder beroofd, komen de schepelingen in den 3den zang bij radbout terug, en vinden in Friesland alles in rep en roer door eenen inval van mortel's Legerhoofd, den Markgraaf van Aspremont; terwijl de ongelukkige Koning, nedergebogen door den afval of de onverschilligheid zijner voornaamste leenmannen en door de treurige tijding van den dood zijns zoons, zich geheel aan wanhoop overgeeft. Ondertusschen was ook een afgezant van den Markgraaf van Aspremont, elegast van Thiel, aangekomen, die, in den 4den zang, in den gevangenen adalbert eenen vroegeren bekende wedervindt, en alles aanwendt, om den jongeling van den dreigenden offerdood te

{==263==} {>>pagina-aanduiding<<}
redden; dit gelukt hem door beden en dreigen in zoo verre, dat radbout toestaat, dat deze krijgsgevangene, volgens het voorvaderlijk gebruik, eenen tweekamp met eenen Frieschen oorlogsman zal beproeven; terwijl het van den uitslag van dit gevecht zoude afhangen, of men zich onderwerpen zal aan karel's bedingen, dan den oorlog met kracht doorzetten. Grimwald, die voor Friesland moet optreden, begeeft zich, in den 5den zang, met de Wigchelares tjetscke, die ook in de vroegere zangen eene voorname rol gespeeld heeft, naar den tempel van wodan, ten einde aldaar de geesten te ondervragen naar den uitslag des tweekamps; doch de bijna reeds ten einde gebragte bezwering wordt verbroken, en de geesten, die hunne duistere orakels reeds geuit hebben, verdwijnen op het klinken van eenen psalm uit den toren van tjetscke. Dit lied werd gezongen door geertruide, die te gelijk met adegild op het onvoorzienst gered, en door de Wigchelares in het leven teruggeroepen was. In den 6den zang begeeft zich radbout met zijnen hofstoet naar wodan's tempel; grimwald en zijn tegenstander strijden daar lang, met gelijke kracht, den beslissenden tweekamp; eindelijk stort de vreemdeling neder met verbrijzelden helm; de Fries wil hem den genadestoot geven, doch herkent in hem den geredden adegild, dien hij verdronken waande, en die middel gevonden had, om zijnen vriend adalbert in den strijd te vervangen; hij staat ontzet; adegild maakt van zijne verbazing gebruik, en velt hem ter neder. Radbout, die te gelijk Frieslands kamper zag vallen en zijnen zoon herkende, vliegt toe, stom van verbazing, doch stelt zich spoedig gerust over den
bedenkelijken uitslag des gevechts, daar toch een Fries, waarop het hier aankwam, en wel zijn zoon, het veld behouden had. Tjetscke wil thans, dat adegild deel neme aan het statig offer; deze weigert dit, daar hij plegtig erkent, slechts den eenigen, waren God der Christenen te vereeren. Van woede razend, vliegt thans de Wigchelares in den tempel, in welken geertruide was verborgen; adegild, voor het leven der dierbare beducht, vliegt haar na over den heiligen drempel, die door geen' ongewijden voet mogt betreden worden. Allen staan in de angstigste verwachting; daar knielt de vrome adalbert neder, en bidt:

Indien dit machtig tempelslot 
Werd opgericht met hulp van God, 

{==264==} {>>pagina-aanduiding<<}

Zoo blijf het veilig staan. 
Doch heeft een godgehate macht, 
Dien tempelbouw tot stand gebracht, 
Het moge in puin vergaan. 

En ziet! het wonder geschiedde; onder stormwind en donderslag zinkt de toovertempel tot puin, en de twee gelieven werden

ongeschonden 
Bij 't verpletterd lijk gevonden 
Van de ontmenschte Wichlares. 

Na nog eenige slotregels tot nadere verklaring eindigt het dichtstuk.
Niemand zal ontkennen, dat de fabel van dit gedicht, welke wij in derzelver hoofdzamenhang hebben opgegeven, met beleid en kunst is zamengesteld. Dezelve vereenigt toch de eenheid der handeling met den rijkdom der verscheidenheid, en is zoo wel in haar geheel, als vooral in hare détails, uitnemend geschikt voor eene dichterlijke bewerking. Het contrast tusschen Christen- en Heidendom, waardoor dit gedicht eene onmiskenbare overeenkomst heeft met de Cecilia van schulze, (met welke onze Lezers in een vorig nommer van dit Tijdschrift min of meer bekend zijn gemaakt) had zeker op vele plaatsen sterker kunnen uitkomen, en van hetzelve had oneindig meerder voordeel kunnen getrokken worden; doch, ook gelijk het thans gebezigd is, werd het eene rijke bron van dichterlijke schoonheden. De ruwe zeden der Friesche volksstammen steken poëtisch af tegen de zachtere beschaafdheid der Christenen; gelijk de bijgeloovige denkbeelden, de geestbezweringen en offerplegtigheden der Heidenen tegen de eenvoudigheid der Christelijke loszangen en het zielverheffend Godvertrouwen van adalbert en geertruide. De hoofdpersoon des gedichts is minder adegild, welken men gedurende de 3de, 4de en 5de zangen geheel uit het oog verliest, dan de Wigchelares tjetscke, dikwijls vrij onpoëtisch met de aanstaarting moêr, Tjetsckemoêr, betiteld. Dit heldhaftig Heidensch vrouwenkarakter is den Dichter uitnemend gelukt: want, ofschoon wij straks zullen aantoonen, dat het grootendeels aan walter scott ontleend is, heeft van lennep deze persoon met een zeer passend Friesch costuum bekleed, en met zoo vele uitvoerigheid behandeld, dat alle de overigen door haar in de schaduw ge-
{==265==} {>>pagina-aanduiding<<}
plaatst worden; iets, dat in een ander opzigt
niet voordeelig werkt op den eindindruk van het gedicht, die meer ten voordeele van het Christendom moest overhellen. Ook grimwald is stout en krachtig geteekend; en, dewijl dergelijke karakters altijd meer belangstelling inboezemen, was het misschien voegzamer geweest, den vromen adalbert ook wat dapperder en krijgshaftiger te maken, dat zich met het Christengeloof van een' Koningszoon dier tijden toch wel verdragen kon. Adegild is beminnelijk en heldhaftig, schoon wat te veel in de schaduw geplaatst; geertruide grijpt te weinig in in de handeling; radbout en zijne helden zijn treffend geschetst.
Met een enkel woord zeiden wij straks, dat tjetscke geene oorspronkelijke vinding is van van lennep en aan scott ontleend. Die hieraan twijfelt, neme slechts den Zeeroover van dien vruchtbaren Romanschrijver in handen, en make kennis met norna van Fitfulhead. Hij vergelijke vooral het optreden en het costuum van tjetscke, 1ste zang, bl. 82, met de verschijning en kleeding van norna, Zeeroover, I, bl. 103, der Nederd. vert., en dit eerste couplet van haren tooverzang:

Adelaar van 't strenge Noorden! 
Gij, wiens klaauw den bliksem voert! 
Die der zeeën schuim beroert 
En doet spatten uit hun boorden! 
Die, op vader Thors bestel, 
Loeit en brult door zwarte wolken! 
Klinke uw stem zoo luid en schel 
Als de zegekreet van volken; 
Klaatre uw wiekgeklep zoo fel 
Als 't gegons van duizend kolken; 
Gij verstaat mijn rijmzang wel. 

met het volgende eerste der bezwering van norna, Zeeroover, I. 114, dat wij letterlijk uit de Nederduitsche vertaling overschrijven:

Trotsche adelaar van het verre Noordwesten! 
Gij, die in uwen klaauw den bliksem draagt! 
Gij, wiens ruischende wieken den Oceaan tot woede zweepen; 
Gij, de verwoester der kudden, de vernieler der schepen, 
In het geschreeuw uwer woede, 

{==266==} {>>pagina-aanduiding<<}

In het geruisch uwer magtige vleugelen! 
Al is het geluid uwer stem gelijk aan het gejammer van een ondergaand volk; 
Al is het ruischen uwer vleugelen gelijk aan het gebrul van tienduizend golven; 
Hoor mij in uwen toorn, in uwe grimmigheid, 
Hoor de stem der Reimkennar! 

Over het algemeen heeft van lennep van de uitmuntende schilderingen en treffende dichtstukken van scott een vlijtig gebruik gemaakt; want, behalve nog een aantal andere herinneringen uit den Zeeroover, is de beschrijving der hofzaal van radbout kennelijk overgenomen uit den Ivanhoe, I, bl. 43, en de Bard, die op het Friesche seestmaal ingevoerd wordt, uit Waverley, Iste Deel, 20ste Hoofdst.; terwijl de lijkzang op adegild eene navolging is van den Coronach, of het lijklied in de Lady of the Lake, reeds in onze dichterlijke Letterkunde overgeplant door den Heer j. geel, in van kampen's Magazijn, Iste Deel, bl. 459. Wij zouden deze nasporingen verder kunnen uitbreiden (*), doch dit is onnoodig, daar wij alleen de daadzaak wilden bewijzen, en geene misdaad in dergelijke vrije navolgingen zien, mits zij slechts erkend worden, en men niet alles weidsch en breed als vinding van eigen vernuft uitvente. Thans nog een woord over costuum en uitdrukking in dit gedicht.
De karakters zijn naar het plan des Dichters goed volgehouden, en bijna nergens stieten wij op inconsequenties in dit opzigt; het lied der zeevrijbuiters alleen, in den 1sten zang ingevoegd, is niet slechts zwak en verre beneden de andere ingevlochtene lyrische stukken, maar daarenboven veel te sentimenteel voor den geest van het beroep en het tijdvak. Vooral:

Onze lijkhulde is de traan, 
Die een makker schreit. 

is hoogst ongepast: eene bladzijde verder beschimpt grimwald den zoon van zijnen Koning, dat hij,

... als een meiske, tranen stort. 


{==267==} {>>pagina-aanduiding<<}

Doch dergelijke faalgrepen zijn zeldzaam, daar van lennep de zeden en gewoonten des tijds anders tot zelfs in kleinigheden getrouw wedergeeft; zijne geschiedkundige aanmerkingen, achter elken zang geplaatst, schoon wat overladen met nuttelooze uittreksels uit onze oude kronijken, getuigen in dit opzigt van zijne naauwgezetheid.
De plaatsbeschrijvingen en het verder descriptief gedeelte is meesterlijk behandeld, niet in dien kleingeestigen, mozaïken (men vergeve ons dit nieuwe bijv. naamw.) trant, welke, naar ons gevoelen, de doodsteek is voor alle ware poëzij, maar in den echt poëtischen, antieken smaak. De maat, meestal kortere regels met afwisseling naar den aard des onderwerps, geeft leven en gang aan het verhaal; de verzen zijn los en vloeijend; men ziet het hun aan, dat derzelver vervaardiging bijna geene moeite gekost heeft; maar dikwijls zoude men toch wenschen, dat sommige nog eens waren uitgestreken en weder overgewerkt. Men zoude dan sommige plat prozaïsche brokstukken missen, die maar al te veel afsteken bij de dichterlijke stemming van het overige, b.v.:

't Is van een eedlen, braven geest 
Het kenmerk te allen tijd geweest, 
Naar meerder onderwijs te haken: 
De dwaas alleen zal 't bijzijn vliên 
Van wijze en meer bekwame liên, 
En kan bij hen geen vreugde smaken. (I. 126.) 
 
Nog weet hij niets dat hem ten blijk is 
Hoe de arme zendling Adalbert 
In rang en afkomst hem gelijk is. (I. 127.) 
 
Wat droeve ontsteltnis kwam de zinnen 
Des grijzen afgezants verwinnen. 
 
En toen hij dezen zag omringen 
Door Karels grijze zendelingen, 
(Die predikers van Romes leer, 
Zijn trouwe vrienden van weleer) 
En jonge knapen, op hun voorbeeld 
Gevormd voor kerk en predikdienst, 
Al 't samen nu ter dood veroordeeld! 
Hem trof die slag op 't onvoorzienst. (II. 82.) 

Doch, gedachtig aan het: ubi plura nitent etc., willen wij

{==268==} {>>pagina-aanduiding<<}
ons niet langer hiermede, even min als met het aanwijzen van kleine vlekjes in de juistheid der dichterlijke uitdrukking, bezig houden. In elk gedicht van langeren adem, en vooral in een stuk, dat zoo los bewerkt is als dit, zijn zij wel niet prijzenswaardig, maar toch vergeeflijk. Vooral bij een gedicht van den Heer van lennep willen wij den minsten schijn van vitlust vermijden; te meer, daar hij uit ons stilzwijgen iets zal kunnen leeren, dat hem nuttiger en noodiger is dan de aanwijzing van kleine gebreken; dit namelijk: dat de Critiek zich meer met zaken dan met woorden moet bezig houden, en dat sommigen het beneden zich achten, om wederwraak te nemen, ook daar, waar de gelegenheid zich als van zelf aanbiedt.




Mijne Krijgsgevangenschap in Frankrijk, gedurende de jaren der Omwenteling, onder het Schrikbewind van Robespierre; door den gepensionneerden Kolonel W.M. von Schmidt; thans Militie-Commissaris te Haarlem. Te Haarlem, bij de Wed. A. Loosjes, Pz. 1828. In kl. 8vo. 95 Bl. f :-90.

Wij hebben dit boekje met doorgaand genoegen en goedkeuring gelezen, en durven elk, die het zich aanschaft, eene aangename lektuur, niet van verdichte, maar van waarlijk gebeurde, niet van oude en lang verledene, maar van nog versche, en daarenboven in de nabuurschap plaats gehad hebbende, omstandigheden en lotgevallen beloven, die zelfs romanlezers bij uitsluiting moeten boeijen en treffen. Wij zouden dit gestelde door een kort uittreksel gemakkelijk kunnen staven. Maar het boekje zelve is zoo klein, dat wij veel liever naar hetzelve verwijzen, zonder het van een deel zijner belangrijkheid, door onze vooropgaande, dorre schets, te berooven. En, schoon de volkswoede en onmenschelijkheid van velen ons de lezing wel eens verbittert, de braafheid en menschenliefde van anderen, die in dien duisteren nacht te heerlijker blinken, vergoedt ons dit niet alleen, maar bewaart ons ook voor het verdoemingsoordeel, te ligt over een gansch volk geveld.
Deze korte aanprijzing zij genoeg van een werkje, dat, bij ongeluk eenigen tijd bij ons zijnde blijven liggen, gewis reeds in eene menigte van handen is.


{==269==} {>>pagina-aanduiding<<}

Ridder Peveril van den Bergtop. Uit het Engelsch van Walter Scott. In IV Deelen. Te Amsterdam, bij J. Radink. 1827. In gr. 8vo. Te zamen 1150 bl. f 11-60.

Godfried peveril, een Engelsch Landedelman van een zeer oud geslacht, was een ijverig vriend der Engelsche Bisschoppelijke Kerk, en een getrouw aanhanger van Koning karel II. Hij had zijn rijkelijk deel aan de gevaren en rampen van dezen Vorst, en zou, in de burgeroorlogen tusschen dezen en cromwel gevangen genomen zijnde, zelfs, gelijk zoo vele andere Koningsgezinden, zijn leven op het dezen en cromwel gevangen genomen zijnde, zelfs, ofschoon hij tot de zoogenaamde Puriteinen en de partij van cromwel behoorde, redde, door zijne voorspraak, het leven en een gedeelte der bezittingen van peveril, zijnen ouden schoolmakker en nabuur. Zoo ontstond er eene zekere soort van vriendschappelijke betrekking, welke echter, door beider driftige deelneming aan de burger- en godsdiensttwisten die ook na het herstel van karel II bleven woeden, op den duur niet kon blijven bestaan, ja zelfs in bitteren haat en wraakzucht veranderde. Onder dit alles leerden julius peveril en alexia bridgeworth, éénige zoon en dochter der beide genoemde hoofdpersonen, elkander kennen en beminnen. De vijandschap der beide vaders legt oogenschijnlijk onoverkomelijke hinderpalen aan de vervulling van de wenschen der gelieven in den weg, die dan ook eindelijk niet, dan door de vlugt van bridgeworth uit Engeland, en tusschenspraak van Koning karel bij den ouden Ridder peveril, uit den weg geruimd worden; zoodat het verhaal dan toch, aan het slot van het IVde Deel, het gewone einde heeft van bijna elken Roman, het huwelijk der beide jonge lieden.
Walter scott wil in zijne Voorrede de geschiedkundige verdienste van zijne Romans bewijzen, door het voorbeeld van den beroemden Hertog van marlborough, die, in een gesprek, eene daadzaak uit de Engelsche Geschiedenis vrij onbepaald had aangevoerd, en verzocht werd zijne bron te noemen. - ‘Shakespeare's geschiedkundige Tooneelspelen,’ antwoordde de veroveraar van Blenheim, ‘de eenigste Engelsche Geschiedenis, welke ik in mijn leven gele-
{==270==} {>>pagina-aanduiding<<}
zen heb.’ Maar wij twijfelen zeer, of daarmede de aanmerking genoegzaam is wederlegd van zijnen vriend driasdust, die beweert, dat walter scott op den regten weg is, om van lieverlede de geheele verwaarloozing van de beoefening der Geschiedenis te bewerken, daar jeugdige, elk lastig onderzoek schuwende, vlugtige lezers zich met zulk eene oppervlakkige historische kennis, als zij uit zijne schriften erlangen, gaarne vergenoegen, en alzoo verleid worden, om de echte bronnen, waaruit zij eene betere leering kunnen putten, geheel te veronachtzamen. Dat het echter den Schrijver met deze aanmatiging van geschiedkundige verdienste geen ernst is, blijkt uit zijne gulle aanbieding, om, wegens zijne anachronismen, te regt te staan, te gelijk met virgilius, wegens het geval van dido. Als Roman bezit dit werk groote schoonheden, door deszelfs naauwkeurige beschrijving en treffend gelijkende schildering, zoo wel van de geestdrijvende onverdraagzaamheid der Puriteinen, als van de loszinnigheid, welke aan het Hof van karel heerschte. Te belangrijker nog zijn deze karakterschilderingen, naar ons gevoel, om de gematigdheid van den Schrijver, waarvan onder anderen ook de volgende betuiging de blijken oplevert: ‘Hoe zeer ik nog steeds huichelarij
en dweeperij als eene geschikte stof voor het belagchelijke en de satire beschouwe, gevoel ik echter tevens de moeijelijkheid, om het fanatisme aan de bespotting of den afschuw bloot te stellen, zonder een koloriet te bezigen, dat den braven en opregt godsdienstigen aanstootelijk kan zijn. Vele dingen zijn goed, doch daarom nog niet oorbaar, en er zijn vele gevoelens te achtenswaardig, om beleedigd te worden; ofschoon wij ook niet volkomen met dezelve kunnen overeenstemmen.’
Wij twijfelen er niet aan, of zulke lezers, die de vroegere werken van den beroemden Schrijver met genoegen hebben gelezen, zullen ook in dezen Roman aangename voldoening vinden voor hunnen smaak; vooral, daar de overbrenging in onze taal, over het geheel, op zulk eene wijze is bewerkstelligd, dat de Vertaler toont voor zijne taak berekend te zijn.





{==271==} {>>pagina-aanduiding<<}

Gravin Henriette, of de Groote Wereld. Door Michiel Adriaan. Te Haarlem, bij de Wed. A. Loosjes, Pz. 1827. In gr. 8vo. 279 Bl. f 2-90.

Tot het schrijven van een' goeden Roman wordt veel vereischt - eene levendige verbeelding, eene ruime mate van menschenkennis, een fijn gevoel van het schoone en goede. Niet ieders zaak is het, zich te wagen aan het opstellen eener verdichte geschiedenis. De Heer michiel adriaan betuigt zijne bijzondere tevredenheid over het gunstig onthaal, dat zijne werken genieten. Welligt zal ook dit boek aan zijne gewone lezers en lezeressen weder welkom zijn. Recensent vindt echter niet weinig op hetzelve aan te merken, zoo wat zaken, als wijze van voorstelling betreft.
De Schrijver heeft den vorm van brieven gekozen. Niet de Gravin Henriette, maar Cornelia, welker afbeelding men ook op het titelblad ziet, is de heldin der geschiedenis. Deze schoone dochter van brave, eenvoudige, doch rijke lieden uit den burgerstand, te 's Gravenhage, had, in den ouderdom van zeventien jaren, niet alleen reeds verkeering, maar zoude ook trouwen met den jongen Baron Hugo, wanneer de adellijke ouders slechts hunne toestemming wilden geven. De moeder van Cornelia, eene dwaze en zeer onbeschaafde vrouw, die geheel in het gemeene valt, begunstigt allezins de onbezonnen liefde van haar wel niet onverstandig, maar toch onervaren kind. Vader Hoogwerf, een man, die menschen en wereld heeft leeren kennen, ziet het gevaar in, geeft ook moeder en dochter zijne vrees en zijn misnoegen te kennen, maar laat evenwel den vierentwintigjarigen Baron gemeenzaam aan zijn huis verkeeren, en klaagt zijnen nood in eenen brief aan zijnen broeder Pieter, beruigende de zaak aan haar beloop te willen laten, dewijl hij rust noodig heeft. Kan men van eenen vader, die verstandig heeten zal, zoodanige handelwijze verwachten? Bl. 25 wordt hem volgende redenering in de pen gegeven: ‘Wat zal ik doen, lieve Pieter! in alles toestemmen of in een huis van verdeeldheid leven; ziedaar de uitersten, waar tusschen ik te kiezen heb - mijn besluit is niet twijfelachtig, mijne jaren roepen luid om rust;’ (de man was 61 jaren oud) ‘aan haar moet ik mijn kind opofferen; God zal mij die daad

{==272==} {>>pagina-aanduiding<<}
vergeven, want ik houd niet op, Hem, die alles wijs en goed regeert, voor den goeden uitslag van dat offer te bidden.’ Wilde men al eens de mogelijkheid van zoodanige denkwijze bij een anders verstandig vader onderstellen, de Schrijver zou toch wèl gedaan hebben, zoo hij Pieter, in een antwoord, zijnen broeder de verkeerdheid van dit werkeloos vertrouwen had laten onder het oog brengen, en hem herinneren, dat hij zelf eerst al het mogelijke moest beproeven, om met reden op verhooring des gebeds te kunnen hopen. Van dien aard is er veel onnaauwkeurigs in dit werk. Cornelia houdt briefwisseling met hare vriendin Agatha Troost te Noordwijk. Deze is acht jaren ouder, en kent het menschelijk leven beter. Hoewel op een dorp wonende, heeft zij haar verstand meer verrijkt met kundigheden. Zij redeneert dan soms ook vrij deftig over de gevaren der groote wereld, en waarschuwt Cornelia; doch bij al de meerdere kennis, welke er in hare brieven moet doorstralen, openbaart zich tevens zekere overdrevene zucht, om geestig te zijn. Terstond in den eersten brief schrijft Agatha, dat zij op de afgevallen bladeren in den hof zit te turen, terwijl sneeuw en stormwind haar huisarrest geven, en een kranke vader door zijn gekerm het windgehuil accompagneert. Zal ooit eene goede en verstandige dochter zoodanige uitdrukking aangaande haren kranken vader kunnen bezigen? Een weinig verder noemt zij de aarde dat kleine toepad naar den hemel; wat moet dit beteekenen? Cornelia heeft haren vader lief - zoo althans wordt zij hier voorgesteld - en evenwel verbittert zij dezen goeden, verstandigen vader het leven door hare ongehoorzaamheid, en doet hem eindelijk van verdriet ten grave dalen; terwijl zij, omdat dit met hare neiging
overeenkomt, luistert naar eene moeder, welke zich geenszins aanbeveelt door loffelijke hoedanigheden. Moeder en dochter misleiden den ouden man op eene schandelijke wijze. Buiten zijn weten leerde Cornelia het Fransch en dansen. Ook sloop zij, nu onder dit, dan onder dat voorwendsel, de deur uit, om bij den Baron te zijn. De Heer Hoogwerf had, doch te laat, zijn huis aan Hugo verboden; maar moeder verschafte aan dochter de gelegenheid, om met hem geheime zamenkomsten te hebben. Cornelia erkende, dat haar voormalig huis van vrede (eensklaps en zonderling genoeg) in een akelig tooneel van oneenigheid, waar beleediging en scheldwoorden hoofdrollen spelen, is herschapen; zij wist, dat zij zelve er de eenige

{==273==} {>>pagina-aanduiding<<}
oorzaak van is, en evenwel volhardde zij in hare verkeerdheid. Welke aanspraak toch kan zij, die zoo handelt, op den naam van eene goede, onschuldige, ouderlievende dochter hebben? De schuld schijnt op het noodlot geworpen te worden; maar wat is dan eigenlijk dat noodlot, waarvan zoo dikwijls in dit werk wordt gesproken? De leer van een onwederstaanbaar noodlot vlijt misschien zekere lieden, welke gaarne het geweten zouden verbijsteren. De duidelijke bewustheid, dat men verkeerd heeft gehandeld, is onaangenaam. Te ligt helt men dikwerf dus over, om aan den invloed van omstandigheden te veel vermogen toe te kennen, terwijl dezelve niet meer krachts hebben, dan rede daaraan laat toekomen. Dat Cornelia in hare verbijstering van noodlot spreekt, is niet zoo zeer te verwonderen; doch waarom laat de Schrijver haar niet door de verstandigere Agatha onder het oog brengen, dat alleen in hare dwaze en onbetamelijke handelwijze dit noodlot is gelegen? Maar neen, deze schermt ook al met een noodlot, en spreekt zelfs van een valsch noodlot. De aanvang van een' harer brieven luidt aldus: ‘Ongelukkig meisje! welk valsch noodlot bragt u, in het stil nachtuur, op eene gladde ijsbaan, omringd van valstrikken, aan uwe onervarene jeugd gespannen; eene baan, waarop de wijsheid (?) moeite zoude hebben zich staande te houden. - Ik zou u met billijke verwijten kunnen overladen, doch deze genezen de wonde niet. Ik werp den steen niet op u, maar op dengenen, die uwen val heeft bewerkt. - Gij waart als het ware het werktuig (?), omdat gij onnoozel waart; hij, de bestuurder van hetzelve, wijl hij listig was. - Wanhoop niet! deze waarheid is God ook bekend; Hij is te barmhartig, om u te verlaten - ga voort u tot Hem te wenden. - Gij vielt, - wel nu: wie viel niet eenmaal in zijn
leven? Wij struikelen allen in vele - onze enkelen staan bijster onzeker op den weg des levens, met millioenen zonden bezaaid - Hij zal u oprigten - want Hij rigtte eenmaal eene van de menschen verstootene zondares op - maar denk alsdan aan zijne woorden, en zondig niet meer.’ Welk eene verwarring van zaken! Zoodanige leer is te gevaarlijker, dewijl te midden der valsche troostredenen ook eenige waarheid wordt gezegd, en de mensch buitendien reeds te ligt overhelt, om te plooijen. Vraagt men, waarin dan wel het valsch noodlot, dat Cornelia, in het stil nachtuur, op die gladde ijsbaan

{==274==} {>>pagina-aanduiding<<}
bragt, bestaan hebbe, zij zelve geeft dit in eenen brief aan hare vriendin te kennen. Zij kwam, op zondagavond, met Hugo uit de kerk, alwaar zij de voortreffelijkheid der deugd had hooren prediken. Dat moet zeker weinig invloeds op haar gehad hebben; want, buiten weten en tegen den uitdrukkelijk verklaarden wil van haren, reeds gevaarlijk kranken vader, neemt zij den jongen Baron mede in huis. En wat deed Jufvrouw Hoogwerf, terwijl de dood van haren man binnen kort was te verwachten? In een ander vertrek onthaalde zij op punch, en maakte zich vrolijk met de beide jonge lieden! Kortom, zij, eene vrouw van vijftig jaren, werd dronken en moest te bed gebragt worden!!! Nu bleef Cornelia alleen met den Baron, en vond er noch gevaar, noch onwelvoegelijkheid in, tot dat ..... het te laat was. - Het bedrogen burgermeisje, dat Barones meende te worden, gaat te Rijswijk wonen, en betreurt daar hare onbezonnenheid. Hugo, door zijne ouders buitenlands gezonden, ziet de Gravin Henriette, die, nog jong zijnde, aan een bejaard man is gehuwd. Hier vergeet hij weldra Cornelia, en wil den verliesde spelen bij eene getrouwde vrouw. Deze, jong, schoon en verstandig, bovendien deugdzaam, vormt het plan, om den jongen Hollander te verbeteren, en het gelukt haar eindelijk, hem de verlatene Cornelia te doen trouwen, terwijl de geheel verarmde adellijke ouders nu gaarne hunne toestemming tot het huwelijk geven. De Heer Hoogwerf was reeds vóór geruimen tijd overleden. De jonge Barones meent gelukkige dagen te zullen hebben; maar de Adel behandelt haar met blijkbare minachting, en haar huiselijk genoegen is mede weldra verdwenen. Hugo wordt een verkwister en leidt een liederlijk leven. Door tusschenkomst van Gravin
Henriette wordt hij op nieuw tot verbetering opgewekt, doch te laat; eene slepende ziekte, gevolg zijner ongeregeldheden, doet hem vroeg ten grave dalen, en Cornelia, door dezelfde kwaal aangetast, volgt hem weldra.
Zoodanig is hoofdzakelijk het beloop van deze verdichte geschiedenis. Plaatsgebrek laat Recensent niet toe, alle zijne aanmerkingen mede te deelen. Dit weinige dan nog. Onder de plaatsen, welke meer of min gevaarlijke stellingen, of althans ongepaste uitdrukkingen behelzen, zijn de volgende te rekenen: ‘Nu (het zijn woorden van Cornelia, nadat Hugo gezworen heeft, haar, de verlatene, te zullen trouwen) ben ik meer gerust; de Predikant zegt, dat wij reeds voor

{==275==} {>>pagina-aanduiding<<}
God vereenigd zijn, en mij het oordeel der wereld nu minder moet treffen.’ - ‘Veel schooner (dit schrijft Agatha aan Cornelia) is het, den geest boven de slagen der wereld te verheffen, en, door eene godsdienstige onderwerping, als eene regtgeaarde dochter des Christendoms, het ja en amen, op elke bejegening van het noodlot, uit te spreken.’ Christendom en noodlot bij elkander! - ‘Zulks (het heerlijk oprigten na den val) is grooter, dan in het geheel niet te vallen, wijl eene herkregene deugd, met bittere, doch wijze lessen verrijkt, meerder (meer) pal staat tegen een' nieuwen aanval.’ - ‘De Predikant wederlegde hem (Hugo, den afgeleefden zondaar, die met wanhoop in het hart zijn einde voelde naderen) zulks, door te betoogen, ‘dat, al had hij de schuld van het heelal op zich geladen, er nog vergeving te hopen was, mits hij, vol demoed en opregt berouw, zijne oogen op het kruis van Gods Zoon vestigde.’ Daarop kon dan ook de gewezen lichtmis, die eene door zijne schuld ziekelijke vrouw, welker groote bezittingen hij doorgebragt had, met hare twee kindertjes in armoede achterliet, volkomen gerust sterven; althans de laatste woorden, die hem in den mond gelegd worden, en die ons, van wege derzelver vermetelheid, deden huiveren, zijn deze: ‘Nu heb ik mijn levensspoel afgewonden, ik gevoel mij gesterkt naar den geest, en zoo gerust, als op den dag toen ik, in den leeftijd der onschuld, mijne geloofsbelijdenis aan den Vader, den Zoon en den Geest aflegde, in wiens handen ik mijne zondige ziel beveel; en nu, vaarwel!....’ De recensie zou te lang worden, indien men al het onnaauwkeurige, onbekookte en verkeerde wilde aanwijzen. De aangehaalde plaatsen zijn letterlijk overgenomen. - Gebreken in taal en stijl zijn te menigvuldig, om ze aan te stippen. De Schrijver maakt
te veel jagt op beelden, in welker gebruik hij soms niet gelukkig is; b.v., om nog iets te noemen: ‘hoop en vertrouwen op God, zijn de steunkrukken, waarop ik voortga.’ Dit schreef NB. Cornelia, toen zij met rijtuig zou vertrekken, om Hugo buitenlands op te zoeken.
Het hoofddenkbeeld van dezen Roman is niet ongelukkig gekozen; maar de bewerking laat veel te wenschen over. Men bemerkt, over het geheel, zekere ligtzinnige oppervlakkigheid, benevens eene gevaarlijke zucht, om geestig of aardig te zijn, zelfs waar het onderwerp van ernstigen aard is. De stijl kenmerkt zich door onnaauwkeurigheid en vele gemeene

{==276==} {>>pagina-aanduiding<<}
uitdrukkingen. Misschien werd dit boek, even als vorige werken van den Schrijver, ook met gretigheid gelezen door zekere lezers en lezeressen; hij houde dit echter niet voor een asdoend bewijs van de innerlijke waarde, en wachte zich, zoo hij nog meer mogt willen schrijven, voor alle overhaasting.





J.C. Wattier Ziesenis, eerste Tooneelkunstenaresse van Nederland, in eene Redevoering geschetst door Matthijs Siegenbeek. Gevolgd van Aanteekeningen, eenige Dichtstukken tot hare eer, en een Vertoog over de middelen ter vorming van een Nationaal Nederlandsch Tooneel. Te Haarlem, bij de Erven F. Bohn. 1828. In gr. 8vo 100 Bl. f 1-25.

Te regt maakt de geachte Schrijver, in de voorafspraak zijner rede, opmerkzaam op het verblijdend teeken des tijds, dat een Hoogleeraar aan 's Lands eerste Akademie, tevens Verkondiger van het Evangelie, het, zonder gevaar van zijne regtzinnigheid en achtbaarheid in de waagschaal te stellen, ondernemen durft, om niet siechts het Tooneel te verdedigen, maar zelfs, in eene openlijke bijeenkomst, eene Lofrede te houden op het kunstvermogen en de zedelijkheid eener overledene Tooneelkunstenaresse. Wie had dit nog vóór dertig jaren durven wagen! Waarlijk, wij hebben reuzenschreden gedaan, vooral wanneer wij ons in dit opzigt met het als zoo hoog verlicht geprezene Frankrijk vergelijken, waar men zelfs de beroemdste beoefenaars der edelste en moeijelijkste kunst na hunnen dood eene eerlijke grafplaats weigert. En men durft ons, Noord-Nederlanders, beschuldigen van achterlijkheid op de baan der beschaving en verlichting! Wij maken geen ophef en misbaar gelijk onze naburen, maar bewijzen zwijgende onze vordering door onze daden.
Reeds vroeger hebben wij, bij de aankondiging der Gedenkzuil van barbaz en der Lofrede enz. van westerman, eene welverdiende hulde aan het onvergelijkelijk kunsttalent der groote wattier toegebragt; en wij mogen derhalve, om het toen gezegde niet te herhalen, volstaan met de betuiging, dat de Hoogleeraar siegenbeek zich gekweten heeft van zijne taak op eene wijze, die men verwachten moest van zijne onbetwistbare Redenaarsgave en van zijne veelja-
{==277==} {>>pagina-aanduiding<<}
rige bekendheid en persoonlijken omgang met de beroemde Kunstenares. Hare bijzondere lotgevallen en huiselijke betrekkingen slechts ter loops aanroerende, bevlijtigt hij zich voornamelijk, om de eigenaardigheid en grootheid van haar talent te doen uitkomen, door eene naauwkeurige ontleding der schoonheden, welke zij in hare lievelingsrollen, als die van Elfride, Fredegonde, Epicharis en Maria van Lalain, deed schitteren; en hij heeft op deze wijze de voorbijgaande en vlugtige verschijning van hare kunstbekwaamheid in eenen duurzamen vorm overgebragt, welken ook zij kunnen bewonderen, die haar nimmer hebben aanschouwd.
Als eene toegift ontvangen wij eenige aanteekeningen, onder welke in belangrijkheid verreweg uitmunt die over den beroemden Tooneelspeler marten corver, den Leermeester van ward bingley en van onze wattier. Daar er bijna nergens eenig berigt omtrent dezen grooten kunstenaar te vinden is, zijn wij den Heere siegenbeek dubbelen dank schuldig voor de uitvoerigheid, met welke hij dit onderwerp behandelde, en den verdienstelijken Tooneeldichter j. van walré voor de welwillendheid, met welke hij de daartoe noodige berigten mededeelde. Verder lezen wij nog eenige gedichten ter eere van wattier, onder welke dat bij haar graf door den Heer j. bosscha uitgesproken onderscheiding verdient. Het besluit maakt een vertoog over de middelen ter vorming van een Nationaal Nederlandsch Tooneel, vroeger reeds afgedrukt in het Mengelwerk van den Recensent, ook der Recensenten, voor 1818, hetwelk wij dus als bekend mogen vooronderstellen, en waarover wij thans dit alleen willen zeggen, dat de voorslagen, daarin vervat, hoe welgemeend ook, ons gedeeltelijk onuitvoerbaar schijnen, en dat door de voornaamste derzelve eene dwingelandij over het edelste vermaak van het publiek zoude worden ingevoerd, welke daarenboven geen doel zoude treffen, daar de Schouwburgen waarschijnlijk spoedig ledig zouden blijven.




Dichterlijke Verscheidenheden voor jonge lieden uit den beschaafden stand, ter beoefening van uiterlijke welsprekendheid; bijeenverzameld door J. de Breet. Met Platen. Te Amsterdam, bij C. Schaares. 1829. In kl. 8vo. 172 Bl. f 1-80.

Eene keurig uitgevoerde, met lieve plaatjes versierde verza-
{==278==} {>>pagina-aanduiding<<}
meling van kleine, reeds bekende en nog onbekende, dichtstukjes van grootere en kleinere poëten en verzenmakers, te veel in getal om ze afzonderlijk op te sommen. Al de eerste lichten van onzen Helikon laten hier hunne stralen wel niet schijnen, en men vindt daarentegen aan dit dichthemeltje wel een aantal sterretjes, welke men te voren niet opmerkte, of, om hare geringere grootte, naauwelijks kon onderkennen; maar, desalniettemin en evenwel nogtans, de onvermoeide warnsinck en de bloemrijke moens, b. klijn en withuys, sifflé en doijer, ja zelfs tollens en loots hebben het hunne bijgedragen, om dit bundeltje tot een allerliefst geschenk te maken voor jonge lieden uit den beschaafden stand; terwijl de verscheidenheid van trant en toon, van onderwerp en behandeling hetzelve zeer geschikt maakt, om te beantwoorden aan het op den titel uitgedrukte doel, de beoefening van uiterlijke welsprekendheid, of, gelijk wij liever geschreven zagen, en de verzamelaar het ook wel gemeend zal hebben, van kunstmatig lezen. Wij wenschen dus dit bevallige boekje eene voorspoedige reis, en willen dezelve niet vertragen, door iedere kleinigheid in eene goudschaal te wegen; welke ondankbare taak hier de moeite niet zou beloonen.

Anekdoten van Napoleon, ter regte beoordeeling van zijne denkwijze, zijn karakter en zijne daden. II Stukjes. Te Groningen, bij W. Zuidema. In kl. 3vo. 260 Bl. f 2-20.

‘Anekdoten aangaande napoleon,’ zoo had dit werkje kunnen heeten, en dan ware aan den titel grootendeels (want men vindt ook wel iets, dat niet tot hem behoort) beantwoord. Maar de denkwijze en het karakter en de daden diens mans laten zich uit deze verzameling van allerlei ongelijksoortige Anekdoten, voorondersteld, waaraan wij zeer twijfelen, dat die alle waar zijn, in geenen deele beoordeelen.
Wij willen eenige voorbeelden aanvoeren. Het gewigtig Staatsgeheim, I. bl. 60. Men leest hier van talleyrand's verijdeling der voorstellen van caulaincourt, ten voordeele van napoleon's familie. - II, bl. 2. Sire! wijs mij slechts eene grootere som tot onderhouding van uwe stallen aan, en ge kunt zoo vele paarden dood rijden, als ge wilt, zeide caulaincourt eens tot napoleon, toen

{==279==} {>>pagina-aanduiding<<}
deze zich beklaagde over de langzaamheid der reis. Wat leert men daaruit toch regt beoordeelen? - Wat doet, bl. 53, een verhaal van het akelig lot der Fransche gevangenen in Spanje af ter beoordeeling van napoleon, die hier niet eens te pas komt? ezv.
Men mag twijfelen, of sommige Anekdoten wel bewijzen, wat ze naar derzelver opschrift bewijzen moeten. Ons bewijst die over napoleon's tegenwoordigheid van geest, I, bl. 14, en overgang over de brug van Arcole, bl. 15, ja wel groote onversaagdheid, maar ook zekeren roekeloozen trots. En hoe kan, vragen wij, iemand uit deze boekjes regt beoordeeld worden, van wiens kleinmoedigheid, waarin hij zich het leven benemen wilde, bijgeloovigheid en, ja, kinderachtigheid zoo wel verhaald wordt als van zijne grootheid van ziel ezv.; in één woord, van wien veel edels en prijzenswaardigs op zichzelve tusschen veel versoeijelijks staat opgeteekend?
Er is hier, bij veel onbeduidends, echter ook een en ander belangrijks en vermakelijks in, zoo als het met zulke verzamelingen gaat. Ze zijn uit een Engelsch werkje van den Heer ireland, naar eene Hoogduitsche vertaling, en uit een Hoogduitsch geschrift, ‘Napoleana,’ ontleend. Voor elk deeltje staat de afbeelding van deze of gene bijzonderheid.
Een der aardigste Anekdoten, die echter wel onzen landaard, of liever onzen boerenstand, maar geenszins napoleon, die er met een' langen neus afkwam, kenschetst, willen wij overnemen:

‘Napoleon en de Hollandsche Boer. (*)

Napoleon kwam op de reis, welke hij een paar jaren vóór zijnen val naar Holland maakte, in het huis van eenen boer, dat, geheel op zichzelve, aan den oever van de Schelde lag. Twee Adjudanten vergezelden den Keizer. Een van hen zeide tot den boer: “De Keizer komt!” De boer bleef zeer gerust met zijnen pet op het hoofd zitten, antwoordende: “Wat kan mij dat schelen?” Op dit oogenblik treedt napoleon binnen. “Goeden dag, mijn vriend!” De boer neemt zijn petje af, doch blijft zitten, zonder iets meer te doen, dan met de grootste koelbloedigheid het “goeden dag!” te herhalen.
Ik ben de Keizer,’ voer napoleon voort.
‘Gij?’
‘Ja, ik!’

{==280==} {>>pagina-aanduiding<<}

‘Dat doet mij pleizier.’
‘Ik wil u gelukkig maken.’
‘Ik heb niets noodig.’
‘Hebt gij dochters?’
‘Ja.’
‘Hoe veel?’
‘Twee.’
‘Ik wil ze uithuwelijken.’
‘Neen! dat zal ik zelf wel doen.’
‘Bij deze woorden, welke napoleon niet weinig verbaasden, keerde hij den boer den rug toe en ging henen.’

Studenten Almanak, 1829. Te Leyden, bij L. Herdingh en Zoon. In kl. 8vo. 148 Bl. f 1-30.

Dit jaarboekje, dat door eenige vaderlandlievende kweekelingen der Leydsche Hoogeschool, terstond na de herkrijging onzer onafhankelijkheid, in het laatst van 1813 werd aangevangen, is onafgebroken tot heden toe voortgezet door de zich telkens opvolgende Akademische jeugd. Het bevat, behalve de vaststaande stukken van iederen Almanak, de namen en woonplaatsen der Studenten, de lijst der Leeraren, de volgorde der Lessen, de voortzetting der Geschiedenis van de Hoogeschool, dit jaar vooral belangrijk door de echt humane wijze, op welke een ongelukkig voorval, dat zoo veel gerucht gemaakt heeft, in dezelve wordt beschouwd, en eindelijk eene verzameling van dichtstukjes, onder welke zelfs een Engelsch en een Hoogduitsch, die over het algemeen niet alleen aanmoediging, maar zelfs lof verdienen. De Schipbreuk, de Wees en de Lurley zijn versjes, welke zelfs den Nederlandschen Muzen-Almanak tot grootere eer zouden verstrekken, dan vele andere, die er in worden opgenomen; terwijl het Ontgroeningslied, ΜΗΔΕΝ ΑΓΑΝ, of Niets te veel, getiteld, in deszelfs maker den waarachtigen Dichter bewijst. Heil der Hoogeschole, die de rijpende vruchten der wetenschap zoo weet op te sieren met de bloesems der kunst, en waar liefde voor Vaderland en Verlichting ons tegenademt uit iederen toon der jeugdig dartelende Zanggodin!

In het Meng. van dit No. bl. 263, reg. 21, staat titelst, lees titels; en reg. 27 in gesloten, voor ingesloten.





{==281==} {>>pagina-aanduiding<<}

Boekbeschouwing.

Nagelaten Leerredenen door Theodorus Adrianus Clarisse, Theol. Doct. en Prof. te Groningen. Te Groningen, bij W. van Boekeren. 1829. In gr. 8vo. IV, 342 Bl. f 3-:

Deze Leerredenen waren niet bestemd voor de uitgave. De bedroefde weduw en de treurende vader des dierbaren overledenen meenden echter aan het verlangen van velen te moeten voldoen. Wij verheugen ons over dit besluit. Nimmer hoorden wij den waardigen Hoogleeraar prediken. Wij lazen deze Leerredenen met veel genoegen en stichting, maar tevens met een smartelijk gevoel van gemis, daar dezelve zoo vele bewijzen zijn, wat en Groningen en het Vaderland in den bekwamen man heeft verloren, die, uitgerust met eene ruime mate van kundigheden, daarbij nederig en bescheiden en hartelijk belang stellende in de bevordering van echt Christendom, nog jaren lang voor de uitbreiding van het rijk der waarheid had kunnen arbeiden. Een veelbelovend man werd der maatschappije en zijne naaste betrekkingen, naar menschelijk inzien, te vroeg ontnomen; doch ons, kortzigtigen, past het, eerbiedig te berusten in de schikkingen van hoogere wijsheid, daar wij mogen vertrouwen, dat hun, die God liefhebben, alle dingen medewerken ten goede. Zoodanige Christelijke gezindheid straalt velerwegen door in deze Leerredenen, welke bovendien zich kenmerken en aanbevelen, niet door gekunstelde welsprekendheid, maar door belangrijkheid van zaken, door onbekrompene denkwijze, en door een' duidelijken, edelen, den kansel waardigen stijl, die naar eisch der onderwerpen afwisselt, en niet kan nalaten de aandacht te boeijen.
De eerste Leerrede in dezen bundel, onder het opschrift: Wien maakt de waarheid vrij? is ook de eerste, welke door clarisse, in zijne betrekking als Hoogleeraar en

{==282==} {>>pagina-aanduiding<<}
Prediker te Groningen, werd uitgesproken. Na eene gepaste inleiding, overeenkomstig tijdsgelegenheid, volgt I. de verklaring van den tekst, jo. VIII:31b, 32, en wordt aangemerkt, dat waarheid hier doelt op de leer van jezus, dat alleen zijne echte leerlingen de genen zijn, die in zijn woord blijven, en dat de Heiland den zoodanigen bevrijding van slavernij der zonde belooft. De Hoogl. handelt vervolgens II. over de zekerheid en gegrondheid van het in den tekst gesprokene, waarvan hij het hoofddenkbeeld opgeeft met deze woorden: Hen alleen, die jezus voorschriften willen blijven opvolgen, maakt de waarheid vrij. En dit algemeene wordt nader ontwikkeld in twee bijzonderheden: 1. De waarheid bezit het vermogen, om den mensch in alle opzigten waarlijk vrij te maken. Alle waarheden hebben eenigermate deze kracht; doch voornamelijk zijn het de waarheden des Evangelies van onzen Heer jezus christus, die bij uitnemendheid dit vermogen bezitten; en 2. Opdat de waarheid haar bevrijdend vermogen zal kunnen uitoefenen, is het noodig, dat de mensch een blijvend voornemen opvatte, om naar de lessen en voorschriften van jezus te leven. Met eenige aanmerkingen en opwekkingen wordt III. de rede geëindigd. - Hier beviel ons vooral de hartelijke toespraak aan de studerende jongelingschap. Tot dezelven wordt onder anderen gezegd: ‘Gaat voort, ik bid het u, met onafhankelijk van alle menschelijk gezag naar waarheid te streven. Gaat voort met uw eigen oordeel te gebruiken. Gaat voort met eene redelijke, u zoo waardige, vrijheid te handhaven, en u
alzoo den eernaam van zonen der wijsheid waardig te maken. Maar bedenkt bij dit alles, dat het beginsel van alle wijsheid de vreeze Gods is, en dat Hij, die in het woord van jezus niet blijft, noch waarheid noch vrijheid immer vinden kan. Begint dan daarmede, of - daar ik van u vertrouwen mag, dat gij reeds begonnen zijt - gaat daarmede voort. Laat u door geenen ijdelen waarheids- of vrijheidsnaam zonder wezen immer begoochelen of verleiden. Verre zij van u de schandnaam van door losbandige ongeregeldheid gekenmerkt te willen worden.’

{==283==} {>>pagina-aanduiding<<}

Gods eer door den Sterrenhemel verkondigd, naar Ps. XIX:2, is het onderwerp der tweede Leerrede. In dezelve wordt aangetoond, I. wat de hemelen vertellen - Gods eer en heerlijkheid; II. wie deze prediking kunnen, mogen en moeten hooren, en III. welken indruk de taal der hemelen moet maken op hen, tot welke dezelve gerigt wordt. - Een belangrijk onderwerp, behandeld op eene waardige wijze. Ja, zoo kan er regt nuttig gepredikt worden over de werken der schepping.
De derde Leerrede heeft Hand. XVII:28b. ten tekst, en stelt den mensch voor, als van Gods geslacht. In de inleiding wordt gezegd, dat men algemeen belang stelt in eene goede afkomst, en vervolgens aangemerkt, dat roem op voorouderen, zonder eigene verdienste, ijdel is, en vaak de reinste deugd onder den meest geschandvlekten naam schuilt; terwijl hij, die zijn geslacht zich naauwelijks zonder zekere schaamte kan voorstellen, dikwijls het voorbeeld der eerwaardigste godsvrucht geeft. - Gaarne zal ieder dit toestemmen; doch nu volgt eene uitdrukking, die ons minder beviel: Ja, de heiligste der menschen, de onbevlekte Heiland, telde de schandelijkste booswichten onder zijne voorvaderen. Naar ons gevoel had liever dit voorbeeld niet, ten minste niet alzoo, bijgebragt moeten worden. Overigens lazen wij deze Leerrede met zeer veel genoegen. Met hoe veel regt paulus kon zeggen: Wij zijn Gods geslacht, wordt I. aangetoond; II. welk een groot voorregt daarin gelegen zij, en III. hoe wij gestemd moeten zijn, om het hem met vrijmoedigheid te kunnen nazeggen. Uit het eerste deel schrijven wij gaarne het volgende over: ‘Doch hooger nog verheft zich de borst en driftiger golft het bloed, als wij dien aanleg tot zedelijke volmaaktheid in ons opmerken, die ons eerst waarlijk den Heiligen gelijkvormig maakt. Dit gevoel, van vrij en ongestoord te handelen, over alle beletselen te kunnen zegevieren, in weerwil van alle verzoeking ten kwade, van vervolging en hoon en vleijerij, het regte pad te kunnen blijven bewandelen, en, te midden der stormen dezes levens, het hulkje in

{==284==} {>>pagina-aanduiding<<}
veilige haven te kunnen sturen; dit gevoel, door de ondervinding van den bijstand des Heiligen Geestes zoo zeer versterkt en verlevendigd, overtreft alle beschrijving. Wij kunnen volmaakt, wij kunnen heilig worden, gelijk God heilig is. Daar, daar, ligt 's menschen waardij! Waar was immer iemand, die voor het goede geheel geen gevoel had? Bij welk volk werd immer de wreedaard, de vrek, de trotsche bemind? Waar nederigheid, weldadigheid, vriendelijkheid, dankbaarheid niet geëerd? En wie zal ons den eernaam van Gods geslacht weigeren, als het onze aanleg is, Gods bevelen op te volgen, vreugde en heil om ons heen te verspreiden, medearbeiders Gods te worden? - als de stem van God zelven in ons geweten spreekt, - als wij rondom ons zoo veel geestdrift voor het goede ontwaren, - als goed en eer en leven wordt opgeofferd voor het behoud van ware deugd, - als wij eenen abraham zijn' zoon op den brandstapel zien brengen uit gehoorzaamheid aan, en in vertrouwen op zijnen Heer - een' jozef beleedigingen met weldaden vergelden - een' david zijnen vijand en vervolger het leven sparen, - als een stefanus zich voor zijnen Heer laat steenigen - een joannes het voorbeeld geeft van ongeveinsde menschenliefde - een paulus alles overtreft in brandenden ijver en onvermoeide standvastigheid, - als de Bijbel, de geschiedenis, onze eigene ervarenis ons honderde bewijzen opleveren van onverniste deugd en onverwrikte godsvrucht, - als, eindelijk, alle die voorbeelden ineensmelten en verdwijnen in het eenige voorbeeld van den eenigen Heiland; - zeg, dwaze bediller! waar blijven dan uwe bedenkingen? Met droefheid, ja, betreuren wij het, dat door 't bederf, dat in de wereld is, zoo veel van dien heerlijken aanleg bij velen schandelijk verloren gaat; doch zelfs in 's menschen verkeerdheden is zijn hemelsche oorsprong nog zigtbaar, en elke zijner afdwalingen
draagt het kenmerk van verbasterde grootheid; want ook zelfs de woedendste heerschzucht, de laagste wellustigheid, de kruipendste lafhartigheid spruit voort uit dezelfde bron, waaruit bij betere

{==285==} {>>pagina-aanduiding<<}
ontwikkeling de verhevenste zielskracht, de warmste menschenliefde, de edelste ootmoed, kortom, de goddelijkste deugd zou voortgesproten zijn.’
Jezus vertrek van de aarde, een blijk van Goddelijke wijsheid, naar 1 Cor. I:25, is het onderwerp der vierde Leerrede. Na I. het noodige tot opheldering van den tekst gezegd te hebben, overweegt de Hoogl. II. verder, 1. wat het oogmerk van jezus met zijne werkzaamheid hier geweest zij; 2. hoe zijn vertrek dat oogmerk, naar menschelijke berekening, schijnt te hebben moeten tegenwerken, en 3. hoe evenwel, ook volgens hetgeen wij kunnen nagaan, van het vertrek des Heilands de goede uitkomst zijner werkzaamheden op aarde, voor een groot gedeelte, ashing. Ter toepassing worden, III. eenige gevolgen afgeleid uit het gesprokene. - Ofschoon ook deze Leerrede veel goeds bevat, wilde ons echter het geheel minder bevallen. Deze aanmerking betreft wel voornamelijk, wat onder II. 2. voorkomt, waar, onder anderen, gezegd wordt: ‘En ook nu nog, daar wij wijd en zijd over het aardrijk den naam van jezus gepredikt zien, staan wij er over verbaasd, dat zulks heeft kunnen geschieden, ofschoon jezus zelf is heengegaan.’ Ja, voor den tijdgenoot mogt het wenschelijker schijnen, dat de Heiland met zijne zigtbare tegenwoordigheid op aarde ware gebleven, van achteren blijkt ons Goddelijke wijsheid in de heilvolle uitkomst, daar de Heer medewrocht door wonderen en teekenen. Jezus had volbragt, wat volbragt moest worden. Hij verliet dus de aarde. Zoo zoude aanbidding in geest en waarheid te beter bevorderd worden.
De vijfde Leerrede, over het Godebetamelijke van jezus lijden, naar Hebr. II:10, werd uitgesproken bij den aanvang van het behandelen der lijdensgeschiedenis. Dezelve is eene gepaste inleiding hiertoe. Onder I. wordt de zin van den tekst aangewezen, welken de Hoogl. aldus omschrijft: ‘God heeft den Heer jezus christus door zijn lijden tot den verheven bewerker onzer zaligheid gevormd en toegerust, en Hem ook al

{==286==} {>>pagina-aanduiding<<}
zoo de hoogste zaligheid voor eeuwig verleend. Dit betaamde Hem, om welken alle dingen zijn; het was met zijne volkomenheden, met zijne heiligheid, wijsheid, goedheid en oppermagt volmaakt overeenkomstig; het strekte tot opluistering van zijne deugden, en stelde zijne Goddelijke grootheid in het heerlijkst licht.’ Dit wordt II. nader aangetoond, en wel in deze bijzonderheden: 1. God zelf heeft over jezus het lijden doen komen, en 2. Hij had daarbij de verhevenste, Hem waardige, bedoelingen. Te regt wordt hier aangemerkt, dat menschelijk geluk overal in de H.S. als hoofddoel des lijdens van jezus vermeld staat. Voorts volgen III. eenige toepasselijke opwekkingen, die aandringen op het behartigen van de middelen der genade.
De zesde Leerrede stelt 's Heilands volmaakte onschuld en heiligheid, in hare hooge aangelegenheid beschouwd en geëerbiedigd, naar Hebr. VII:26b., voor. Het beloop derzelve is het volgende: Bewustheid van schuld deed zondige menschen toevlugt tot offers nemen en tot tusschenkomst van priesters, die gerekend werden, uit hoofde van volkomener heiligheid, meer vertrouwelijk tot de Godheid te mogen naderen. Doch ondervinding leerde, dat deze den broederen in alles gelijk waren. Men gevoelde dus behoefte aan eenen geheel reinen Hoogepriester; en zoodanig Hoogepriester of Middelaar is jezus christus. Voorts wordt I. de heiligheid en volkomene onzondigheid des Heilands betoogd. Hier zouden wij eenige tegenwerpingen, welker mogelijkheid, zelfs bij iemand hunner, die jezus bewonderen en eerbiedigen, ondersteld wordt, en welke gezegd worden, oppervlakkig eenen schijn van waarheid te hebben, liever niet gelezen hebben. Op ons gevoel althans maakte het opperen van zoodanige bedenkingen een' onaangenamen indruk. Dezelve zullen toch wel niet ligt bij één' van de duizend hoorders opkomen. Wanneer men het gezag der H.S. erkent, kan er geen twijsel zijn aangaande de heiligheid van Hem, die in alles den broederen gelijk werd, uitgenomen de zonde. En al konde bij een' enke-
{==287==} {>>pagina-aanduiding<<}
len zoodanige gedachten voor een oogenblik oprijzen, wij zouden evenwel die tegenwerpingen, hoe goed ze ook beantwoord worden, minder gepast op den kansel achten. - Dat de zondige mensch zoodanigen Hoogepriester of Middelaar noodig heeft, wordt II. aangewezen. Hier is veel waars en goeds gezegd over de gesteldheid en behoefte der menschelijke natuur.
De zevende Leerrede heeft dit opschrift: Tegen het misbruik van de Kerkhervorming, naar Rom. XIV:16. Dezelve werd den 4 Nov. 1827. - dus tien jaren na de viering van het Eeuwfeest der Hervorming - uitgesproken. De inleiding, waarin over misbruik der beste zaken gesproken, en de vermaning des Apostels uit den zamenhang toegelicht wordt, dient ter aanleiding, om op het onderwerp te komen. Onder het goede, ons door de Hervorming ten deel geworden, telt clarisse, I. vrijheid, II. verdraagzaamheid, III. zuivere godsdienst in geest en waarheid. Menig woord, dat behartiging verdient, is hier gezegd. Verder wordt IV. de handhaving van het grondbeginsel der gezuiverde leer voorgesteld, als een vierde voorregt, door de Hervorming ontvangen. Misschien zou bij iemand de bedenking kunnen opkomen, of het wel noodig ware, zoo sterke tegenstelling tusschen Goddelijke genade en menschelijke verdienste te maken. Ieder toch moet innig overtuigd zijn, dat hij van zichzelven niets heeft en niets vermag; dat alles gave der Goddelijke liefde is, en het schepsel gevolgelijk niets van zijnen Schepper heeft te eischen. Zoude het ook wel goed zijn, zonder nadere bepaling, te zeggen, dat zwingli en luther verschenen, door God gezonden, en dat andere Godsmannen hen volgden? Ja, in het algemeen kan en moet men erkennen, dat al het goede van God komt, en voor zoo verre is het dan, in zekeren zin, Goddelijk; maar de Hervormers, ofschoon onder het hooge bestuur der Voorzienigheid werkende, waren echter geene Godsmannen, gelijk de Profeten en Apostelen.
De achtste Leerrede, over Rom. XIV:7-9, ter na-
{==288==} {>>pagina-aanduiding<<}
betrachting op het H. Avondmaal gehouden, stelt den Christen, in leven en sterven, als christus dienaar voor. Op eene gepaste wijze wordt aangedrongen, dat de Christen in alles overeenkomstig den wil van J.C., die door zijnen dood en door zijne opstanding over dooden en levenden de heerschappij verworven heeft, werkzaam moet zijn.
De negende Leerrede, over de onafhankelijke vrijmagt Gods in het bewijzen zijner weldaden, naar 1 Cor. IV:7a., werd uitgesproken na den zeevloed van 1825. Dezelve heeft dus betrekking op de gebeurtenissen dier dagen, en op plaatselijke of gewestelijke omstandigheden.
De tiende Leerrede, naar Ps. IV:7, diende ter opwekking van moed en vertrouwen, bij de heerschende ziekte in Groningen, ten jare 1826. Een gepast woord ter opbeuring bij zoo veel leeds.
Evenredigheid van begunstiging en verpligting, naar luk. XII:48b., is het onderwerp der elfde Leerrede, die in 1825 na het eindigen der groote vacantie werd gehouden. Van welken mensch men verklaren kan, dat hem veel is gegeven, wordt I. overwogen, II. waarom gezegd wordt, dat hem veel toevertrouwd is, en III. wat het beteekene, dat van den zoodanigen overvloediger zal geëischt worden. Hier is in het algemeen veel goeds en schoons gezegd; doch bijzonder trof ons de hartelijke toespraak, aan de Akademische jeugd gedaan. Gaarne schrijven wij het volgende daaruit as: ‘En dit woord komt thans bijzonderlijk tot u, o Jongelingen! aan welke zulke gewigtige panden zijn toebetrouwd. Ook van u zal men veel, overvloedig veel, en dat van onderscheidene kanten, eischen. Uwe Ouders, die met niet geringe opofferingen u zoo verre bragten, als gij thans gekomen zijt, het eerst. Het Vaderland en de Maatschappij, aan welke gij zoo veel te danken hebt, daarna. En, eindelijk, de hoogste Wereldregter zelf, die u uwe Ouders en uw Vaderland geschonken heeft. Hebt gij hier uwen tijd naar eisch waargenomen? Komt gij met eer en kennis beladen naar de vaderlijke woning

{==289==} {>>pagina-aanduiding<<}
terug? Wie telt dan de tranen van zalig genoegen, door hen geweend, dien uw geluk nog oneindig meer, dan uzelven, ter hatte gaat? Doch moet hij, die een' ganschen leeftijd voor u heeft doorgezwoegd; moet zij, die u onder het hart gedragen en zoo voor u gezorgd heeft, als eene moeder alleen zorgen kan; moeten zij in stilte de misdrijven beschreijen, die zij openlijk zoeken te bedekken, of moet hen nog op een sterfbed de angst voor het toekomend lot van hem, wiens gedrag zij versoeijen, maar dien zij nog niet kunnen haten, de laatste rustige oogenblikken verbitteren?... Jongelingen! kan u dat van het hart? kunt gij dit denkbeeld verdragen?’
De laatste Leerrede in dezen bundel, over de vernieuwing van alles door het Christendom, naar Openb. XXI:5a., werd uitgesproken ter opening van het tweede vierdedeel der XIXde Eeuw. De Hoogleeraar laat eenige algemeene aanmerkingen over het doel der Openbaring van joannes voorasgaan. Hij houdt het daarvoor, dat de overwinning des Christendoms hier wordt aangekondigd; eene overwinning, die bij het leven des Schrijvers eenen aanvang nam, maar in den loop der eeuwen verder voltooid en eindelijk geheel volkomen moet worden. De belofte, in den tekst gedaan, is derhalve ook heden ten dage nog niet geheel vervuld. Door het Christendom wil God alle dingen nieuw maken. Velerlei, ook het kwaad zelve, werkt hiertoe soms mede. Zoo mogen wij verwachten, dat, onder hooger bestuur, het menschdom allengs zal vorderen in zedelijke verbetering.
Ons beknopt verslag zal, hopen wij, voldoende zijn ter aanprijzing van deze, over het geheel zeer goede en belangrijke, Leerredenen. Moge er hier of daar iets voorkomen, waarop eenige aanmerking gemaakt zou kunnen worden, men bedenke, dat de bekwame Opsteller, zoo hij tot de uitgave vroeger of later had besloten, buiten twijfel wel meer of min veranderd zou hebben. Geene hinderlijke drukfouten zijn ons voorgekomen. Op bl. 155 zal rook zeker reuk der brandofferen zijn moeten; bl. 180 staat: ergert zich dan iemand aan, dezelve het is

{==290==} {>>pagina-aanduiding<<}
uwe schuld, voor: aan dezelve, het is enz.; bl. 291: die nacht, in welke, voor: dien nacht, in welken; bl. 325: indien zij, voor: indien hij (de menschelijke geest); en bl. 327. zich nestelen, in plaats van nestelen.
Dit boek vinde vele lezers; en zoo stichte clarisse, wiens vroegtijdige dood zoo velen bedroefde, ook na zijne scheiding van de aarde, bij voortduring, onder Gods zegen, overvloedig nut in menig huisgezin, ten einde het Christendom meer en meer allen tegenstand overwinne!




Hugonis Grotii Annotationes in Novum Testamentum, denuo emendatius editae. Vol. III, IV, V. Groningae, apud W. Zuidema. 1827, 28. 8vo. 1067 pag. f 9-90.

Nadat in dit Tijdschrift voor het jaar 1827 aankondiging der beide eerste deelen van deze nieuwe uitgaaf der aanmerkingen van onzen onsterfelijken h. de groot over het N.V. gedaan is, hebben wij van dezelfde keurige uitgaaf het 3de, 4de en 5de deel ontvangen, en voegen thans de aankondiging dezer drie deelen bijeen, dewijl hiermede de Annotationes op de geschiedkundige boeken des N.V. volledig zijn. Wij kunnen niet anders dan de zorg en vlijt des uitgevers prijzen, die met den meesten spoed zijn oogmerk gelukkig voortzet, en hopen dus, dat het werk zoo ten einde toe moge voortgaan. Men heeft ons gezegd, dat de Heer p. hofstede de groot, zoo niet de uitgever van dit werk zou zijn, althans de correctie van hetzelve op zich genomen zou hebben. Indien dit overeenkomstig de waarheid zij, wenschen wij, dat deze man, die, zoo als bekend is, tot opvolger van wijlen den Hoogleeraar clarisse te Groningen in de Godgeleerdheid is aangesteld, door deze zijne nieuwe betrekking niet moge verhinderd worden in zijn gelukkig en verdienstelijk werk. Zeker is het toch, dat dit werk in goede handen gevallen is.

{==291==} {>>pagina-aanduiding<<}

Over de aanmerkingen zelve van grotius zeggen wij wederom niets, tot derzelver beoordeeling betrekkelijk. De hooge waarde is alomme bekend, en door deze nieuwe uitgave ook gestaafd. Over de uitgaaf alleen zouden wij te handelen hebben, indien wij niet reeds bij de aankondiging van het eerste deel er datgene van gezegd hadden, hetwelk ons hoofdzakelijk voorkwam; en dit ons oordeel is gedurig meer en meer bevestigd geworden. Wij hebben ons de lastige moeite getroost, om, voornanamelijk in het derde deel, sommige plaatsen te vergelijken met de beste uitgaaf der Opera Theologica van grotius, en door deze vergelijking ons overtuigd, welk eene zorg de uitgever bij den nieuwen druk aangewend heeft. Hoe ver die zorg gegaan zij, kan men uit zekere kleinigheid opmaken. De eigennaam, die of joannes of johannes geschreven wordt, is, zoo ver wij hebben kunnen nagaan, altijd geschreven johannes. In de beste uitgaaf van grotii Opera Theologica, en in de Biblia critica, alwaar, zoo als bekend is, alle de Annott. van grotius zijn overgenomen, wordt die naam niet overal op dezelfde wijze geschreven; zoodat iemand op het vermoeden zou kunnen komen, dat de groot zich hierin niet gelijk gebleven was. Deze ongelijkvormigheid, nu, is in de nieuwe en verbeterde uitgaaf ver meden, alwaar wij overal johannes gevonden hebben, waar ons die naam ook is voorgekomen. Men ga voort met dusdanige zorgvuldigheid, die zich tot zoogenaamde kleinigheden uitstrekt!






De Nagedachtenis van Jo. Herm. Krom, gehuldigd op den 15 Januarij 1828, in het Goudasche Departement Tot Nut van 't Algemeen, door Joh. la, Lau, Predikant te Gouda. Te Delft, bij de Wed. J. Allart. 1828. In gr. 8vo. 39 Bl. f :-60.

Wij kennen den Heer la lau niet, maar wij hebben krom gekend, juist even zoo lang en misschien haast

{==292==} {>>pagina-aanduiding<<}
even zeer, van nabij gekend als hij; en wij geven hem het onverdacht getuigenis, dat hij den man naar waarheid geschetst heeft. Die deugden en bekwaamheden, maar ook die bijzonderheden en kleine zwakheden, welke hier worden opgegeven, bleken ons hem eigen te zijn: geleerd, diepdenkend en vol vernuft, schoon zijne leerredenen doorgaans zeer eenvoudig waren; met natuurlijke deftigheid en bevalligheid uitgerust, schoon onachtzaam op houding en kleeding, spotziek en vrolijk; een gemoedelijk Christen, een waarachtig menschenvriend, een lievende echtgenoot, een trouw vriend, schoon vrij in zijne denkwijze, wel eens scherp in zijne taal en eenig misbruik van zijne luim makende, jegens zijne dierbaarsten zelfs; vol wijsheid in de beschouwing, vol goedheid in het hart, maar, door de levendigheid van zijn gestel, beide wel eens voor een oogenblik verzakende.
Maar zelden vindt men, in eene lijk- of lofrede, bij het licht de schaduw zoo openhartig en zoo uitvoerig medegedeeld. Dit, echter, kon hier veilig geschieden, en draagt er toe bij, om ons de beeldtenis des mans te klaarder en te levendiger voor oogen te brengen. Ook stemt het gansche stuk van den Eerw. la lau, waarin zwier noch ophef gevonden wordt, met de eenvoudigheid van krom's karakter en de plaats, waar het voorgedragen werd, ten volle overeen. Bevond zich echter iemand in staat en opgewekt, om, even als dit uitstekende geleerde en groote mannen somtijds de een van den ander gedaan hebben, met volkomene bekendheid van 's mans werk- en denkwijze, van alles, wat hij in onderscheidene tijdschriften (zoo als wij mede dankbaar gedenken) gelijk in openbare en misschien niet openbare geschriften heeft bijgedragen, een volledig beeld van 's mans wezen en waarde te ontwerpen, wij zouden zeker nog veel belangrijks vernemen. Als godgeleerde, als wijsgeer en vernuftig schrijver even opmerkenswaardig, verdiende hij althans in geene geschiedenis onzer letterkunde, hoe die ook heeten mag, te worden overgeslagen. Maar misschien gaat het in de letterkundige, als in de dagelijksche wereld,

{==293==} {>>pagina-aanduiding<<}
waar oorspronkelijkheid, levendigheid, onafhankelijkheid dikwijls eer hinderpalen, dan hulpmiddelen ter bevordering, zelfs voor grondige en onbesprokene lieden, zijn. Wie u echter vergete of miskenne, edele, goede krom! wij houden u voor altijd in gezegend aandenken.

Natuurkundige Verhandelingen van de Hollandsche Maatschappij der Wetenschappen te Haarlem. XVden Deels 2de Stuk en XVIden Deels 1ste Stuk. Te Haarlem, bij de Wed. A. Loosjes, Pz. 1826-28. In gr. 8vo. 343, en LXXII, 137 Bl. f 5-40.

Het tweede Stuk des vijftienden Deels bevat eene Prijsverhandeling van de Heeren bennet en van olivier over de dieren, tot de zesde klasse van linnaeus behoorende, die in ons Vaderland voorkomen. Voor dit gedeelte was in ons land reeds het een en ander bekend, en vooral maakten zich de Zeeuwsche waarnemers bomme, slabber en bovenal baster in dit opzigt verdienstelijk. Ook hadden pallas, in zijne Miscellanea Zoologica, en de gorter voor de Zoophyten, in zijne Flora, bijdragen gegeven. Dit alles is door de Schrijvers dezer Prijsverhandeling bijeengebragt en tot een geheel vereenigd. Het stelsel van linnaeus was hier zeker nog minder bruikbaar, dan in eenig ander gedeelte van het dierenrijk. Doch de Maatschappij had hetzelve tot eene voorwaarde gesteld, en dit kan derhalve niet voor rekening der Schrijvers komen. Het is te wenschen, dat men langzamerhand in afzonderlijke gedeelten volgens eigen onderzoek bijdragen levere, tot dat men uit deze onderscheidene brokken eindelijk eene verbeterde Fauna van Nederland bekome. Daartoe heeft voor die dieren, welke men thans met zoo veel regt, als hooger bewerktuigd, van de overige wormen afzondert, en mollusca noemt, de Heer waardenburg, in zijne Akademische Prijsverhandeling, (Ann. Acad.

{==294==} {>>pagina-aanduiding<<}
L.B. 1826, 27) een zeer goed begin gemaakt. Eveneens heeft de onvermoeide vlijt van den Heer anslijn, te Haarlem, de belangrijkste bijdragen tot de Insekten-fauna van Nederland geleverd, welke mede in dit Deel vervat zijn. De Maatschappij heeft hierbij, met zeer veel regt, de systematische verdeeling van latreille doen uiteenzetten, en daarin de voorwerpen doen aanhalen, welke in de Verhandeling van bennet en olivier over de Nederlandsche Insekten waren opgenoemd, om alzoo het gebrekkige, waartoe zij zelve aanleiding gegeven had, zoo goed mogelijk te herstellen. Ook het Genootschap ter bevordering der Nat. Hist. te Groningen heeft aan de Maatschappij eene lijst van dieren aangeboden, ter aanvulling der Fauna, in het elfde, twaalfde en veertiende Deel der Verhandelingen geplaatst, welke lijst dit Deel besluit. - De ware weg, om eene goede Fauna te bekomen, is, dat elk alleen datgene opneme, wat hij of zelf gevonden heeft, of bij anderen gezien heeft, die geloofwaardigheid bezitten, en de plaats kunnen opgeven, waar zij het vonden. Al hetgeen enkel op waarschijnlijkheid berust, verwerpe men vooralsnog geheelenal, en voere van oudere Schrijvers niets aan, ten zij hunne figuren volstrekt geen twijfel omtrent de soort overlaten. Men moet daarbij vooreerst afstand doen van de zucht, om veel te kunnen opnoemen, en de lijst lang en breed te maken.
Het eerste Stuk des zestienden Deels behelst in de eerste plaats een vervolg van het historisch berigt der Maatschappij (van den jare 1825-1827). Wij hebben reeds vroeger gezegd, dat de Verhandelingen der Haarlemsche Maatschappij eenen beteren Corrector verdienden of behoefden; in dit historisch berigt en in de lijst der Leden vindt men nieuwe proeven van onachtzame correctie, b.v. (en tweemaal zelfs) epidermus voor epidermis, parbot voor parrot, corvet hooft voor corver hooft, enz. enz. Wij hopen, dat men hierin voortaan meer zorgvuldigheid zal in acht nemen.
Na dit historisch berigt volgt eene Prijsverhandeling

{==295==} {>>pagina-aanduiding<<}
van den Inspecteur-generaal van 's Rijks Waterstaat a.f. goudriaan, ter beantwoording der vraag: welke middelen, behalve de gebruikelijke en niet voldoende, er kunnen aangewend worden, om de wellen, bij het funderen van diepe sluizen, te bedwingen, zoodat men in staat blijft, aan dezelve die diepte te geven, welke vooraf bepaald is; of men tot dat einde ook met vrucht van stoomtuigen, gelijk elders geschiedt, gebruik kan maken, en welke wijze bij ondervinding gebleken is de beste te zijn, om zich daarvan, tot het beteugelen der wellen, met het meeste voordeel te bedienen. - Deze met eene groote klaarheid, eenvoudigheid en be knoptheid geschrevene Verhandeling komt hierop neder, dat men in de gemelde wellen behoorlijk moet onderscheiden, of de belemmering besta in de overgroote massa van toevloeijend water op zichzelve, dan wel in het daarmede te gelijk medegevoerd wordende zand gelegen zij. In het eerste geval kan men het beletsel in zekere mate te boven komen door de kracht van uitmaling te vergrooten, en daartoe zijn stoomtuigen, niet alleen elders, maar ook in ons Vaderland, met vrucht gebezigd. In het tweede geval kan men daarmede het oogmerk niet bereiken; want met het toevloeijende water zoude ook het zand met nog des te grooter snelheid toevlieten. Hier dienen gevolgelijk andere middelen te worden aangewend, welke gezocht moeten worden in de funderingswijze bij inkassing op beton-beddingen. Door beton verstaat men een mengsel, bestaande uit levendigen kalk, tras, of onder water versteenende stoffe; voorts zand en steenstukken, in verschillende evenredigheden onder elkander verdeeld en gemengd, door welke eene bedding gevormd wordt, die, genoegzaam versteend zijnde, den grond sluit en bevestigt, en tot benedensten grondslag voor de verdere opbouwing dient. De beschrijving der eenvoudige en door de uitkomst zoo doelmatig bevondene wijze, waarop de inkassing en het uitstorten der beton in de werken voor de
Zuid-Willemsvaart bij Maastricht verrigt zijn, volgt hierop; waarbij nog opmerkingen gevoegd

{==296==} {>>pagina-aanduiding<<}
zijn, om de dikte te bepalen, die de beton-bedding hebben moet, om aan de drukking van het water wederstand te kunnen bieden. Daar het gebruik van stoomtuigen in het algemeen derhalve niet in staat is om het doel te bereiken, heeft de Schrijver te regt gemeend, de behandeling van de toepassing derzelven op deze werken te moeten achterwege laten.
De tweede Prijsverhandeling van dit Stuk handelt over de nadeelige gevolgen van den winter van 1822 op de boomen, heesters en planten, en over de middelen, die de nadeelige gevolgen der felle vorst eenigermate zouden kunnen voorkomen. Deszelfs Schrijver, j.c. oberdiek, Predikant te Bardowick bij Luneburg, geeft daarin duidelijke blijken van praktische oefening en opmerkzame waarneming. Zijn stuk laat echter, onzes inziens, nog veel te wenschen overig, en heeft geenszins die wetenschappelijke waarde, welke men thans zou mogen verwachten. Zoo zegt de Schrijver, b.v., dat het nog zeer twijfelachtig is, of de groote ruimte, die bevrozen water beslaat, niet voornamelijk van de in het ijs zich bevindende luchtblaasjes ontstaat (bl. 62), en schrijft aan de planten stellig eene eigene warmte toe, even als de dieren het vermogen zouden bezitten, in zichzelve vrije warmte te ontwikkelen (bl. 67, 68). Het is toch overbekend, dat de dieren dit vermogen geenszins algemeen bezitten, en dat men eenen watersalamander, die in het ijs vastvriest en met den dooi weder herleeft, toch wel geene eigene warmte-temperatuur kan toeschrijven. Wat de warmte der planten betreft, de zaak is zeker verre van buiten twijfel te zijn, gelijk de Schrijver zich uitdrukt, en de bewijzen, die hij bijbrengt, zijn zeer wel voor eene andere verklaring vatbaar. Waarschijnlijk zal de Schrijver deze beoordeeling niet in handen krijgen; anders zouden wij hem naar het vijfde Deel van de Biologie van treviranus verwijzen. Wij kunnen hierbij echter ons leedwezen niet verbergen, dat de Verhandelingen der Haarlemsche Maatschappij voor een groot gedeelte zoo weinig nationaal, en al zeer dikwerf

{==297==} {>>pagina-aanduiding<<}
geschreven zijn door Duitsche geleerden, wier namen overigens in de geleerde wereld geheelenal onbekend zijn. Om nogtans eenig begrip van de Verhandeling, die voor ons ligt, te geven, willen wij gaarne aan den Schrijver den lof toekennen van met veel gezond oordeel het levensbeginsel der planten op den voorgrond te hebben gezet, en de schadelijke werking der koude geenszins in het werktuigelijk barsten der vaten, maar in het verminderen van eenen, tot instandhouding des levens, noodzakelijken prikkel gezocht te hebben. Het vooroordeel, dat meer aan de voorjaarsvorst toeschrijft, dan aan de aanhoudende winterkoude, wordt krachtig bestreden, en ook met veel waarschijnlijkheid opgemerkt, dat daarom juist de winter van 1822 zoo nadeelig werkte, omdat dezelve door een' droogen zomer was voorafgegaan, waarin de groeikracht der planten reeds veel geleden had. Hoe krachtiger en sterker de planten zijn, des te beter zijn zij tegen de koude bestand, en daarom is ook het verplanten in het najaar, wanneer er een koude winter op volgt, zelden zonder nadeelige gevolgen. - Eene lijst van Nederlandsche Insekten van den Heer n. anslijn, en van niet gelede ongewervelde dieren van den Heer w.p. van den ende, ter nadere aanvulling der Nederlandsche Fauna, besluit dit Stuk der Verhandelingen.




Onderrigting voor hen, welke door het magnetisch Somnambulismus hunne reeds lang verlorene gezondheid wenschen te herkrijgen of de onbekende oorzaken hunner ziekelijke kwijning wenschen te leeren kennen, en indien het mogelijk is, te doen ophouden, door P.J. van Wageninge, Operateur, Heel- en Vroedmeester te Rotterdam. Te Rotterdam, bij T.J. Wijnhoven Hendriksen. 1829. In gr. 8vo. 28 Bl. f :-50.

Deze titel is lang, Lezers! en echter zegt ons de Schrijver: ‘Men zal in dit kleine Stukje misschien nog

{==298==} {>>pagina-aanduiding<<}
iets meer vinden dan men verwacht en de titel beloofde.’ Ja, zeker vindt men er wat anders in, dan men zou verwachten; of het echter meer zij, dan de breedsprakige titel belooft, durven wij niet zeggen.
Inderdaad, zoo de Heer van wageninge zijne zaak belagchelijk en tevens verdacht had willen maken, zou hij daartoe geen beter middel hebben kunnen bezigen, dan deze brochure. Wij durven dus gerust de lezing van dit boeksken aanbevelen; want kwaad zal het, gelooven wij, niet doen.
Wil intusschen de een of ander liever zijn geld in den zak houden, en van ons slechts een kort verslag bekomen van hetgeen deze bladen behelzen, wij willen hieraan, om de curiositeit van het ding, wel voldoen. Zoo komt de onderrigting van den Rotterdamschen Operateur veelligt nog in meerdere handen, en elk doe er zijn voordeel mede!
Men wete dan, dat in dit boekje geenszins het magnetiseren als geneesmiddel wordt opgegeven: wie toch kan ook elken dag vaceren, om zich te laten bestrijken? Och neen, lieve menschen! gij kunt uw dagelijksch werk blijven verrigten. Twee dingen zijn slechts noodig. Gij zijt ziek; uw Arts kan u niet helpen. Welnu! twee dingen, zeg ik, zijn noodig. Voor het eerste durf ik instaan. Hebt gij eene slaapmuts? Van wageninge twijfelt er niet aan; ieder mensch draagt er een (bl. 10). Welnu, pak haar, na die eenigen tijd op gehad te hebben, eigenhandig in zijde of taf, doe haar in eene doos, en zend haar, franco aan huis, naar Rotterdam. En nu het tweede?.... Ja, het tweede weet ik niet, of gij wel hebben zult. Het is een goed geloof, niet in het Magnetismus in het algemeen, maar in zekere Jufvrouw steffens, die voor het algemeen welzijn Somnambule is, slaapmutsen beruikt, en geneesmiddelen naar de mutsen inrigt. Ik vergat nog een derde vereischte; het zijn eenige drieguldens. En nu - hebt gij dit alles? Ik wensch er u geluk mede: zoo het slechts mogelijk is, uwe kwaal zal genezen zijn.

{==299==} {>>pagina-aanduiding<<}

Wilt gij er nog meer van weten, Lezers? Hoort dan den man zelven:
‘Mejufvronw C.M.M. Steffens, geboren bremer, thans omtrent 52 jaren oud, die in haren gewonen wakenden staat geene de minste genees- of kruidkundige kennis heeft, is nogtans in den toestand van Magnetische Clairvoyance, daarmede op eene verwonderingswaardige en onbegrijpelijke wijze, reeds sedert 10 jaren bedeeld, waardoor zij zich in staat gesteld zag, zich zelve van een kankerachtig gebrek der Baarmoeder te genezen.’
‘Eene nachtmuts moet het zijn.’ Waarom geene nachtbr...?! ‘Omdat de Somnambule zulks verkieslijk vindt.’ Maar, onder anderen, ook ‘omdat het hoofd het meest geïsoleerde deel is, en het minst in aanraking komt met andere ligchaamsdeelen van bijslapende personen.’
‘Vele der door ons gebezigd wordende middelen zijn reeds lang uit de mode.’
‘Bij elke verzending ter Examinatie moet het geld daarvoor mede worden gezonden; zonder welke voorzorg die onnagezien staan blijft.’
‘Ook den Apotheker moeten de medicijnen dadelijk bij de aflevering worden voldaan, en geen crediet of rekeningen op tijd worden er gegeven.’
‘Het Minimum voor elke Examinatie is f 3-: met voorbehouding (daarenboven) dit naar gelang van personen en omstandigheden, te wijzigen.’ (Hoe onbaatzuchtig!)
Geen mededoogen (wegens armoede) wordt er door den Heer van wageninge verleend, dewijl men hem daarmede ‘onophoudelijk vermoeit, zonder te toonen, ook iets voor het Magnetisch Somnambulismus, en dat nog wel tot eigen wel-zijn, van harte te willen opofferen.’
‘Ik wil nog doen opmerken dat deze geneeswijze niet geschikt is voor behoeftige of in bekrompene omstandigheden zich bevindende personen, - dit is nu wel ongelukkig, maar toch waar.’ (Natuurlijk! want van zulken is niet te halen.) ‘Het kan,’ zegt van wageninge, ‘niet zonder Plutus-gaven (geld) geschie-
{==300==} {>>pagina-aanduiding<<}
den. Doch,’ voegt zijn Ed. er zeer naïf nevens, ‘dit kan de waarde van dit middel niet wegnemen, integendeel krijgt het daardoor welligt bij les gens du ton, meer aanzien, en staat het hierin gelijk met de Badkuuren te Aken en Scheveningen!’ (Dit schijnt ons met die oudmodische geneesmiddelen niet zeer gelukkig te strooken!)
‘Is het geen zedelijke moord, wanneer men door mond of pen, ongelukkige lijders, waarvoor de gewone beperkte geneeskunst geene hulp, geene redding meer weet, een middel onthoudt of ontraadt, hetwelk door grenzenloos ziels- en ongekend natuurvermogen werkt,’ enz. en dat (mogt de Schrijver er nog wel bijgevoegd hebben) zoo lucratief is in de handen van den Kwakzalver.
‘Van den hoogsten en voornaamsten Medicus tot den laagsten en geringsten medicaster, is het geld de springen drijfveer hunner handelingen; want Point d'argent, point de suisses; point d'argent, point de partisans ni traitement! En te regt, het geld is wel waardig dat men er zich eenige moeite voor geeft. - Heeft het geld nu zulk eenen magtigen invloed, en kan men er zoo veel voor en door gedaan krijgen, dan vordert ook het welbegrepen belang van elken mensch, dat hij moeite zal doen om dezen magtigen hefboom meester te worden.’ (Ei, ei!) ‘Daar er zoo veel voor geld gedaan wordt dat slecht is, zou het dan niet geoorloofd zijn, dat men een weldadig vermogen tot weldoen bezigde, en men zich zelven daarvoor eene belooning verzekerde, die de gewone menschelijke ondankbaarheid maar al te vaak vergeten zoude, om zijn bestaan en dat der zijnen daarmede te onderhouden en te verbeteren?’ Wel, Mijn heer van wageninge, daar komt het geldaapje bij u leelijk uit de mouw springen!
Volgt nog eene schandelijke toespeling, of vergelijking van zich en zijns gelijken, zelfs bij Hem, ‘die, tot loon zijner verdiensten en weldaden, uit loutere dankbaarheid, maar ook voornamelijk daarom, dat Hij de waarheid leerde en openlijk bekend maakte, het kruishout verwierf.’

{==301==} {>>pagina-aanduiding<<}

Dit alles geschiedt in de negentiende eeuw, in een verlicht land, en wordt openlijk gedrukt in eene stad, die toch ook een Geneeskundig Bestuur van Toevoorzigt heeft! Wij verklaren er niets van te begrijpen. Hoe kan de Heer van wageninge, die ons dan nu eens bitter is uit de hand gevallen, zich beroepen op zijne bevoegdheid, om inwendige geneeskundige praktijk uit te oesenen, als zijnde geëxamineerd als Heelmeester ten platten lande? Hij praktiseert immers te Rotterdam?
Doch, genoeg hiervan. Het wordt tijd, dat deze verkeerdheden met kracht worden bestreden. Het Magnetismus zelve verdient, als natuurverschijnsel, een ernstig onderzoek van praktische Geneesheeren en kundige Natuurkenners. In de handen van diegenen, waarin het nu berust, kan er nooit iets goeds van komen, wat er dan ook van zijn moge.
Wachter! wat is er van den nacht? De dageraad komt; maar het is nog nacht.

Europa's Toekomst, door den Schrijver van de Revue politique de l'Europe en 1825. Uit het Fransch vertaald. Te Brussel, bij Brest van Kempen. 1828. In gr. 8vo. 319 Bl. f 3-:

Er was een tijd - en die tijd is nog niet verre van ons - toen de toestand van ons Rijk aan het oog des blijden aanschouwers een heerlijk uitzigt in de toekomst vertoonde. De eendragt niet alleen in het Noorden hersteld, maar ook in het Zuiden des Rijks; de harten der Belgen, zoo 't scheen, door 's Konings onvermoeide werkzaamheid, wijsheid, algemeene genaakbaarheid en minzaamheid, gewonnen; ons land door inboorlingen en vreemden, als het juweel van Europa, het voorbeeld eener Constitutionele Regering en van eene ware burgerlijke en godsdienstige vrijheid, geroemd; de treken der ultramontaansche Geestelijkheid, dier gezworene en sedert 1815 verklaarde vijandin der Grondwet, door zien en te leur gesteld; de grond gelegd tot een verbeterd onderwijs, waardoor, bij de aanstaande bedienaars van den Roomschen eerdienst in België, eindelijk eens de sporen van Spanies

{==302==} {>>pagina-aanduiding<<}
langdurige heerschappij zouden verdwijnen, en dus ook de Roomschen eindelijk eens eene Nederlandsche kerk zouden hebben; allerwegen ontluikende welvaart, althans in het Zuiden (het Noorden getroostte zich zijnen stilstand, en weet dien althans niet aan den Koning); onze Vorst zoo algemeen geëerbiedigd, dat Koningrijken in de Oude en Gemeenebesten in de Nieuwe Wereld hem tot scheidsman verkozen: ziet daar het tafereel, dat Nederland ons bood, nog in den aanvang van 1828!
En, gelijk het licht door het afstekende bruin nog verhoogd wordt, zoo prijkte ons Vaderland nog in helderder glans door het contrast met het naburige Frankrijk. Dáár zat, in een driemanschap, dat tegen de regten der Natie, gelijk tegen die der Gallicaansche kerk en tegen de onzijdige handhaving der vrijheid van eerdienst, had zamengezworen, huichelarij, Jezuitismus en bureaucratie vereenigd op eenen trotschen zetel, die de Natie van den troon afscheidde. Algemeene misnoegdheid en verachting eener ingedrongene Volksvertegenwoordiging; Rome, volgens zijne natuur in verbond met slavernij van gedachten en bekrimping van onderwijs: ziet daar een beeld van Frankrijk! - Engeland genoot, onder canning's vrienden, die bij mindere talenten nogtans deszelfs welwillende staatkunde toegedaan waren, nog de algemeene achting der vrijheidsvrienden, en gold voor het Palladium der liberaliteit in Europa.
Het was deze staat van zaken - want dezelve behoort reeds tot het gebied der Geschiedenis - die de pen des Schrijvers van Europa's Toekomst bezielde. Franschman of Zuid-Nederlander - wij weten het niet - behoort hij althans tot de sterkste en meest onbepaalde voorstanders van de zoogenaamde liberale gevolens; doch hij stond nog in het, thans, zoo 't schijnt, reeds verouderde, denkbeeld, dat een opgeklaard onderwijs, dat het afschudden der kluisters van monnikenopvoeding en der beginselen van gregorius VII, dat het vervangen van monnikenlatijn door klassieke geleerdheid mede tot het Liberalismus behoorden. Diep verontwaardigd over het zoogenaamde heilige verbond der Koningen, waarbij zij den heiligen naam van den Godsdienst tot dekmantel bezigden, voert hij eene wel eens tot uitersten vervallende taal tegen de Koningen, vooral die van het Zuiden van Europa, en tegen de Roomsche Geestelijkheid, wier invloed hij te hoog, namelijk reeds uit de tijden van julianus, op-
{==303==} {>>pagina-aanduiding<<}
haalt, toen de Hierarchij nog onderling verdeeld, en niet genoegzaam georganiseerd was. Maar hetgeen hij van Romes ontwerpen en staatkunde (nooit veranderd door de omstandig heden, maar die alle tot haar doel bezigende) zegt, verdient de hoogste opmerking en behartiging: ‘Europa is het evenbeeld van Spanje. Het bevat eene beschaafde bevolking, en eene grootere barbaarsche bevolking. Rome maakt zich van de laatste meester, verkneedt ze, bezielt ze, onderrigt ze, om haar te eenigen dage tegen het beschaafde gedeelte aan te voeren. En men geloove niet, dat het voor deszelfs zegepraal noodig zij, dit gedeelte te eenemaal te verdelgen; het behoeft slechts de uitstekende
verhevenheden van dit beschaafde gedeelte te knotten. Indien Rome eenige duizend keurlingen deed verdwijnen in elk rijk, waar het zich bedreigd ziet, zou al het overige tot slaafsche en zwijgende werkeloosheid gedoemd zijn. De troon der Paussen is op hetzelfde marmer opgerigt, waarop de troon der tiberiussen rustte.’
Omtrent het staatkundige gaat onze Schrijver in zijnen afkeer voor onbepaalde Monarchijen zoo verre, dat hij min of meer overhelt tot de Republikeinsche Regering; hoewel eene heillooze ondervinding ons geleerd heeft, dat de groote Staten van Europa voor dien Regeringsvorm niet geschikt zijn, welke voor hen slechts de voetbank is tot eene militaire dwingelandij. Nogtans geeft hij de voorkeur aan de constitutionele Monarchij, en erkent daaronder (nog in 1827) Engeland en Nederland als Modellen. Hooren wij dezen warmen Liberaal. Bl. 255. ‘De Koningen. die het meest met de beschaving ééne lijn trekken, zijn de Vorsten uit het Huis van Oranje. De twee meest vrije, en meest edelaardig bestuurde Koningrijken, Engeland en de Nederlanden, hadden of hebben Vorsten uit het Huis van Oranje tot hunne Koningen. Het was onder hunne grootmoedige Regering, dat de vrije Europesche instellingen den gang hebben genomen, die zich tegenwoordig over alle volken uitstrekt. Ook is het naar die twee begunstigde Koningrijken, dat de Volken van Europa hunne blikken wenden, alsof zij dáár een voorbeeld van Regering wilden zoeken, of wel van derwaarts de staatkundige weldaden hoopten deelachtig te worden, welke de overige Koningen hun ontzeggen. (Bl. 216.) Het staatsbegrip der Vorsten van het Huis van Oranje is, de aan hunne wetten onderworpene Volken gelukkig te ma-
{==304==} {>>pagina-aanduiding<<}
ken, zich van de andere Koningen te onderscheiden door de regtvaardigheid en de verdraagzaamheid van hun bestuur, en de stoffelijke krachten, die aan hun Rijk mogten ontbreken, door de zedelijke kracht van hunne Regering te doen vervangen. (Bl. 224.) Men zal de Nederlanders, tegenwoordig onder het schild van eene vrijheidademende
Grondwet, on onder de Regering van eenen Koning, die de bescherming der wetten door zijne persoonlijke deugden waarborgt, datzelfde Koningschap zien liefhebben, dat hen zoo zeer tegen de borst stiet, doch hen thans eene vrijheid doet bezitten, welke zij nooit genoten onder de meest republikeinsche Regeringsvormen. (Bl. 282.) Geene Geschiedenis levert ons eenen Koning op, die geregeerd hebbe gelijk de Koning der Nederlanden, ten ware het marcus aurelius zij. Het is den Koningen zoo gewoon, uit de hoogte neder te zien en zich van alle gemeenschap te onthouden, dat de Geschiedenis den edelgezinden Vorst, die zich in onmiddellijke aanraking stelt met zijne Volken, als een bijzonder verschijnsel aanteekent.’
‘Wanneer men Europa wil leeren kennen, moet men inzonderheid stilstaan bij den aanzienlijken rang, welken het Koningrijk der Nederlanden tegenwoordig in de staatkundige wereld bekleedt Deszelfs zedelijke kracht is veel meer opmerkenswaardig te achten, dan de stoffelijke kracht der andere Heerschappijen. Het is een Koningschap, in het hart van Europa als het ware ten voorbeeld gesteld, te midden van die despotieke Regeringen, die den toon geven, of willen geven. Deszelfs vermaardheid werkt op alle Volken, en meer regtstreeks op Frankrijk, en het heeft eenen onberekenbaren invloed op de hedendaagsche raadslagen van Europa. De Nederlanden zijn de eenige Staat van Europa, die behoed is voor de twee plagen, welke alle Staten verwoesten; het priesterlijke juk en het aristokratische juk: want de andere Staten zijn onder het eene of onder het andere gekromd, of onder beide te gelijk.’
Ziet daar de taal van eenen bij uitstek op de vrijheid kitteloorigen - hetzij Franschman, hetzij bewoner van België: want uit de pen van eenen Hollander is dit werk niet gevloeid. Hij voorspelt aan de Volken, onder het Huis van Oranje staande, een volkomen geluk. Wat is dan nu de reden, dat tegenwoordig de staat van zaken zoo geheel veranderd heet? Waarom moet thans alles in ons Koningrijk verkeerd,

{==305==} {>>pagina-aanduiding<<}
verdrukkend, strijdig met de Grondwet en de Regten des Volks heeten? Waarom? De reden is zeer eenvoudig. Het is de verandering van zaken in Frankrijk.
De Natie heeft dáár, door eene wettige verkiezing, nieuwe vertegenwoordigers in de Kamer der Afgevaardigden doen verschijnen, tegen welke het ministeriéle driemanschap niet bestand was. Derhalve heeft ook de met hetzelve ten naauwste verbondene Congregatie het onderspit moeten delven. Verscheidene Jezuiten, aan welke het onderwijs ontzegd was, hebben Frankrijk moeten verlaten. Deze hebben zich gedeeltelijk naar Zwitserland begeven; anderen zijn op het eiland Guernsey afgewezen. Wat lag hun nu nader dan Nederland? Hier zijn ook wel maatregelen tegen deze verderfelijke Orde genomen; maar zij telt hier te lande, vooral in België, waar de Geestelijkheid nog zoo veel magt oefent, talrijke vrienden. Herwaarts dus begaven zij zich, en hier is hun een meesterstuk van staatkunde, hunner bloeijendste tijden waardig, gelukt. De zoogenaamde liberale of vrijdenkende partij in België, die altijd nog hunkert naar Frankrijk, maar onder het Ministerie van villèle door deszelfs staatkundige beginselen daarvan werd afgeschrikt, wenschte thans, en wegens de taal, en wegens de denkwijze en zeden harer hoofden en toongevers, die meer met de Fransche dan met de Hollandsche overeenkomen, hereeniging met dat Rijk. Zij waren daarenboven door eenige onvoorzigtige vervolgingen in regten verbitterd. Met dezen nu hebben zich de Jezuiten, de Congregationisten verbonden; en het is volstrekt geen bewijs tegen dit verbond, dat onder de tegenwoordige misnoegden zich zoo wel hoofden der priesterpartij, als bekende Jansenisten bevinden. Meermalen hebben eer- of wraakzucht of staatkundige dweeperij alle
bedenkingen doen zwijgen, en de bitterste vijanden in schijn met elkander verzoend, of ook lieden van geheel tegenstrijdige denkwijzen ééne lijn doen trekken. Men denke slechts aan condorcet en robespierre, aan vonck en van der meersch, in verbond met van der noot en van eupen, aan de liberale partij in Frankrijk (1822) met villèle tegen het Ministerie van richelieu zamengezworen. Men geeft elkander wederzijds prijs hetgeen ieder het dierbaarst moest wezen, even als het tweede Driemanschap te Rome, toen het den Staat onder zich brengen wilde. De pseudo-liberaal laat den Jezuit het onderwijs over, mits deze (hoewel hij dit natuurlijk niet doe

{==306==} {>>pagina-aanduiding<<}
dan met de reservatio mentalis) medeschreeuwe om vrijheid van drukpers. Allen vereenigen zich van harte in het eischen der ministeriéle verantwoordelijkheid aan de Natie; dat is, om den Koning tot een' strooman te maken, en daarentegen eene onbepaalde Magt in handen der Staten-Generaal te stellen. - Zou de Natie daarbij zoo veel gelukkiger zijn? Wij twijfelen zeer daaraan; videatur het lange Parlement in Engeland, en de Nationale Conventie in Frankrijk. Wij spreken natuurlijk niet van de tegenwoordige leden der Wetgevende Vergadering; maar wie staat ons borg voor hunne opvolgers? Ook komt slechts de zaak, al ware het dan ook zonder misbruik, in aanmerking; want zoo het Koninklijke Prerogatief, waartoe bij ons niet de ontbinding der tweede Kamer behoort, nu oo nog door de afhankelijkheid der Ministers van de Staten besnoeid wordt, zoo is toch wel het evenwigt der Magten verbroken.
Maar bleef dit alles nu bij bespiegeling, bij vreedzame discussiën in de Hooge Vergaderingen of ook in de dagbladen, zoo zou men deze belangstelling des Volks in de behandeling van staatzaken meer als een goed misschien, dan als een nadeel mogen beschouwen. Maar wie de woedende Artikels in den Courrier des Pays-Bas, die zich den Ami du Peuple van maret ten voorbeelde schijnt te hebben gesteld, en in zoo vele andere Belgische dagbladen leest, bij welke de gloeijende haat tegen Holland en Protestantismus alle palen van welvoegelijkheid overschrijdt; wie op de menigte Verzoekschriften let, blijkbaar afkomstig uit den koker der Geestelijkheid, en waartoe men alle de listen en middelen van overreding wel zal hebben weten te bezigen, die de opleggers van kerkelijke straffen en uitdeelers der absolutie zoo zeer te hunner beschikking hebben; wie op de gisting in België let, die zich zelfs in feitelijkheden geuit heeft, - die kan niet anders dan huiveren voor de gevolgen. Dit is althans zeker: het geluk der eendragt in Nederland, de band der onderlinge vereeniging, die hetzelve zoo vriendelijk begon zamen te snoeren, het vooruitzigt op vorderingen in godsdienstige verlichting bij de deerlijk verwaarloosde Roomschen, - dit alles is, zoo niet verdwenen, toch voor jaren achteruit gezet. En waarom dit? Omdat eenige dagbladschrijvers meenen beleedigd te zijn, en zich op den Minister van Justitie willen wreken! De Hemel geve, dat deze wraak aan Nederland niet duur te staan kome! In 't geheel is Europa's toestand sedert

{==307==} {>>pagina-aanduiding<<}
het uitkomen van het werk, 't welk Europa's toekomst voorspellen moest, op eene wijze veranderd, welke die Schrijver wel niet vermoed zal hebben (alles echter slechts in een groot jaar). In Portugal, waar, volgens hem, (bl. 311) de vrije instellingen, even als alle de andere, zich onder de beschermende hoede bevonden der Europesche meening, heeft die meening niets kunnen baten; de Constitutie, door Engeland verlaten, is door den meineedigen verrader miguel, die haar eerst bezworen had, met den voet getreden, en in het bloed der edelste burgers gesmoord, terwijl duizende anderen in de kerkers versinachten. Het Ministerie wellington, met den beul zijns Volks, miguel, bevriend, kiest openlijk partij voor hem tegen de getrouwe onderdanen van Koningin maria, en, om aan Turkije krachtdadige hulp tegen Rusland te kunnen verleenen, offert het de geheele binnenlandsche staatkunde op, en zet alle posten ook voor Roomschgezinden open; iets, 't welk de onderlinge eendragt, in plaats van die te vestigen, veeleer dreigt te verwijderen.
Wij doen hulde aan de welmeenende bedoelingen des Schrijvers van Europa's Toekomst; maar wij gelooven niet, dat hij het oogmerk, met welks vermelding hij zijn werk besluit, heeft bereikt: de Volken te behoeden voor de verbijstering der Koningen, en de Koningen te behoeden voor het opbruissen der Volken. Wanneer wij zien, wat er al in Europa gebeurt, hoe de edelste mannen voor hunne edele oogmerken en onvermoeide pogingen tot 's Volks welzijn slechts ondank inoogsten, in de negentiende Eeuw zoo goed als vroeger, dan worden wij gedrongen te zeggen: De volmaakbaarheid des menschdoms is toch een schoone - droom.




Nieuwe Leerwijze, om vreemde Talen, volgens den gang der natuur, werktuigelijk aan te leeren. Door G.H. Roggen, Onderwijzer en Kostschoolhouder te 's Gravenhage. Te 's Gravenhage, bij J. Immerzeel, Jun. 1829. In gr. 8vo. 59 Bl. f :-75.

Met weemoed zetten wij ons tot de beoordeeling van dit werkje; niet omdat de inhoud van hetzelve schadelijk kan worden aan de voortdurende verbetering van het schoolonderwijs, want daartoe is het te weinig beteekenend; niet omdat er de wensch in voorkomt, ‘dat allen, wier taak het is vreemde talen te onderwijzen, die leerwijze volgden,

{==308==} {>>pagina-aanduiding<<}
welke het meest met den gang der natuur overeenstemt, opdat het onderwijs in ons vaderland, ook in dat opzigt, een' gelijken tred houde met datgene, hetwelk in het naburig Frankrijk sedert eenige jaren eenen aanvang genomen heeft, en met een gelukkig gevolg voortgezet wordt,’ (bladz. 19.) want die wensch is te ongegrond, te weinig vereerend voor ons vaderland, dan dat onze landgenooten dien met den Schrijver zouden voeden; niet omdat de stijl en taal van dit boeksken slecht en vol onnaauwketigheden zijn, (men zie op bladz. 25. het is dus klaarblijkelijk enz., de noot van bladz. 46, bladz. 52. die men door eigen enz., bladz. 53. dezelve in zoo verre te verstaan gelijk enz., bladz. 56. verdrietig en bijgevolg hoogst onaangenaam enz.) want dit heeft het gemeen met vele andere werkjes, die onbekookt in de wereld gezonden worden; niet, eindelijk, omdat het des Schrijvers onwetendheid verraadt aangaande de eerste gronden eener gezonde opvoedkunde en van een doelmatig onderwijs, want er zijn helaas! meer schoolonderwijzers, welke dien naam dragen, zonder de hoedanigneden te bezitten, welke denzelven regtvaardigen; - maar omdat dit prulschriftje den naam voert, en den stand op den titel aanwijst, van eenen Onderwijzer en Kostschoolhouder te 's Gravenhage, de stad, welke zich niet anders moest voordoen, dan als de zetel eener echte, en op den gelegden grondslag voortgaande, verbetering van het onderwijs, eener waarlijk vaderlandsche denkwijze op dit stuk, en eener gematigde beschouwing en grondige waardering van alles, wat onze naburen in de onderwijs- en opvoedkunde veranderen, verbeteren of verergeren. Het is deze droevige bijzonderheid, welke het onderhavige stukje eene openlijke vermelding waardig maakt, waardoór men moet trachten te verhoeden, dat de vreemdelingen ons bespotten, als werden de
ondoordachte en valsche redeneringen en denkbeelden van den Heer roggen min of meer algemeen beaamd in het land, in welks residentie zijn boekje verschenen is.
In het Voorberigt wordt gemeld, dat deze zoogenoemde nieuwe leerwijze die is van den Heer lasteyrie te Parijs; dat de Heer roggen haar beproefd heeft, ‘met dat gelukkig gevolg, dat zijne leerlingen in weinige weken meer vorderingen in het werktuigelijk aanleeren der vreemde talen maakten, dan volgens de gewone leerwijze in verscheidene maanden; dat dit hem deed besluiten, zijne

{==309==} {>>pagina-aanduiding<<}
denkbeelden over dezelve, mitsgaders den gang der oefeningen, bij de nieuwe leerwijze te volgen, in het licht te geven;’ eindelijk, dat deze niet moet beschouwd worden als een uitvloeisel van die des Heeren jacotot. Deze laatste verzekering wordt gelogenstraft door de eerste en vijfde oefening: de eerste toch is, zonder eenige de minste verandering, ook de eerste van den Heer jacotot (zie het werk van dezen, Langue maternelle, p. 1.); terwijl de vijfde, (bladz. 32) die de Heer roggen de meest geschikte noemt (bladz. 34) en breedvoeriger dan de andere behandelt, de kern en pit is van de leerwijze van den Heer jacotot, blijkens diens aangehaald boekje, bladz. 30, 53, 89 en elders; en wij moeten ons hier verwonderen over de onvoorzigtigheid van den Heer roggen, die juist dezelfde zinsnede tot een voorbeeld doet dienen, als de Heer jacotot. Het is de eerste van Télémaque: ‘Calypso ne pouvoit se consoler du départ d'Ulysse,’ die de Heer roggen in deze en soortgelijke zinsneden wil veranderd hebben: ‘mon père ne pouvoit se consoler de la mort de son frère,’ (bladz. 32) en de Heer jacotot onder anderen aldus: ‘Philoctète ne pouvoit se consoler d'avoir devoilè le secret de la mort du grand Alcide’ (p. 30). ‘L'ambitieux ne peut se consoler de la perte de ses titres’ (p. 53).
Het denkbeeld, dat aanleiding schijnt gegeven te hebben tot de zamenstelling van dit werkje, komt hierop neder: ‘Men moet de taal eerst werktuigelijk aanleeren, om daarna dezelve volgens de regels der kunst zuiver te leeren schrijven,’ (bl. 15) hetwelk een bekend en reeds veelbesproken gevoelen is, tegen hetwelk, onder andere bedenkingen, ook de volgende kan gemaakt worden: Eene vreemde taal laat zich niet op eene school zoo aanleeren, als de moedertaal, in de eerste jaren, aangeleerd wordt, al ware het alleen om deze reden, dat het niet mogelijk is, op de school dezelfde zaken zoo vele duizende malen te herhalen, als zulks in het dagelijksche leven geschiedt. Een kind hoort, in de vier eerste levensjaren, meer de namen uitspreken van tafel, vuur, licht, enz. dan het die in acht jaren in de school kan hooren; daarom kan het schoolonderwijs niet gelijk gesteld worden met de toevallige manier van aanleeren, welke het dagelijksche leven aanbiedt. Hoe kan men vooronderstellen, dat de school, in welke vele leerlingen gezamenlijk, slechts weinige uren van den dag, aan den band der vreemde taal onder-
{==310==} {>>pagina-aanduiding<<}
worpen zijn, - de school, in welke leetuur, gesprek en onderwijs, op zijn schoonst genomen, slechts een zeer klein gedeelte der aan te leerene vreemde taal kan doen kennen, - de school, die uit haren aard zelve zoo vele hindernissen, juist aan deze zoogenoemde nieuwe leerwijze, in den weg legt, (als b.v. de onkunde der pas aangekomene leerlingen, de gebrekkige kennis en ontoereikende oefening van vele onderwijzers enz.) dat die school, zeggen wij, naar denzelfden maatstaf kan beoordeeld en moet ingerigt worden, naar welken het dagelijksche leven zijn onderwijs inrigt, zonder orde of overleg, maar geholpen door alles, wat den leerling van den morgen tot den avond omringt? Hier toch, in dat dagelijksche leven, gaat het onderwijs onafgebroken voort, door
nieuwspapieren, uithangborden, luide aankondigingen van omroepers, uitventers van koopwaren enz. enz. Zoude dit duizendvoudig onderwijs ten leiddraad kunnen dienen voor eene school, welker middelen zoo beperkt zijn?
Doch wij trekken niet te velde tegen den Heer lasteyrie en anderen, die dit stelsel, en soortgelijke, mogen opgeworpen en verdedigd hebben, omdat er in de denkbeelden van dezen veel goeds gelegen is, dat met meer breedvoerigheid verdient behandeld te worden, dan het kort bestek ons hier toelaat. Wij moeten ons bepalen tot het eigenaardige van het boekje van den Heer roggen, hetwelk in de vijf oefeningen, die de leerwijze bevat, (bladz. 22) zal moeten gezocht worden, hoewel wij niets nieuws in dezelve ontwaren; immers zijn bij zulke onderwijzers, die, niet handelende als automaten, de oefeningen weten af te wisselen naar de behoeften hunner leerlingen en de gelegenheden hunner school, deze sedert lang in gebruik; ja zelfs bestaan er nog vele soortgelijke oefeningen, die men met geringe moeite konde doen drukken en uitgeven, onder den naam van nieuwe, nieuwere, nieuwste, allernieuwste leerwijze. De eerste en laatste der vijf onderhavige oefeningen hebben wij reeds doen kennen, als geheel van jacotot ontleend; de tweede eischt, dat de leerling ‘slechts woord voor woord letterlijk vertale, zonder zich te bekreunen, of de letterlijke overzetting des woords wel, met betrekking tot de plaats waar het staat, goed is’ (bl. 25); terwijl hij, volgens de derde, ‘elken volzin zoo moet vertalen, dat zij eenen goeden zin in de moedertaal oplevert’ (bl. 29). De vierde is het omgekeerde der tweede en derde: ‘De onderwijzer

{==311==} {>>pagina-aanduiding<<}
vraagt in de moedertaal naar de beteekenis van een woord in eene vreemde taal, en de leerling beantwoordt zulks, waarna de onderwijzer den geheelen volzin vraagt, welken de leerling dan behoorlijk vertalen moet’ (bl. 31).
Men ziet, hoe weinigbeteekenend het eigendommelijke is van dit geschrift. Wat bovendien nog daartoe moet gebragt worden: de kwade trouw van den Schrijver, als hij op hoogen toon spreekt over ‘de gewone leerwijze op de scholen tot aanleering van vreemde talen,’ (bladz. 8) en dezelve anders beschrijft, dan zij in de meeste scholen werkelijk plaats vindt; zijne verwaandheid en praalzucht, als hij de wijsgeerige kunsttermen, subjectif, objectif, attribut, noodeloos, zonder doel en verkeerdelijk aanwendt (bl. 15 en 16); dit een en ander willen wij liever stilzwijgend voorbijgaan, om ten slotte nog iets te zeggen van ‘de voordeelen, die deze wijze van onderrigt boven de gewone vooruit heeft,’ hierin bestaande, ‘1) dat zij minder tijds vereischt, 2) min kostbaar, 3) aangenamer is’ (bladz. 51 en 52).
1) Twee jaren zijn, volgens deze leerwijze, toereikend, om eene vreemde taal zoo aan te leeren, als het grootste gedeelte der natie hare moedertaal verstaat en spreekt; terwijl men op de gewone wijze daaraan vijf of zes jaren besteedt (bl. 53).
Wie zich door deze hoogdravende magtspreuk niet laat verblinden, ontwaart ligtelijk, a) dat de taal van het grootste gedeelte der natie niet tot maatstaf mag worden aangenomen bij het onderwijs, daar vele menschen hunne moedertaal zeer slecht spreken en verstaan, en bovendien deze uitdrukking te onbepaald is; b) dat de Schrijver zichzelven of anderen bedriegt, wanneer hij ‘den tijd tot het aanleeren eener taal op de gewone wijze op vijf of zes jaren stelt’ (bl. 53). Jacotot pleeg ook te schimpen op la vieille méthode, la méthode de sept ans, om daardoor de resultaten zijner vermeende ontdekkingen des te sterker te doen afsteken bij die van anderen; maar laat toch een Noord-Nederlandsch schoolonderwijzer die kwakzalverij niet navolgen! Hij kan immers niet onkundig zijn van de goede manier van onderwijzen, thans vrij algemeen in onze provinciën ingevoerd; en zoude hij dan laag genoeg wezen, om den arbeid zijner ambtgenooten in eenen kwaden reuk te willen brengen, en, ten koste der waarheid, den zijnen te verheffen bij allen, die aan zotte snorkerijen een gewillig oor verleenen? Wij weten

{==312==} {>>pagina-aanduiding<<}
zeer wel, dat een kind, met gezond verstand en goeden wil, in twee jaren tijds eene vreemde taal kan aanleeren, en wel veel beter en grondiger, dan deze nieuwe leerwijze durft beloven; maar wij weten tevens, hoezeer jaren, vatbaarheid en leerlust hierbij in aanmerking komen, en dat het juist daarom dwaasheid is, in het algemeen, te zeggen: volgens deze of gene leerwijze kan men, in dezen of dien bepaalden tijd, dit of dat leeren. Veel ware hier nog bij te voegen; maar eene bepaalde ruimte verpligt ons over te gaan tot de overweging van het tweede voordeel, namelijk:
2) De mindere kostbaarheid. Hier vinden wij ons zeer te leur gesteld; want deze mindere kostbaarheid wordt slechts afgeleid uit den korteren tijd, dien het kind op de school behoeft door te brengen. De Schrijver, die in geen gedeelte van zijn boek schrandere en kundige lezers zich voorgesteld heeft, schijnt hen hier opzettelijk om den tuin te willen leiden, of liever als kinderen te behandelen, daar hij eenige volzinnen aan het betoog toewijdt, dat twee schooljaren minder geld kosten dan vijf of zes. Wij dachten, dat de Heer roggen onder deze rubriek middelen zoude aangewezen hebben, om het onderwijs voor gegoede standen (want dat voor behoeftigen is waarlijk in ons land al zeer toegankelijk) nog goedkooper te maken, dan het thans is; en het doet ons leed, zijn Ed. daarin niet beter geslaagd te zien, daar de behoefte aan deze geldelijke verbetering van het onderwijs wel dringend moet gevoeld worden, zoo lang men in de nieuwspapieren geene goedkoopere kostscholen aangekondigd ziet, dan van f 160 of f 150 kostgeld per annum! Konde men het daarheen brengen, dat een deftig mans kind, op eene goede kostschool, wel gevoed, zedelijk en godsdienstig opgeleid en in alle talen en wetenschappen grondig onderwezen werd, zonder zijnen ouderen meer te kosten dan een Palefrenier, dan ware eene meer wezenlijke bezuiniging daargesteld, dan de Heer roggen nu nog uitgevonden heeft.
3) Over de meerdere aangenaamheid kunnen wij niet oordeelen; maar wel kunnen wij verzekeren, dat de redenering, van bl. 55 tot het einde, ons die niet aantoont noch doet vermoeden. Potsierlijk is het verhaal van des Schrijvers bevinding, bij het aanleeren der Fransche taal: verbuigen, vervoegen, analyseren, vertalen, al dat dorre werk verveelde den schranderen man verschrikkelijk!
Hoe jammer, dat, in het Vorstelijk 's Gravenhage, zoo-
{==313==} {>>pagina-aanduiding<<}
veel dwaasheid en pedagogischen onzin, door eenen Onderwijzer en Kostschoolhouder, als iets wezenlijks, moest uitgekraamd worden!





Ernstige Beschouwing en Beoordeeling van P. Vreede's Proeve over de vrijheid des Zeehandels en de waarde der Nationale Nijverheid, ten betooge van het misleidende en gevaarlijke van de daarin voorgedragene stellingen, door A. Elink Sterk, jr. Commies bij de generale Directie der Ontvangsten. Te Delft en Amsterdam, bij B. Bruins en T.B. Groebe. 1828. In gr. 8vo. 64 Bl. f :-80.

Het kon niet missen, of de Proeve van den Heer vrfede (zie onze Letteroefeningen, 1825. No. I) moest veelvuldige tegenspraak ontmoeten. Het daarin voorgedragene stelsel van aan- en afschrijving schijnt aan zoo vele zwarigheden en belemmeringen in de uitvoering onderhevig te zijn, dat dit alleen het reeds, zoo in onderlinge gesprekken, als in schriftelijke beoordeelingen, van geenen gunstigen kant heeft doen beschouwen, en het, door alle ruim denkende staatsmannen zoo aangeprezene, laissez faire ult onze financiéle en commerciéle Administratie nog verder schijnt te zullen verwijderen. Dit is echter niet de zijde, van welke de Heer elink sterk dit stelsel heeft aangetast. Hij grijpt het theoretische gedeelte aan, en zoekt de toonen: 1. Dat de Heer vreede, onder schoonschijnende redenen en beloften, het verbodsstelsel voorstaat, en geheel eenzijdig is tegen den handel. 2. Dat hij eene plaats van den Graaf van hogendorp, over Engelands grootheid onder het mercantile stelsel, uit haar verband gerukt en dus in een verkeerd licht geplaatst heeft. 3. Dat de Schrijver te onregte aan het fabrijkwezen in Nederland het regt van eerstgeboorte en de aanleiding tot stedenbouw boven den koophandel toekent. (Wij hebben die zelfde aanmerking gemaakt in onze boven aangehaalde Recensie.) 4. Dat hij zichzelven meermalen tegenspreekt. 5. Dat het een verkeerd begrip is, dat de inwendige nijverheid daarom meer bescherming verdienen zou, omdat daaraan meer kapitalen verbonden zijn, dan aan den zeehandel alleen. 6. Dat, met de aanranding van den vrijen handel, eigenlijk de vrijheid zelve wordt aangerand, omdat men daardoor de ingezetenen

{==314==} {>>pagina-aanduiding<<}
van hun natuurlijk regt berooft, om zoo voordeelig in te koopen, als hun mogelijk is, en zoo goed en deugdelijk, als men de waren bekomen kan, hetzij van binnens-, hetzij van buitenslands. Dit beginsel is toch wat te ruim gesteld. Wordt hetzelve gaaf aangenomen, dan vervallen alle beschermende wetten, alle inkomende en uitgaande regten, als strijdig met de vrijheid der burgers, en dus met de Grondwet, die dezelve waarborgt. Neen! van zijne natuurlijke regten moet ieder burger in de Maatschappij een gedeelte ten behoeve van het algemeene welzijn afstaan, en dit geldt ook hier. De Heer elink sterk passe het eens zelf toe. Zou hij willen, dat er op Engelsche of Duitsche lakens hoegenaamd geene regten wierden betaald, en dus de bloeijende fabrijken van Verviers en andere plaatsen ten hoogste beeadeeld? Matige regten zijn gewis noodzakelijk, en ook, in den bloeijendsten tijd onzes zeehandels, als zoodanig erkend. Maar de Heer vreede wil de vrijheid des zeehandels tot aankomst en afvaart naar buiten bepalen; zijn Tegenschrijver ook tot het binnenlandsche vertier. Dan, dit vraagstuk in het midden gelaten, zoo is de ligging van ons land van dien aard, dat een Porto Franco of Entrepôt met de meestmogelijke vrijheid toch slechts gedeeltelijk aan het oogmerk van herstelling des handels voldoen kan. De koopman te Amsterdam, Rotterdam of Antwerpen ontvangt goederen uit Engeland, Amerika of uit de Koloniën; hij mag die nu vrijelijk weder naar de Oostzee of Rusland afzenden, maar niet, langs den Rijn, naar Duitschland, hetwelk toch een zeer gewigtig en aloud débouché voor velerlei
waren is; ten minste niet zonder vele formaliteiten. Zonder dit bezwaar, hetwelk den buitenlandschen handel veelzins aan banden legt, zouden wij eenige belemmering van het binnenlandsche vertier, ten behoeve van het toch zoo belangrijke fabrijkwezen, niet onredelijk keuren. Gelijk de Heer vreede ons voorkomt eenigzins eenzijdig te zijn ten voordeele der nijverheid, zoo is de Heer elink sterk zulks blijkbaar, en wel in geene kleine mate, voor den zeehandel in deszelfs ruimste uitgebreidheid. Het is wel waar, de bedenking heeft veel vóór zich, dat de fabrikeur, wanneer hij merkbaar begunstigd wordt, aan de ingezetenen dure en slechte waar zal opdringen, althans geen prikkel tot verbetering door mededinging meer hebben; maar dit kan alleen bij hooge regten het geval zijn, wanneer tevens de smokkelhandel zich wel beijveren zal, daaruit voordeel te trekken.

{==315==} {>>pagina-aanduiding<<}
Lage regten zijn dus in alle opzigten voordeelig voor de schatkist, voor den handel, ja voor den fabrikeur zelven, om zijne werkzaamheid en zucht tot verbetering zijner bewerking, Machinerie enz. aan te wakkeren, zonder dat veel omslag of formaliteiten bij het onderzoek der goederen den handel belemmeren moeten. Maar het ware punt te vinden, waar die regten den koopman niet drukken, en toch den werkzamen fabrikeur, die met zijnen tijd medegaat, nog beschermen, waar zij geene klagten van eene der beide of zelfs wel van beide zijden doen opgaan, - dit is eene taak, bijna zoo moeijelijk als den Steen der Wijzen te vinden!
De Heer elink sterk is, naar ons denkbeeld, wat te hartstogtelijk in zijnen toon tegen den Heer vreede. In eene zaak van zuiver staatshuishoudkundigen aard, waarin slechts het welzijn van het Vaderland, geene bijoogmerken, naar het ons voorkomt, den Schrijver zoo wel als den Tegenschrijver kunnen bezield hebben, kan eene bedaarde wederlegging, zonder een' scherpen toon, volkomen het doel bereiken. De Heer vreede heeft ons vroeger, in een vriendelijk antwoord op onze Recensie, geschreven, ‘dat het hem eenigzins leed gedaan heeft, niet als volkomen onzijdig in het belang van koophandel en fabrijken beschouwd te worden. Indien,’ ging hij voort, ‘mijne voormalige fabrijksbezigheden in Leyden daartoe eenigen grond konden geven, kan ik hetzelve gaaf opruimen, daar ik eene vroegere carrière aan de beurs van Amsterdam heb doorgebragt, en getuige ben geweest van den avondstond der ontzettende grootheid, tot welke de koophandel was opgeklommen, hetwelk mij immer met een hoog belang voor denzelven vervulde, en nimmer van mij wijken zal. Thans heb ik bij handel of fabrijken geen het minste belang.’ Daar dit zoo is, kan het stelsel van den Heer vreede slechts de vrucht van overtuiging zijn; en de harde uitdrukking zijns Tegenschrijvers, die zijn veeljarig denken over dit onderwerp veeljarig behebt zijn met zekere vooroordeelen en poging noemt, om alles naar een eenmaal aangenomen dwaalbegrip te voegen en te wringen, is te onbillijker, daar de gevoelens der Staatshuishoudkundigen op dit punt nog zoo uiteenloopen. Hoewel wij ook volstrekte vijanden van hooge regten en handelsbelemmeringen zijn, zet de theorie van den Heer elink sterk toch ook de deur open tot overdrevene liberaliteit in
dezen. Wij kunnen ook niet zeggen, dat hij den Heer vreede gron-
{==316==} {>>pagina-aanduiding<<}
dig weêrlegd heeft; het is meer eene analyse, met gedurige ontkenning der gezegden van vreede, waarbij echter zeer naar waarheid wordt aangetoond, dat zijn lof van den koophandel met de blijkbare voorkeur, die hij aan het fabrijkwezen geeft, niet is overeen te brengen.
Wij verwachten veel van de bekwaamheid en vaderlandsliefde der Commissie, die de Koning tot onderzoek van vreede's stelsel benoemd heeft. Mogt, terwijl de binnenlandsche nijverheid behoorlijke bescherming erlangde, ook de groote zeehandel onder de weldadige Regering onzes Konings eens weder opgebeurd worden!




Krijgskundige Aardrijksbeschrijving, ingerigt voor het eerste onderwijs in Militaire Scholen, door J.C. Beijer, Leeraar voor de Nederlandsche Taal en Letterkunde enz. aan de Koninklijke Akademie te Breda. Iste Deel. Te Zutphen, bij H.C.A. Thieme. 1828. In gr. 8vo. 447 Bl. f 3-60.

Bij het lezen van dezen titel zal gewis ieder zich genoopt vinden te vragen: Wat is eigenlijk eene krijgskundige of militaire Aardrijksbeschrijving? Hoe moet dezelve, zal zij doelmatig zijn, ingerigt wezen? Heeft de maker of zamensteller van dit werk bewijs gegeven, dat hij van de eerste dezer vragen een juist begrip had, en dat zijn boek aan den eisch, die in de tweede dezer vragen opgesloten ligt, beantwoordt? Het komt Recensent voor, dat, wanneer men met oplettendheid en kennis van zaken dit eerste deel doorlezen heeft, de beantwoording dezer beide vragen niet wel toestemmend zal kunnen uitvallen.
Eene krijgskundige Aardrijksbeschrijving zal toch wel eene zoodanige zijn, welke de Aarde beschrijft, op die wijze en uit die oogpunten beschouwd, welke bepaaldelijk voor den krijgsmansstand, allerbijzonderst en bij uitsluiting van andere standen en betrekkingen, geschikt zijn. De krijgskundige Aardrijksbeschrijving doet dus de Aarde kennen uit het oogpunt, waaruit een krijgsman dezelve voornamelijk moet leeren kennen, te weten: van aanval of van verdediging. Al het overige moge zoo lezenswaardig zijn als het wil, krijgskundig is het zeker niet.
Bij het doorlezen van dit boek wordt men meer opmerk-
{==317==} {>>pagina-aanduiding<<}
zaam op hetgene niet aan den titel beantwoordt, dan op hetgene wezenlijk aan den eisch van zulk een werk voldoet. Recensent werd hierbij herinnerd aan een werk, hetwelk ruim vijfenzeventig jaren geleden, door een' Leeraar der toenmaals heerschende Kerk geschreven is, over de menschen, die het Onze Vader mogen bidden. Die Schrijver heeft het niet verder gebragt dan tot het derde deel in groot quarto, en deze drie deelen bevatten eene geestelijke Aardrijksbeschrijving der landen, die door zoodanige volken bewoond worden, aan welke het, naar 's mans inzien, - en hij was een Ziener - niet geoorloofd is, het Gebed des Heeren te bidden. Even zoo kunnen wij uit het Voorberigt en de Inleiding van het voorliggende werk wel zien en begrijpen, wat deze krijgskundige Aardrijksbeschrijving niet is; maar wat zij is, dat begrijpt welligt niemand. Aardrijksbeschrijvingen zijn er zoo vele, en wij bezitten in het, zoo bij uitnemendheid verdienstelijk, werk van den Heer j. van wijk, roelandszoon, (Algemeen Aardrijkskundig Woordenboek) een' zoo rijken voorraad van aardrijkskundige bouwstoffen, dat het geheel overtollig is, dezelve van nieuws, in den vorm of onder den titel (want zelfs de vorm is hier niet eens met juistheid in acht genomen) eener militaire Geografie, uit te stallen.
In het Voorberigt begint de Heer beijer daarmede, dat hij aan zijne Lezers de beweegreden mededeelt, welke hem genoopt heeft, om dit boek in de wereld te zenden, die hij verklaart dezelfde te zijn als die, welke hem vroeger eene Handleiding deed in het licht geven tot het aanleeren van eenen goeden schrijfstijl in de Nederduitsche taal, te weten (zoo als de Schrijver zegt) volstagen gebrek daaraan. Ver volgens gaat de Heer beijer over, om het ontwerp op te geven, hetwelk hij zich had voorgeschreven. Maar, in plaats daarvan, geeft hij eene soort van overzigt der vorderingen van den menschelijken geest in de wetenschappen; en hij vermeldt bij die gelegenheid, dat, tot in de laatste tijden, bij ontstentenisse eener gelouterde Oordeelkunde, (wij wenschten wel, dat de Heer beijer ons hier eens, meer bepaald, had gelieven aan te wijzen, wat hij door gelouterde Oordeelkunde versta) de Natuurkunde (Physica) haar oppergezag over al de zoogenaamde natuurkundige wetenschappen uitoefende. Het zou ons lief en aangenaam zijn, te mogen onderrigt worden, over welke vakken van menschelijke kennis d-
{==318==} {>>pagina-aanduiding<<}
Natuurkunde toch wel anders, dan over natuurkundige wetenschappen, heerschappij zal uitoefenen? Als de Heer beijer zich geliefde te herinneren, welke beteekenis de Ouden, en vooral plinius, aan de woorden naturalis historia gehecht hebben, dan zou hij die wetenschap niet binnen de enge perken van een hedendaagsch Compendium willen wringen. Al verder verhaalt de Schrijver, dat in de Geologie, in de leer der Crystallisatie en de Physiologie door newton, linnaeus en lavoisier het licht ontstoken is. Maar dit is immers alles onjuist
gezegd. Newton heeft de Aantrekkingskracht geleerd, linnaeus het systema sexuale plantarum gevestigd, en de uitmuntende lavoisier (die, toen hij naar de Guillotine gebragt stond te worden, nog slechts eenig uitstel verzocht, om eene nieuwe ontdekking of proefneming, door hem gedaan of begonnen, te voltooijen) heeft de Chemie hervormd. Maar met de drie door den Heer beijer vermelde onderwerpen hebben die beroemde mannen zich niet zoo bijzonder bezig gehouden. Zelfs is het algemeen erkend, dat niet linnaeus in de Geologie het meeste gepresteerd heeft, maar wallerus, wiens systema mineralogicum algemeen aangenomen is. Dat men zich toch wilde onthouden om te spreken van dingen, die men niet verstaat!
De Heer beijer neemt tot grondslag aan de verdeeling der Aardrijksbeschrijving in wis-, natuur- en staatkundige, welke hij naar zijne bijzondere bedoeling gewijzigd heeft, en alzoo deze zijne handleiding tot de krijgskundige Aardrijksbeschrijving heeft doen behelzen: I. Eene algemeene Aardrijksbeschrijving, waarin gehandeld wordt a) over de Aarde, met betrekking tot het Heelal; b) over de natuurlijke gesteldheid der Aarde, en wel 1) ten aanzien van den dampkring, water en land, derzelver verschijnsels en voortbrengselen; en 2) ten aanzien van natuurlijke afdeelingen der Aarde in landen, enz. vooral met betrekking tot derzelver onderscheidene hoogte en laagte. II. Eene bijzondere Aardrijksbeschrijving van Europa, waarin elke Staat behandeld wordt naar aanleiding van 1) deszelfs naam, ligging, grenzen en grootte; 2) luchtsgesteldheid, grond en voortbrengselen; 3) bevolking, godsdienst, zeden en gewoonten; 4) regeringsvorm, geldmiddelen, munten, maten en gewigten; 5) het krijgswezen, land- en zeemagt; 6) bergen met derzelver engten, overgangen, bergpassen, kusten, vlakten en wegen; 7) rivieren en andere wateren, derzelver bevaar-
{==319==} {>>pagina-aanduiding<<}
baarheid, oevers, overgangen en kanalen; 8) landsverdeeling en plaatsbeschrijving; 9) vestingen en andere krijgskundige punten en liniën, vooral op de grenzen; 10) geschiedkundig merkwaardige plaatsen.
Deze opgave zelve regtvaardigt ons gezegde, dat dit werk niet aan zijnen titel beantwoordt, dewijl ieder Lezer zal erkennen, dat nagenoeg alleen de rubriek No. 9 der tweede Afdeeling de eigenlijk krijgskundige Aardrijksbeschrijving behandelt. Om aan zijn doel te beantwoorden, had de Schrijver zich alleen bij datgene behooren te bepalen, wat uitsluitend krijgskundig is, en al het andere had hij achterwege moeten laten, of althans, bij wijze van inleidend overzigt, slechts kortelijk aanstippen. Het boek, zoo als het nu is, is eene goede lektuur voor Officiers-weduwen of gepensioneerde krijgslieden, die gaarne de Courant lezen, maar verlegen zijn, waar zij deze of gene vreemde landen moeten zoeken, en dan gaarne eene handleiding bezitten, welke zij kunnen raadplegen. Daartoe is dit werk gewis zeer bruikbaar. Maar eene krijgskundige Aardrijksbeschrijving is het voorzeker niet.

Gedenkschriften van Vidocq, Chef der Veiligheids-Politie, tot in 1827. Uit het Fransch. Iste, IIde en IIIde Deel. Te Amsterdam, bij de Gebr. Diederichs. 1828. In gr. 8vo. 897 Bl. f 5-80.

Reeds drie lijvige boekdeelen, en nog moet er ten minste een, en, zoo het schijnt, wel het belangrijkste, volgen. Hoe is het mogelijk, dat men geene zwarigheid maakt, zoo vele kosten aan het overbrengen, op onzen bodem, van zulk een boek te besteden? Het is waar, onbelangrijk voor den beoefenaar van menschen en menschelijke belangen, van de krankheden der menschelijke maatschappij in het bijzonder, is het niet. Maar is die wetenschap voor allen even noodzakelijk, en, zoo ja, is ze dan op geene goedkoopere, zoo wel als veiliger wijze te verkrijgen, dan door middel van zulk een schandtafereel? Inderdaad, wij schrikken op het denkbeeld, dat hetzelve, gretig voor leesgezelschappen gezocht, welligt allerlei huizen zal ingaan, in allerlei handen zal geraken, en jeugdige harten met gruwelen bekend en gemeenzaam maken, aan welke zij niet moesten kunnen denken

{==320==} {>>pagina-aanduiding<<}
of gelooven. Waarom ten minste al die tooneelen van vuilen wellust en ongebondenheid niet achterwege gelaten, waaruit volstrekt niet anders dan kwaad te leeren is? Waarom, door een oordeelkundig uittreksel, in plaats van geheele vertaling, niet tevens de kostbaarheid verminderd en de schadelijkheid en afzigtigheid weggenomen? Doch, het boek is er nu, en wij kunnen niet anders, dan daartegen waarschuwen, dat men het niet in onbevoegde handen geve. Ons verder over hetzelve uit te laten, het, buiten het reeds gezegde, te prijzen of te laken, werkte ligt onzer bedoeling tegen. Voor zoo verre wij het als waarachtig mogen beschouwen, en het is, bij al het bijna ongeloofelijke, niet zonder inwendige kenmerken van waarheid, verkondigt het onder anderen die jammervolle leer: dat de gevangenissen enz., in plaats van verbeterhuizen, meestal pestpoelen zijn, die het gebrek oneindig erger en ongeneeslijk maken; en dat dus (bij gevolgtrekking) de verbetering van het gevangenwezen, en wat daartoe behoort, eene der dringendste behoeften der maatschappij is. Mogt het dengenen, onder de Vorsten en volken, die hiertoe werkzaam zijn, niet aan moed en volharding ontbreken, om, met verachting van den laffen spot der traagheid en waanwijsheid, immer voort te gaan, met hunnen Meester, te zoeken en te behouden, wat verloren was!




Het Eiland der Hoop en de Reis. Twee Gelijkenissen van Johann Jacob Hesz. Naar de laatste, verbeterde uitgave vertaald door J. Prins, Predikant bij de Hervormde Gemeente te Amsterdam. Te Amsterdam, bij ten Brink en de Vries. 1828. In kl 8vo. VIII, 69 en 90 Bl. f 1-:

Het doel der beide gelijkenissen is hetzelfde. Die Goddelijke leidingen, waaronder het menschdom van eersten af leefde, worden op eene onderhoudende wijze voorgesteld in een doorloopend verhaal. Het Eiland der Hoop, een klein gedeelte van het rijk des Vaders, verbeeldt de aarde. God schonk aan de eerste menschen, welke hij hier plaatste, het noodige onderrigt. Hemzelven zagen zij vervolgens niet meer. Sommigen dachten weldra weinig meer aan den Vader; anderen, om Hem niet te vergeten, vervaardigden een beeld; maar het geleek niet, dewijl zij slechts eene flaauwe herinnering

{==321==} {>>pagina-aanduiding<<}
van den Vader hadden. Eenigen der betergezinden hadden, op des Vaders bevel, zich afgezonderd in een dal. Deze ontvingen daar nadere aanwijzing. Een groote Weldoener werd hun beloofd. Dezelve kwam eindelijk, en leerde, hoe men op het eiland de proefjaren moet doorbrengen, indien men eens bij den Vader op het vasteland wenscht te komen. - Onder zoodanige inkleeding wordt de hoofdzakelijke inhoud der Bijbelsche Geschiedenis medegedeeld. Buiten twijfel zal de jeugd, die in dezelve niet geheel onervaren is, dit verhaal met genoegen, en met nut ook, lezen.
De Reis vordert zekerlijk meer nadenken, doch zal den leeslust niet minder opwekken. Dezelve behelst eene zinnebeeldige voorstelling van het menschelijk leven. Vóór den aanvang der reis ontvangen de wandelaars aanwijzing, wat zij hebben in acht te nemen. Zij worden inzonderheid gewaarschuwd tegen de goudmijnen, tegen het dal met vergiftige bloemen, tegen de moerassen der traagheid, en tegen het bestijgen van onbekende hoogten. Doch velen begaven zich op bijpaden en volgden onkundige wegwijzers. Na verloop van tijd was er een klein afgezonderd reisgezelschap, dat den gebaanden weg hield; maar, ofschoon van eene reiskaart voorzien, dwaalde hetzelve vervolgens ook af. Aan goede wegwijzers ontbrak het deze wandelaren niet. Nog beter Leidsman werd hun beloofd. Deze kwam eindelijk; doch niet algemeen erkende men Hem. Hij verliet de aarde, na last aan zijne gezanten gegeven te hebben, om overal aan verdwaalden het doel der reis bekend te maken. Zoo ontstond er een nieuw reisgezelschap van afgezonderden. Ongelukkiglijk begonnen deze weldra onderling te twisten; en nog heden ten dage is er onder de reizigers verdeeldheid. Zij noemen zich allen naar den grooten Leidsman, en sommigen volgen evenwel andere wegwijzers. Verdeeld in partijen, beweren velen, dat de gebaande weg alleen door dat land loopt, hetwelk zij bewonen; ofschoon vrij duidelijk te kennen werd gegeven, dat dezelve niet slechts in één gewest, maar ook aan andere oorden is te vinden, wanneer men de, in de nieuwe aanwijzing en reiskaart opgegevene, rigting behoorlijk in acht neemt. Doch men twistte over den geloofsweg en deugdsweg; en toch was, naar de aanwijzing des Leidsmans, de deugdsweg eigenlijk slechts eene voortzetting van den geloofsweg, zoodat
hij,

{==322==} {>>pagina-aanduiding<<}
die op dezen behoorlijk voortwandelde, onmogelijk genen kon misgaan. Van een' lijdensweg wilden velen in het geheel niets weten.
Men geve dit nuttig boeksken der jeugd in handen. Ook voor meer gevorderden in jaren bevat hetzelve hier en daar wel belangrijke wenken.




Naklank. Gedichten van Mr. Willem Bilderdijk. Finem posuere labori. Ovidius. Te Dordrecht, bij J. de Vos en Comp. 1828. In gr. 8vo. 196 Bl. f 3-60.

Wij zijn het volkomen eens met bowring, of wie anders de Schrijver moge zijn der Brieven over Holland in de Engelsche Dagbladen, dat bilderdijk drie vierde gedeelten te veel laat drukken voor zijnen roem; en ook deze Naklank levert daarvoor een vernieuwd bewijs. Wat heeft toch het publiek aan die crambe recocta, aan die opgewarmde kool van telkens weder op dezelfde wijze invallende gedachten, van telkens weder met dezelfde scheldwoorden geuite klagten, die zelfs den grootsten bewonderaar van bilderdijk's dichttalent, zoodra hij slechts het opschrift gezien heeft, de verveling reeds op het voorhoofd doen rimpelen? En waarlijk, het wotdt erger met elken bundel; steeds zeldzamer vindt men die heerlijke puikstukken of stukjes ingestrooid, welke ons de walg, door de andere expectoraties veroorzaakt, dubbel vergoedden; en voortgaande, gelijk in dezen Naklank, vreezen wij, dat bilderdijk, gelijk zoo vele anderen, zijnen roem zal overleven, en dat men zal moeten uitroepen: Quantum mutatus ab illo! En kan het anders? Het is niet meer de Muze, de drang om kunstgewrochten te scheppen, welke hem de lier doet in handen nemen; maar de Geest des Wroks en de Furie van den Twist brengen hem telkens in eene soort van woede, die zich lucht tracht te geven in uitboezemingen, aan welker geheel niets dichterlijks zijn kan, hoe krachtig en treffend ook sommige détails mogen wezen. De doorgaande tegenwoordige gemoedsstemming van bilderdijk is geheel strijdig met die zachte warmte, met die lichte helderheid, welke de noodzakelijke voorwaarden zijn van den echt dichterlijken toestand; eene soort van razernij heeft bij hem de geestdrift vervan-
{==323==} {>>pagina-aanduiding<<}
gen; hij verzengt, in plaats van te koesteren, en is zelf een speelbal van den hollenden orkaan zijner hartstogten, in plaats van
door den levenwekkenden wind zijner fantasie anderen te verfrisschen en op te heffen.
Men luistere zoo scherp mogelijk naar de galmen van dezen Naklank, het meeste is en blijft, in den eigenlijken zin der benaming, een naklank van hetgene wij in de laatste tijden zoo dikwijls, tot oververzadiging toe, van hem hoorden; b.v.:

o Gij, ten smaad geboren slaven, 
Wat durft ge 't woord van vrij nog noemen als Bataven! 
Neen, geen Bataven; schuim van aller volken schuim, 
Te saam gevloeid als 't wier op 't ongestadig ruim. (Bl. 51.) 
 
Ge ontkent Gods roede en tucht en heilige Albeheering, 
Met Baâl- en warelddienst in vloekbre samenzweering, 
En zegt met mond en pen, en woorden en gedrag: 
Wij zijn onze eigen God; wij de oorsprong van 't gezag. (Bl. 46.) 
 
Klompen klei, misvormde doemelingen, 
Verachtlijk slijkgebroed, verachtbrer door de schuld; 
Wier brein van hoogmoed zwelt, wier hart van lasteringen, 
Wier bloed en adem zelf van zonden is vervuld. 
Wij, billijk door de wraak in 't slijk vertreden wormen, 
Wat loon verdienen wij, slechts nutloos slavenrot? (Bl. 160.) 
 
Men haat hen steeds, die met geen andren mededenken, 
En moeilijk zal men ze ook het minst vertrouwen schenken. 
't Moest dus zoo zijn, en 'k werd den leerstoel afgeweerd, 
Het eenigst, dat ik ooit als weldaad had begeerd. (Bl. 9.) 
 
Verlies ik me in 't gevoel gevoelloos en versteen. (Bl. 125.) 
 
Dus ontfangt mijn laatst Vaarwel. (Bl. 195.) 

Al wilden wij den Dichter bij dit laatste woord houden, het zoude ons niet helpen; op dezen bundel zijn al weder verscheidene andere gevolgd: wij nemen dus, welstaanshalve en om de eer aan onszelven te houden, dit afscheid volstrekt niet aan; maar verzoeken liever den Heere bilderdijk, zijne berijmingen der borgtogtelijke genade en zijne zoetvloeijende klagten over den tegenwoordigen geest des kwaads, afzonderlijk voor zijne volgelingen te laten druk-
{==324==} {>>pagina-aanduiding<<}
ken, en ons liever te beschenken met nieuwe bundels, maar in welke men enkel dergelijke lieve stukjes aantreft als hier Wenschen, Oostersche Lijkzang, Frizo, Lentezoet en eenige andere meer; deze monden ons, en laten geen' bitteren nasmaak achter.

Oude en nieuwe Zeden, Blijspel in vijf Bedrijven, door C.W. Thöne. Te Amsterdam, bij M. Westerman en C. van Hulst. 1828. In kl. 8vo. 117 Bl. f :-60.

Dit Blijspel, dat wij liever met den naam van Tooneelspel zouden bestempelen, daar men in hetzelve vergeefs eenige vis comica zoekt, is geschoeid op de leest en gestoffeerd met de karakters van twee andere vrij bekende stukken, de Vrouw naar de Wereld en de Nieuwe Spiegel der Vaderlandsche Kooplieden. Het is een middelding, dat noch tot de eigenlijke karakterstukken (pièces de caractère), noch tot die behoort, in welke eene ingewikkelde intrigue de hoofdrol speelt. Intusschen was het onderwerp, de tegenstelling van oude en nieuwe zeden, van vroegere en tegenwoordige leefwijze, uitnemend geschikt, om de hoofdkarakters scherp te doen uitkomen, en verscheidene echt komieke situatiën aan te brengen; maar de Schrijver, die voor het eerst in dit vak schijnt op te treden, verstond de kunst niet, om partij te trekken van zijne stof; hij heeft zijne personen te flaauw geschetst, en daarenboven den representant der nieuwe zeden, den Heer van Prangen, geheel misteekend; die is onnoozel en laf, in plaats van luchtig en geestig te zijn, en verklaart onder anderen zijne liefde op geene nieuwmodische wijze, maar als een boerenstumper. De overige personen blijven beter in de hun toegekende rol; maar zij zijn alleen wat te nuchteren voor een Blijspel; het is alles zoo deftig, wat zij zeggen, zonder geest, zonder vonken van vernuft. De verzen zijn soms ook vrij slepend, en hadden de schaaf nog wel eens kunnen verdragen; echter merkten wij met genoegen verscheidene passages op, die zich ver boven het middelmatige verheffen, en een gelukkig talent tot zedeschildering bewijzen. De Heer thöne, wien wij, niettegenstaande ons minder hoogloopen met dezen eersteling, gerust durven aansporen, om dit kunstvak, dat bij ons thans bijna geheel braak ligt, verder te bearbeiden, bestudere toch vooral de klassieke Fransche Blijspeldichters,

{==325==} {>>pagina-aanduiding<<}
moliere, regnard, enz.; hij zal in dezelve vinden, wat hem ontbreekt, die komieke kracht, welke het wezen is van deze kunstsoort; en tevens zie hij aan kotzebue het geheim af van gelukkige situatie, en borge een klein gedeelte van diens vernuft.

Friesch Jierboeckje foar it jier 1829. Trog it Friesch Genootschip foar Schijd-, Adheyte- in Teal-kinde. Iste Jiergong. To Lieauwerd, by G.T.N. Suringar. In kl. 8vo. behalve Tydwyser en Foar-wird, XVIII, 65 Bl f 1-:

Toevallig is dit Jaarboekje, buiten onze schuld, te lang onaangekondigd blijven liggen. Rec. herinnert zich, vóór eenige jaren waarergens de aanmerking gelezen te hebben, dat het Boerenfriesch steeds meer van zijn grondgebied verliest. Dit moge dengenen, die de landtaal niet verstaat, bij het doorreizen of bij een kort verblijf zoo toeschijnen, omdat men gewoonlijk zich schikt naar den vreemdeling, en om zijnentwille het zoogenaamde Stadsfriesch spreekt, de Friesche landlieden blijven, over het algemeen, gehecht aan hunne taal. Onder elkander en in hun dagelijksch bedrijf gebruiken zij dezelve steeds alleen en bij voorkeur. Met uitzondering van het Bild en weinige plaatsjes naar den kant van Overijssel, en misschien een of twee in de nabijheid van Strobos, alwaar door vermenging met vreemden eene gemengde spraak ontstond, is het Boerenfriesch nog de algemeene volkstaal te platten lande. Wel heeft dezelve allengs door het gebruik, even als elke andere tongval, zekere wijzigingen en veranderingen ondergaan, maar blijft nogtans behouden, wat haar kenmerkt en onderscheidt en bij kenners aanbeveelt.
De Friesche landspraak heeft veel eigenaardig schoons, dat met volkskarakter en leefwijze in verband staat. Daar het Hollandsch al vroeg de algemeene schrijftaal is geworden in de Nederlanden, en ook in de Friesche steden, uitgezonderd Workum, Hindeloopen, Stavoren, met meerdere of mindere verbastering werd gesproken, hielden alleen de landlieden in het dagelijksch gebruik zich aan de oude spraak, welke daarom den naam van Boerenfriesch, in onderscheiding van Stadsfriesch, heeft gekregen. Het is derhalve geenszins te verwonderen, dat de meesten, die de landtaal dagelijks spreken, zelve die bezwaarlijk kunnen lezen. Gysbert ja-
{==326==} {>>pagina-aanduiding<<}
piks is niet in ieders handen, en wat er later uitkwam, bestond meestal in enkele losse stukjes, waarvan ook eenige niet veel te beduiden hadden. Een welgeschreven werkje van lateren tijd is: It libben fen aagje ysbrands (door eelke meinderts). De Lape-koer kwam niet in den boekhandel. Het Boerenfriesch nogtans vond ook onder letterkundigen steeds liefhebbers en beoefenaars, onder welke, om geene anderen te noemen, ook de geleerde ev. wassenbergh behoorde. Welligt ware er onder de nagelatene papieren van dezen Hoogleeraar, door iemand der taalminnaren, die bijdragen tot het Jierboeckje geleverd hebben, nog wel iets belangrijks, dat betrekking heeft op Frieslands oude taal, te vinden.
Buiten twijfel zal dit boeksken velen welkom zijn. Rec. onthoudt zich opzettelijk van aanmerkingen, niet omdat een uit gysbert overgenomen zeggen hem, waarschuwend of dreigend, afschrikt, maar omdat het eene eerste proeve is, die, naar zijne gedachten althans, aanmoediging verdient. Wenschelijk ware het zeker, dat men eene meer eenparige spelling kon volgen, dan in dit probearsel geschiedt. Deze ongelijkheid maakt het lezen en verstaan moeijelijker, inzonderheid voor hen, wien de Friesche tongval niet van jongs af eigen was. Gysbert zelf gevoelde en erkende de moeijelijkheid der spelling. In alles nu behoeft men hem niet te volgen, maar kan, naar zijn voorbeeld, zich van zoodanige zamenvoeging van klinkletters bedienen, als met hedendaagsche uitspraak meest schijnt overeen te komen. Zoo immers deed ook hij in zijnen tijd, om de gemengde klanken, die bijzonder aan het Friesch eigen zijn en door den vreemdeling zoo bezwaarlijk uitgesproken worden, aan te duiden. Doch ook dan nog blijft dit moeijelijk, daar niet overal in Friesland de uitspraak dezelfde is. Komt het misschien hiervan, dat men b.v. het lidwoord één op vierderlei wijze vindt geschreven in dit boekje, namelijk yen, ien, in, en?
Behalve Tydwyser en Foar-wird, komen in dit Jaarboekje de volgende stukken voor: Libben-schets fen minno fen coehoorn, trog j. van leeuwen. De Rypster Tjercke, yen Forteltje, Oonne Frieske Fammen, en Oon mijn Frjuen h. penninga, jillz., trog a. telting. Forteltjes fen Master ale byfoet, trog e. halbertsma. IJn it Album fen de Jonker b.t. van heemstra, Graefschruft op de wondere Toneelrijmmer willem shakspeare, en

{==327==} {>>pagina-aanduiding<<}
IJn it Album fen john bowring, trog r. posthumus. Lockwinsch oon yen ljeave Faem, Oon john bowring, Yn yen Stamboeck, Oon Kening willem I, en De fjouwer tijden fen it minschene libben, trog j.d. ankringa, De carme AErbeider, trog * * *. Stick fen en Reyse trog it Hartsbergtme, trog jakob roorda. In prieuwke uet Reintje de Fochs, trog t. halbertsma. o Huwzman! blieuw by dijn bedrieuw, trog t.p. tresling. Graefschrift op balthazar bekker, trog u.h. wielinga huber.
Dat al het geleverde gelijke waarde zou hebben, was geenszins te verwachten. In de Forteltjes van Meester a. bijvoet wordt veel eigenaardigs gevonden, dat sommigen onder de Friesche landlieden bijzonder kenmerkt. Ook andere stukjes zullen, de meesten althans, met genoegen gelezen worden. In de Levensschets van m. van coehoorn moest natuurlijk veel voorkomen, dat zich in het Boerenfriesch bezwaarlijk laat uitdrukken. Bergum zal wel eene drukfout zijn; de landlieden zeggen immers Burgem. - Doch Rec. wilde geene aanmerkingen maken. Verzamelaars beloven, dat het een volgend jaar beter nog zal zijn. Mogt maar genoegzame aftrek hiertoe aanmoedigen! Papier en druk zijn zeer goed; welligt schrikt echter de prijs menig landman af, en doet hem zeggen: Éi! ik wit naet; ik hie oors wol sin oon it boekje: mar in grouw goone foar in almanak - fy, nee! dat is uus al te djoer.

D. Justiniani Institutionum libri IV, ex recensione D. Caroli Bucheri. Lugd. Batav. apud J.C. Cijfveer. 1827. 8vo. pp. IV, 289.

Daar was te Erlangen een zeer oud handschrift van de Institutiones justiniani. Bucherus heeft dat vergeleken met de uitgaven van biener en beck, en daarna zelf eene nieuwe uitgave bezorgd. Die uitgave vond in ons land veel bijval, en werd door de Hoogleeraren aanbevolen, en door hunne leerlingen gebruikt. Daar men nu spoedig gebrek had aan exemplaren, is de boekhandelaar cijfveer te rade geworden eenen nadruk te leveren. Deze nadruk is uitmuntend uitgevoerd. Papier, letter, gemakkelijke vorm, de index titulorum, en, voor zoo verre wij dit hebben kunnen nagaan, zuiverheid van drukfouten, bevelen deze uitgave ten sterkste aan.





{==328==} {>>pagina-aanduiding<<}

Grieksche Chrestomathie. Ten dienste der Nederlandsche Jeugd, uit het Hoogduitsch bewerkt, om gebruikt te worden bij de Grieksche Spraakkunst van G. Dorn Seiffen. Te Leyden, bij J.C. Cijfveer. 1828. In 8vo. 51 Bl. f :-65.

Uit welk Hoogduitsch boekje deze Chrestomathie is vervaardigd, wordt ons niet vermeld. Bij wijze van voorrede ontvangen wij een gezegde van eene van hirtenberg: ‘De onderwijzer hebbe eenige spreuken, uit goede Schrijvers bijeengezameld, zoo, dat iedere spreuk Grammatikale regels behelze. Dan toone hij, tot welke bladzijde van de Grammatica en welken regel iedere spreuk of voorbeeld behoore.’ - Dit is zeker eene goede manier van onderwijzen, als men maar zorgt, dat de orde in acht genomen wordt, en langzaam opklimt van het gemakkelijke en eenvoudige tot het moeijelijke en meer ingewikkelde. B.v. in de eerste declinatie zouden wij niets meer leeren, dan hetgeen tot die declinatie behoort, en daarmede geene andere regels of taalgebruiken verbinden. Zoo wordt hier terstond in het derde voorbeeld gezegd, dat de Grieken, gelijk de Nederlanders, den dativus gebruiken voor den genitivus, enz. In de leesboeken van jacobs is een en ander goed in acht genomen. Achter de Chrestomathie staat eene lijst der eigennamen. De meesten zijn den leerlingen aiet onbekend; de moeijelijksten hadden wij liever onder den tekst gezien. Het wekte onze aandacht, dat agesilaus de Atheners en Boeotiërs bij Cheronea zoude overwonnen hebben; dit moet zijn Coronea.

Gezelschapsliederen voor den beschaafden stand. Te Amsterdum, bij M. Westerman. 1828. In 16mo. 140 Bl. f :-60.

Alle vrienden der gezellige vreugd moeten zich dit lieve kleine boekje aanschaffen. Het bevat sommige oude, enkele nagevolgde, en vele nieuwe oorspronkelijke liedjes, welke in eenen beschaafden kring, door zilveren meisjesstemmen of op eenen zuiveren mannelijken bastoon gezongen, de vrolijkheid zullen verhoogen, zonder het voorhoofd der vaders te doen rimpelen, of de wangen der moeders te doen blozen. Mogen de dichterlijke verdiensten van enkele dezer zangstukjes, en de goede, echt Hollandsche geest, welke in alle heerscht, bijdragen, om de laffe, dubbelzinnige Fransche, en de zoetsappige, sentimentele Duitsche produkten uit onze gezelschappelijke bijeenkomsten te verdringen, en zoo allengskens op Hollandsche feesten ook eenige Hollandsche woorden gehoord worden!

Verkiest de schrijver der vereerende opwekking tot het schrijven van zekere wederlegging in dit Maandwerk zijnen naam te openbaren; dan zullen hem de voldoende redenen, waarom zulks niet geschiede, worden kennelijk gemaakt.


{==329==} {>>pagina-aanduiding<<}

Boekbeschouwing.

De Apostelen en eerste Belijders van Jezus, of de Geschiedenis der Apostelen en hunne Brieven in zamenhang en opvolging van tijd, ter bevordering van een rein Christendom, grondigere Bijbelkennis en huisselijke Godsdienst, geschetst, door Karl Wilhelmi, Evangelisch-Protestantsch Predikant te Sinsheim. Gevolgd naar het Hoogduitsch. Te Amsterdam, bij ten Brink en de Vries. In gr. 8vo. X en 220 Bl. f 2-20.

De Handelingen, in zamenhang met de Brieven der Apostelen, zijn voor Christenen allergewigtigst. Het komt ons evenwel voor, dat die zamenhang onmogelijk is te vinden. Heeft het toch zoo vele moeite in, de vier Evangeliën, allen handelende over de leer en daden van onzen Heer in het Joodsche land, gedurende drie jaren, in zamenhang te brengen met elkander, zonder nog op eenige tijdrekenkundige zwarigheden acht te slaan, hoe zal men dan de Handelingen der Apostelen in verband kunnen brengen, ik zal niet zeggen met de schriften der overige Apostelen en der Evangelisten, maar slechts met de Brieven van paulus, het voorname onderwerp van lukas tweede boek? Naar wilhelmi, bl. 128, loopt dit boek over een tijdperk van omtrent 34 jaren, en beschrijft ook lukas (bl. 89) op verre na niet al de bijzonderheden van het leven en de reizen des werkzamen en ijverigen Apostels, zoo als dit uit 's mans Brieven bijna overal blijkt. Bij de Evangelisten vindt men de onderscheidene reizen des Heeren vermeld, zoodat bijna geen voorval wordt verhaald, waar niet van de eene of andere reis wordt gesproken. Integendeel wordt niets, dan in de redevoeringen van jezus, of in gesprekken van anderen, gemeld van hetgeen de Heer te Kapernaum,

{==330==} {>>pagina-aanduiding<<}
Chorazin of Bethsaida zoo overvloedig verrigt heeft. In de Handelingen der Apostelen vindt men den onvermoeiden paulus op reis, maar, waar lukas als oorspronkelijk geschiedschrijver zich voordoet, alleen met vermelding van eenig feest te Jeruzalem. Als tijdmerken zijn die reizen des Apostels buitendien meestal ongeschikt. Het ergste bij het verklaren van die reizen is, dat men de scheepstermen uit het oog verliest, en somtijds daardoor het getal van 's mans reizen nutteloos vermeerdert. Zoo heeft onze Schrijver, bl. 61, 62, Hand. XVIII:22 eene reis van paulus naar Jeruzalem meenen te vinden, daar lukas, vs. 18, verhaalt, dat paulus naar Syrië van Korinthe uitgevaren is, en nu, vs. 22, zijne aankomst meldt te Caesarea, van waar hij, na de gemeente aldaar gegroet te hebben, scheep ging naar Antiochië, en zijne aldus voorgenomene reis volbragt. Zulk een misverstand, want dit blijkt het te zijn, omtrent ἀναβὰς, plaats grijpende, maakt de overeenstemming van 's Apostels verhaal, Gal. II, onmogelijk, en slaat op eens den bodem in van alle naauwkeurige tijdrekening.
Doch, om niet alle zwarigheden op te noemen, zeggen wij nog alleen dit, dat men eerst den vorm, en daaruit zoo veel mogelijk het doel van de Handelingen moet nagaan, eer men aan eenige overeenstemming met de Brieven kan denken. Alsdan zal nader blijken, dat die verlangde overeenstemming onmogelijk kan worden tot stand gebragt. Door de Handelingen meer als geschiedenis, dan wel, gelijk het behoort, als geschiedkundig betoog, en nog meer bepaald ten behoeve van eenen theophilus, te behandelen, moet men wel eene tweede gevangenschap des Apostels te Rome aannemen, voor welke de Schrijver zoo min, als iemand der ouderen of nieuweren, eenig doorslaand bewijs levert. Want de dogmatische behooren niet voor de regtbank der gezonde kritick. Hierdoor staan dus vele Brieven van paulus, om nu van die der overigen niet te spreken, buiten verband der geschiedenis in de Handelingen; en wie die allen brengt tot eene tweede gevangenis van dien grooten

{==331==} {>>pagina-aanduiding<<}
man, wekt zwarigheden op tegen de echtheid dier Brieven, op het eigen oogenblik, dat hij dezelve meent in bescherming te nemen.
Deze aanmerkingen, door het Voorberigt van den Schrijver veroorzaakt, mogen hier eene plaats vinden, om aan te wijzen, dat het onderzoek nog niet overbodig is, of, en dan in hoe verre, de Handelingen der Apostelen met de Brieven van paulus (want van die der overige Apostelen kan hier de vraag niet zijn) in eenig verband kunnen gebragt worden.
De Schrijver heeft naar dit plan niet gewerkt. Hij verklaart ten minste (bl. VI): ‘dat dit zijn werk bestemd is, niet zoo zeer voor geleerden, als wel voor elk beschaafd en redelijk denkend Christen, voor de eigenlijke kern van het Christendom, voor menschen, die niet alleen naar een diep gevoel, maar ook naar licht en waarheid in alle godsdienstige zaken streven, en gaarne zelve de Heilige Schriften onderzoeken.’ - Zijn werk geeft hij op, als de wezenlijkste uitkomsten zijner navorsching, waarmede hij, als Leeraar van den Christelijken Godsdienst, zich dikwijls, zoo om den wil van zichzelven, als om dien van anderen, heeft bezig gehouden. ‘Ik houde mij,’ dus vervolgt hij, ‘geheel aan dezelve (de H. Schriften), en ontwikkel in de eerste plaats in drie boeken, waarvan het derde veel grooter is dan de beide andere, den ganschen oorsprong van den eersten Christelijken geest en leven, door leer, wonderen, reizen en brieven der Apostelen, en voeg er dan in een vierde boek nog eenige aanmerkingen bij over den geest van het Christendom, over het leven van deszelfs belijders, en over de middelen om beide te bevorderen.’ Dit vierde boek beslaat de laatste bladzijden 193-220. Bij de drie eerste boeken zullen wij ons nu het liefst alleen bepalen.
Het eerste boek, bl. 1-12, beschrijft de eerste Christelijke gemeente te Jeruzalem, als eene gemeente, door hartelijkheid en eensgezindheid innig verbonden. De prediking der Apostelen werd door Sadduceërs het meeste

{==332==} {>>pagina-aanduiding<<}
gadegeslagen. Regt goed; maar de Farizeërs bleven toch ook dezelfde. Als getuigen van 's Heilands opstanding hinderden de Apostelen de eersten het meest, omdat zij door den vermeerderden toeloop der gemeente voor zichzelven vreesden. De toespraak van gamaliël, die eenen saulus geene gematigdheid tegen het Christendom inboezemde, was, dunkt ons, slechts een staatkundige trek tegen Sadduceeuwschen invloed.
Het tweede boek handelt over de gemeenten in het overige gedeelte van Palestina en in het naburig Fenicië en Syrië, bl. 13-28. Alles wordt hier uit de vervolging der gemeente, welke met den moord van stefanus begon, afgeleid. Men vindt hier ook de toebrenging van saulus tot het Christendom. De zending van den Apostel petrus tot cornelius te Caesarea behoort evenwel hier niet, daar volgens lukas, die in het begin van zijn boek met de vermelding van het goede gevolg voor de zaak des Evangelies bijna elk berigt sluit, H. IX:42 het voorgaande berigt eindigt, en vs. 43 en vervolgens de prediking des Evangelies vermeld wordt onder Heidenen, en wel het eerst door petrus; zoodat hieruit duidelijk bleek, vooral aan theophilus, dat paulus, ook zonder de Synagoge aan Heidenen predikende, met den Apostel der besnijdenis, petrus, in volkomene overeenstemming handelde. Zoo veel hangt af van naauwkeurige opmerking op den vorm der Handelingen. Doch, hierover nu meer te zeggen, verbiedt ons de aard van dit Tijdschrift. Het is vrij onwaarschijnlijk, zoo niet openlijk valsch, dat markus reeds toen, en wel voor de Christenen uit de Joden in Palestina, zijn Evangelie geschreven heeft, bl. 28.
Het derde boek vult de bladzijden 29-192, en heeft tot opschrift: Uitbreiding van het Evangelie over het overig gedeelte der toen bekende aarde. Het is gesplitst in de volgende hoofdstukken: I. De eerste Apostolische reis van paulus met barnabas en markus. II. De eerste Christelijke Kerkvergadering (Synode) te Jeruzalem gehouden. Of er eenige verkoeling tusschen

{==333==} {>>pagina-aanduiding<<}
paulus en barnabas bestond, blijkt nergens. Hun verschil bestond in te groote genegenheid van den eenen voor zijnen bloedverwant, en bij den anderen in ijver en trouw bij het stipt vervullen der Apostolische bediening. Een oogenblikkelijk of ook langduriger verschil omtrent één punt heeft bij mannen, als paulus en barnabas waren, geene verkoeling ten gevolge. III. De tweede Apostolische reis van paulus met silas, en de Brieven aan de Thessalonicensen. IV. De derde Apostolische reis van paulus, benevens zijne Brieven aan de Galatiërs, Korinthiërs en Romeinen. De leer van joannes den Dooper verschilde niet met die van jezus, dan in zoo verre hetgeen de eerste als belofte voorstelde door den anderen als wezenlijk vervuld aangekondigd werd. De reden, waarom apollos Korinthe bezocht en Efeze verliet, lag dus niet in de vrees, om vroegere prediking te herroepen, maar welligt alleen in 's mans welsprekendheid, van welke te Korinthe misschien meerdere vruchten dan te Efeze te wachten waren. V. De eerste gevangenis van paulus te Caesarea en te Rome, benevens de Brieven aan de Filippensen, Efeziërs, Kolossensen, en aan filemon. Over de eerste en tweede gevangenschap van paulus zeggen wij nu niets meer. Dat al die genoemde Brieven door paulus als een gevangen man geschreven zijn, blijkt uit derzelver inhoud duidelijk. Alleronwaarschijnlijkst is hetgeen wilhelmi zonder het minste bewijs zegt, bl. 128,
verg. bl. 119.: ‘Gedurende dezen tijd bleef lukas bij paulus te Rome, en schreef, gedurende dit lang verblijf, zijne Geschiedenis der Apostelen,’ (N.B. Geschiedenis der Apostelen! Het later geplaatste opschrift verandert aan den inhoud dezes boeks niets.) ‘gelijk hij zijn Evangelie te Caesarea had opgesteld, en wel voor denzelfden theophilus.’ Van waar heeft de Schrijver hieromtrent zulk een stellig berigt ontvangen? De beide boeken zullen wel, als hebbende hetzelfde doel, gelijktijdig door hem zijn geschreven. De verschillende in-
{==334==} {>>pagina-aanduiding<<}
leidingen van lukas tot de beide boeken bewijzen voor dit gevoelen volstrekt niets. De berigten mogen door den Evangelist gedurende dit verblijf des Apostels in Judea voor zijn Evangelie en de Handelingen zijn opgedaan. Dit is nog slechts gissing; want ook vroeger of later kon dit zijn geschied. Doch zelfs tijd en plaats te bepalen, waarin deze beide boeken geschreven zijn, is wel de kritiek zoo veel mogelijk overdrijven. VI. De verdere lotgevallen van paulus, benevens de Brieven aan titus en timotheus. Hetgeen die tweede gevangenschap moet aanwijzen, ontbreekt. Die drie Brieven staan dus ook hier zonder verband met 's mans geschiedenis. De Apostel leert ons duidelijk, dat lukas niet alles heeft opgeteekend, wat hij wist. Konden dus niet reeds vroeger, of nog beter later dan twee jaren na 's Apostels aankomst te Rome, deze Brieven geschreven zijn? Waarom neemt men eene tweede gevangenschap te baat, daar lukas niet verhaalt, dat paulus ontslagen is geworden, maar dat hij slechts op dien voet twee jaren gevangen zat? Theophilus wist nu waarschijnlijk het
overige, en daarom behoeft men geene dogmatizerende bewijzen voor eene latere gevangenschap, daar eene langere reeds voldoet. VII. De Brief aan de Hebreërs. VIII. De Brieven der Apostelen jacobus, petrus en judas. Daar lukas, bij uitsluiting der anderen, bijna alleen van petrus en paulus in de Handelingen gewaagt, bepaaldelijk om ook beider overeenstemming in leer aan te wijzen, (iets, dat door de tegenstanders van paulus ontkend werd) kunnen deze Brieven niet anders dan op zichzelven beschouwd worden. De beide Brieven van petrus maken hier geene uitzondering. Dit is ook het geval met De Openbaring, het Evangelie en de Brieven van joannes, welke wilhelmi nog in het IXde hoofdstuk behandelt.
De Vertaler heeft zich bediend van de vertaling van Prof. van der palm. Zijn werk schijnt eene navolging te zijn, zoo als dit op den titel gemeld wordt.

{==335==} {>>pagina-aanduiding<<}
Minder Germanismen, meerder zuiverheid van taal, en minder souten tegen de spelling van eigennamen, zouden zijn werk beter hebben aanbevolen, indien namelijk voor ons Publiek dit geschrift even noodzakelijk was, als de Duitscher dit voor zijnen landaard geoordeeld heest. Eene en andere bijzonderheid, tegen welke iets met grond was in te brengen, hebben wij aangestipt, verreweg het grootste gedeelte van dien aard overgeslagen. Wij zouden wagenaar's Geschiedenis der Christelijke Kerk in de eerste Eeuw, al is dit boek wat oud, niet willen ruilen voor dit nieuwe, dat welligt lezers vindt, wien alleen het nieuwe bekoort. Wie in Nederland voor ongeleerden schrijst, toont toch zelf geleerd te zijn, wanneer het onderwerp ten minste, zoo als het onderhavige, dit vordert. Duitsch maaksel, maar zonder veel gehalte. Wien zulk werk gevalt, die kan zich van dit boek bedienen, bij gebrek aan iets beters.

Bibliotheek van Hoogduitsche Kanselwelsprekendheid. Iste Deel. Te Groningen, bij J. Römelingh. 1828. In gr. 8vo. XVI en 284 Bl. f 2-40.

Reeds de titel van het boek wijst het voorname oogmerk aan van deszelfs vervaardiging. Deze Bibliotheek zal behelzen ‘eene keur van leerredenen van de beroemdste redenaars sedert de hervorming.’ Voorberigt, bl. IX. De ouderen zullen echter minder in aanmerking komen. ‘Des te meer ruimte blijft er voor de nieuwere, voornamelijk echter voor de sterren van de eerste grootte overig, welke aan den hemel der homiletische literatuur in onze dagen opgingen en schijnen.’ Bl. X. Vooral tot vormingschool voor jongere geestelijken is deze Bibliotheek bestemd. Bl. XII. Het neues kritisch. Journal van winer en engelhardt, het oorspronkelijk werk met weinig woorden aankondigende, verklaart, dat men met de gedane keus over het algemeen kan tevreden zijn. 1827, VII Band, IV Stück,

{==336==} {>>pagina-aanduiding<<}
S. 502, 3. De eenige en wel harde aanmerking geldt de Leerrede van reinhard over de Hervorming. Doch hierover nader.
De Vertaler, geenszins de gebreken ontveinzende, waaraan de Duitsche leerredenen gewoonlijk mank gaan, gelooft, dat de vertaling van deze Bibliotheek geen overbodig werk is. Dit geloof is ook het onze, mits onze jonge lieden zich naar het geheel dezer leerredenen niet vormen, dan alleen in de praktische bewerking, welke in leerredenen niet genoeg kan doorstralen. De Vertaler heeft eene leerrede weggelaten, en wel eene van claus harms, door zijne theses in Duitschland zoo wel berucht als beroemd. De vertaalde stukken zijn hier dertien in getal. Twee zijn van j.f.c. löffler. I. Dat men wegens verschil van Godsdienst niemand mag geringschatten of hard behandelen; naar matth. XV:21-28. VI. Over de vergeving van zonden; naar matth. IX:1-8. Vier van f.v. reinhard. II. Het vruchtbaar nadenken over onzen stand in het onmetelijke rijk van God. Eene leerrede op Nieuwjaar. Tekst, Psalm CIII:15-22. VII. Hoe vele redenen onze Kerk heeft, om nimmer te vergeten, dat zij haar aanwezen voornamelijk te danken heeft aan de vernieuwing der leerstelling van Gods vrije genade in Christus. Eene leerrede op het Hervormingsfeest. Tekst, Rom. III:22b-25. XI en XII. Het Christelijk Paaschfeest, een vrolijk vooruitzigt op onze eigene onsterfelijkheid. Eene leerrede op het Paaschfeest, en op den tweeden Paaschdag. Tekst, mark. XVI:1-8. Van deze VIIde leerrede getuigt bovengenoemde Referent: ‘Verwonderd heeft het ons, dat van reinhard juist de, wij mogen wel zeggen, beruchte Hervormingspreek van 1800 gekozen is, welke meer naar eene godgeleerde verhandeling, dan
naar eene stichtelijke leerrede gelijkt.’ Zou deze man misschien ook behooren onder dezulken, die vergeten willen, wat toch waarheid is, en nooit door Christenen moet vergeten worden? Wij zouden liever de andere leerredenen van reinhard

{==337==} {>>pagina-aanduiding<<}
in deze vertaling missen, omdat hij ook in zijnen preektrant bij de Nederlanders reeds genoeg bekend is. Drie van j.h.b. dräseke. III. Het gewin aan het graf onzer Afgestorvenen; naar luk. VII:11-17. IX. Het Evangelie der Liefde; naar luk. X:23-37. XIII. Het oordeel over de wereld; naar matth. XXV:31-46. Een van h.g. tzschirner. IV. Over de waarde van Huisselijk Geluk. Tekst, Psalm CXXVIII. Twee van g.a.l. hanstein. V. Jezus bij het oordeel der wereld. Tekst, luk. XI:14-28. X. Jezus reeds in den dood verheerlijkt. Op stillen (goeden) vrijdag. Luk. XXIII:39-53. Een van claus harms. VIII. Doe regt en ontzie niemand. Tekst, 1 petr. III:13. Bij gelegenheid eener Recensie van van der palm's Leerredenen in de Theol. Annalen van wachler, Junij 1818, S. 498, wordt gezegd: ‘Daar de Schrijver, (van der palm) in de manier der Hollandsche predikers en naar den smaak zijner natie, aan de woordverklaring der ten grond liggende teksten eene zeer beduidende waarde hecht, zoo moet men zich dan ook niet verwonderen, dat men op deze en gene plaats stoot, welke Duitsche kanselredenaars, als niet ter zake dienende, zouden weglaten.’ Wij zeggen hiervan niets, geven alleen op het plan der leerrede van claus harms, en durven iederen onpartijdige gerustelijk de vraag voorleggen, waar de Bijbel het meest gewaardeerd wordt. Ziehier dan alles, wat de Duitscher van den tekst zegt, bl. 154, 5: ‘Het antwoord op onze vragende
tekstwoorden zoude aldus luiden: Niemand kan ons kwaad doen, indien wij navolgers zijn van het goede. En indien niemand ons kwaad kan toebrengen, wien zullen wij dan vreezen? Laat ons dit heden in eenen naauweren zamenhang overwegen en dieper ter harte nemen. Ik zal mijn opstel uiteenzetten naar aanleiding van het bekende spreekwoord: Doe regt en ontzie niemand, en trachten aan te toonen, dat dit spreekwoord’ (de tekst komt dus nie meer in aanmerking) ‘is 1. een woord

{==338==} {>>pagina-aanduiding<<}
tot leering, II. een woord vol kracht, III. een woord tot troost; of korter, dat het is: eene gedenkspreuk, eene krachtspreuk, eene troostspreuk.’ Indien dit nu de regte preekmanier is, ja dan is Nederland nog lang op den regten weg niet. Wij gunnen anderen het hunne, maar kiezen geenszins dien preektrant, volgens welken men even goed prediken kan over Pontus, Galatiën, Cappadociën, Azië en Bithynië, als over eenigen anderen tekst.
Deze aanmerkingen, tot welke deze Bibliotheek ons ten minste eenige aanleiding geest, voeren wij niet aan, om den Uitgever en Vertaler in het minste as te schrikken. Integendeel moedigen wij hen aan, in die Bibliotheek nog meerdere stukken op te nemen, opdat men, zonder groote kosten, ook een Duitsch allerlei bezitte voor Kanselwelsprekendheid; ten einde zulken, die dat noodig hebben, alles kunnen onderzoeken, en het goede behouden.

Apothekers-Handboek, of Beginselen der Artsenijmengkunde; door A. Chevallier en P. Idt, Uit het Fransch. II Deelen.

(Vervolg en slot van bl. 214.)

Het tweede deel maakt de zesde asdeeling van dit werk uit, welke ten opschrift heest verbinding. Deze wordt beschreven, als zijnde ‘dat gedeelte der Pharmacologie, hetwelk door eene scheikundige bewerking zamengestelde geneesmiddelen oplevert.’ Maar, is verbinding niet het gevolg van scheikundige werking? en hoe kan men dezelve dan beschrijven, als door scheikundige werking geneesmiddelen op te leveren?
Deze asdeeling bevat negen hoofdstukken. Het eerste handelt over enkelvoudige brandbare, niet metaalachtige ligchamen; te weten: de koolstof, de zoutslof, de kelpstof, phosphorus en zwavel. Op bl. 3 en 5 lezen wij,

{==339==} {>>pagina-aanduiding<<}
dat de planten- en dierlijke kool vóór het gebruik naauwkeurig met water moeten worden afgewasschen; wij achten dit bij goed bereide kool voor het minst overtollig, en slecht bereide zal er niet door verbeterd worden. Het voorschrift, dat op bl. 11 gegeven wordt ter bereiding van zoutstof (chloricum), achten wij geheel ongepast; 1 deel bruinsteen toch op 4 deelen zeezout is veel te weinig. Op bl. 15 berigten de Schrijvers, dat kelpstof (iödium) in het groot uit zeewater gemaakt wordt; zoo veel ons bekend is, heeft men deze stof nog niet in zeewater aangetroffen. Bl. 22 lezen wij, dat de phosphorus als geneesmiddel voorkomt in de gephosphorde aether en alcohol, en men deze gewoonlijk bereidt uit 4 à 5 greinen phosphorus op een once aether: hoe eenvoudig deze bereiding ook schijne, vordert zij echter zekere handgrepen, wier beschrijving hier had behoord; en dit was voor den Apotheker zeker belangrijker geweest dan de bereiding der zoogenaamde briquets phosphoriques. Dezelfde aanmerking geldt ook omtrent hetgeen wij op bl. 24 vinden over het onderzoek naar de zuiverheid der ruwe zwavel; deze gebruikt de Apotheker niet; van meer belang is het voor hem, de middelen te kennen, door welke men zich overtuigen kan, of de zwavel vrij is van arsenicum, en deze worden hier niet opgegeven.
Het tweede hoofdstuk handelt over eenige metalen; als: zilver, spiesglans, ijzer, kwik, goud en zink. Ook hier had veel naauwkeuriger en duidelijker kunnen zijn, bijzonder bij het spiesglans, het kwik en het zink. Omtrent het laatste lezen wij, op bl. 30, dat hetzelve gezuiverd wordt door destillering; wij zijn het hierin wel met de Schrijvers eens, doch daar, gelijk ieder deskundige ons zal toestemmen, de gewone inrigting van de werkplaatsen der Apothekers niet toelaat dezelve in het werk te stellen, zoo geven wij de voorkeur aan eene andere, reeds lang bekende, wijze, namelijk de smelting van dit metaal met zwavel; en deze had daarom, onzes inziens, hier niet moeten voorbijgegaan zijn.
In het derde hoofdstuk wordt gesproken over de on-
{==340==} {>>pagina-aanduiding<<}
derlinge verbindingen der brandbare ligchamen, en daartoe gebragt de verbindingen der zoutstof, kelpstof, zwavel enz. Op bl. 35 lezen wij: half-dubbel zoutstofhoudende kalk. Half-dubbel is, zoo wij ons niet vergissen, zoo veel als enkel. In eene noot op bl. 469 zegt de Vertaler, dat men hiervoor lezen moet: dubbel-zoutstofhoudend kalkmetaal. Dit is geheel mis. Hoezeer de Scheikundigen onderling ook verschillen in denkbeelden over de eigenlijke zamenstelling dezer stof, komen zij allen daarin overeen, dat het calcium hier niet als metaal, maar als oxyde aanwezig is. De bereiding van het dubbel-zoutstofhoudend sodiumverzuursel (chlorure de soude) wordt, bl. 36, in deze weinige woorden beschreven: ‘Men bereidt hetzelve door eene oplossing van half-koolzure soda in overgehaald water, met zoutstof te verzadigen.’ Hoe sterk moet die oplossing zijn? en wat beteekent hier het woord verzadigen? Hetgeen wij op bl. 50-56 lezen over de bereidingen van de kermes minerale en de sulphur aur. antim. is zeer onvolledig; er zijn daartoe andere en betere voorschriften. De Theorie van dezelve is overgenomen van berzelius; zij is hier echter zoo duister, dat wel niemand, zoo hij die van elders niet kent, er zich een duidelijk denkbeeld van zal kunnen maken.
Het vierde hoofdstuk behelst de verzuursels. De orde, of liever wanorde, waarin hier de alcaliën, de aarden en de oxyden der eigenlijke metalen voorkomen, trof bijzonder onze aandacht; bij eenig nadenken echter bleek het ons, dat in het oorspronkelijke de alphabetische orde was gevolgd; deze orde is bij de vertaling, zoo als natuurlijk is, geheel verloren gegaan; men had dit gemakkelijk kunnen veranderen. Wij vinden hier: 1o. Spiesglansverzuursels, (onnaauwkeurig en oppervlakkig.) 2o. Zwaaraarde. 3o. Bismuthverzuursel (dat is: sub-nitras bismuthi, hetwelk onder de zouten behoort). 4o. Kalk. 5o. IJzerverzuursels. 6o. Bitteraarde. 7o. Kwikverzuursels. (Op bl. 89 lezen wij, dat men, volgens mos-
{==341==} {>>pagina-aanduiding<<}
cati, een zwart kwikverzuursel bekomt, door ½ once kwik met 4 oncen zeepziedersloog te verwarmen, dan te filteren, af te wasschen en te droogen; voor kwik moet hier mercurius dulcis gelezen worden.) 8o. Loodverzuursels. 9o. Potassa. 10o. Soda. (Hierop volgt de bereiding van het potassium en sodium; dit behoorde in het tweede hoofdstuk; ook ontbreekt daarbij de bereiding dezer metalen volgens brunner.) 11o. Strontianaarde. 12o. Zinkverzuursel. (De wijze, op welke, bl. 113, de bereiding der zinkbloemen beschreven wordt, geeft aanleding om te denken, dat de Schrijvers deze nimmer in eenige hoeveelheid gemaakt hebben.)
In het vijfde hoofdstuk wordt gesproken over de zuren; deze worden verdeeld in vier klassen: 1o. Zuren uit zuurstof en een brandbaar ligchaam. 2o. Waterstofzuren. 3o. Plantenzuren, uit zuurstof, koolstof en waterstof. 4o. Stikstofhoudende zuren; van de laatste alleen het Pruissisch zuur, dat onder de waterstofzuren behoort. Ons is deze orde zonderling voorgekomen; eerst zuurstofzuren, dan waterstofzuren, dan weder zuurstofzuren, en eindelijk weder een waterstofzuur; wij zien geene reden, waarom men van de meest gevolgde orde is afgeweken. Op bl. 121 lezen wij van een borium-metaalzuur; maar borium behoort niet tot de metalen. Op bl. 135 wordt in de aanteekening gezegd, dat men in de fabrijken van zwavelzuur, in plaats van de zwavel met salpeter te vermengen, zich van salpetergaz bedient; en hierop volgen dan deze woorden: ‘Men heest met voordeel het salpeterig-gaz ook aangewend ter bereiding van eenige zouten, metaalverzuursels, en ook van het zuringzuur.’ Dit zal wel op deze of dergelijke wijze moeten veranderd worden: Men heeft de bereiding van het salpeter-gaz met voordeel in verband gebragt met die van, enz. Onder de verschillende voorschriften ter bereiding van het benzoëzuur, op bl. 167-173, missen wij dat van buchols, hetwelk ook in de Pharmac. Belgic. voorkomt. Op bl. 184 wordt de ontdekking van het zuringzuur in de rabarber aan scheele, en op

{==342==} {>>pagina-aanduiding<<}
bl. 187 aan vogel toegeschreven. Hetgeen wij op bl. 192-201 lezen over het Pruissisch zuur (acidum hydrocyanicum) is alles behalve volledig; onder de verschillende voorschriften tot deszelfs bereiding hadden die van ittner, schrader en trautwein ook wel eene plaats verdiend. Het voorschrift, op bl. 195 aan robiquet toegeschreven, is eigenlijk van gaylussac.
Het zesde hoofdstuk, loopende van bl. 202-367, behelst de zouten. Schoon wij ook bij het lezen van dit hoofdstuk verscheidene aanmerkingen hebben opgeteekend, is het ons echter voorgekomen, dat dit gedeelte geenszins het minste is. Het had echter hier en daar wel wat beknopter kunnen zijn. Zoo zouden wij b.v. in een Handboek voor Apothekers niet verwachten eene uitvoerige beschrijving te vinden over de raffinering van ruwe borax, of de fabrijkmatige bereiding van het ammoniakzout. Op beide toch is toepasselijk, hetgeen wij bl. 270 ten aanzien van den aluin lezen, waar de Schrijvers zeggen, dat zij over deszelfs bereiding niet zullen handelen, daar die in de werkplaatsen der Apothekers geen plaats heeft.
In het zevende hoofdstuk behandelen de Schrijvers de aethers, van bl. 367-399. Ons verslag van dit werk is reeds zoo uitgebreid, dat wij over dit belangrijk onderwerp in geene bijzonderheden mogen treden, waartoe anders ruime stof was. Zoo ergens, dan vindt men hier het bewijs, dat de Schrijvers onbekend zijn met den arbeid van andere volken; blijkbaar is alles, wat wij hier vinden, alleen uit latere Fransche werken en tijdschriften overgenomen. Zoo missen wij de belangrijke verbetering in de bereiding en den daartoe noodigen toestel van de zwavel-aether door geiger. De drie voorschriften ter bereiding der salpeter-aether zijn, onzes inziens, geenszins aan te bevelen; even min als dat voor de aether muriat. alcohol.
Het achtste hoofdstuk handelt over plantaardige zoutvatbare ligchamen. Het is ons nog twijfelachtig, of

{==343==} {>>pagina-aanduiding<<}
daartoe ook de solanine en violine wel zoo zeker kunnen gebragt worden. Men vergelijke, hetgeen hier over cinchonine, morphine en quinine gevonden wordt, met de Verhandelingen over deze stoffen van den Hoogleeraar stratingh, en men zal overtuigd zijn, dat hier ook nog wel iets te wenschen overblijft.
Eindelijk worden, in het negende hoofdstuk, zoodanige plantaardige voortbrengselen, welker ware aard nog niet regt bekend is, beschreven. Blijkbaar bedoelt men hiermede die stoffen, waaromtrent men onzeker is, tot welke bijzondere klasse zij behooren gebragt te worden. Met weinige uitzondering, hadden deze in een werk, als dit behoorde te zijn, kunnen gemist worden. Omtrent de mannite is er geen twijsel, of zij behoort onder dezelfde klasse als de suiker. Niemand zal ook zwarigheid maken, om de oleum crotonis tiglii, hier het laatst voorkomende, onder de uitgeperste oliën te rangschikken.
Wij hadden ons voorgenomen, aan het slot onzer Recensie eenige aanmerkingen mede te deelen, omtrent de Nederduitsche benamingen, door den Vertaler voor onderscheidene scheikundige bereidingen gebezigd; dan ons bestek laat dit niet toe, en wij onthouden er ons te meer van, daar er alsnog in onze taal geene geregelde en eenigzins algemeen gevolgd wordende nomenclatuur bestaat, en die van den Vertaler wel nimmer algemeen zal ingevoerd worden.
Wij eindigen ons verslag met den wensch, dat men voortaan zich onthoude van zoodanige werken te vertalen. Men schrijve liever zelve, en geve daardoor werken, die voor onze behoeften berekend zijn. De Artsenijmengkunde toch is eene kunst, welker uitoefening bij onderscheidene volken aanmerkelijk verschilt. Niet dat wij het gebruik van buitenlandsche werken afkeuren; maar tusschen daaruit, hetgeen voor ons goed en nuttig is, over te nemen, of dezelve zoo maar voetstoots te vertalen, is een groot onderscheid.





{==344==} {>>pagina-aanduiding<<}

Geschiedenis van Egypte, onder de Regering van Mohammed Ali, of Verhaal van de slaatkundige en militaire gebeurtenissen, sedert het vertrek der Franschen tot in 1823. Door F. Mengin. Verrijkt met Aanteekeningen, door de Heeren Langlès en Jomard, en voorasgegaan door eene geschiedkundige Inleiding, door M. Agoub. Naar het Fransch. Iste Deel. Met Platen en eene Kaart. Te Amsterdam, bij J.C. van Kesteren. 1828. In gr. 8vo. XL en 462 bl. f 4-80.

Onder de Landvoogden der Ottomannische Porte, welke zich in deze Eeuw vooral vermaard gemaakt hebben, zal niemand wel de eerste plaatsen aan ali-Pacha van Janina en aan mohammed ali-Pacha van Egypte ontzeggen. De eerste is ons in alle zijne afgrijselijkheid, als een monster, waarvan de menschheid terugbeeft, door pouqueville bekend gemaakt; en wij zullen den Egyptischen Landvoogd het onregt niet aandoen, hem met dien booswicht in ééne klasse te plaatsen. De eerste was bijna niets dan verrader en beul. Van bestuur, van verbetering en van Europesche inrigtingen had hij naauwelijks eenig denkbeeld, behalve waar het onmiddellijk betrekking had op het krijgswezen. Mohammed ali heeft in de 24 jaren van zijn beheer over het aloude Rijk der pharao's meer begrip van Europesche beschaving aan den dag gelegd, en de reizigers, die hem de volkomenste veiligheid in hunne aardrijks-of oudheidkundige nasporingen te danken hebben, de Regeringen, die door hem hunne Museums met Memnons-beelden en Denderasche dierenriemen hebben verrijkt, zijn hem daarvoor dankbaarheid en eenige greinen wierook verschuldigd. Dit is zoo in de orde der dingen. Daarenboven is mohammed ali reeds sedert 1806 de beschermde en gunsteling van Frankrijk, aan welks handel en scheepsbouw hij verscheidene voordeelen heeft

{==345==} {>>pagina-aanduiding<<}
bezorgd. Wij nemen het dus ook den Heere felix mengin niet kwalijk, zoo min als den Heere jomard, dat zij hem prijzen; en dit had ook zeer goed kunnen gaan, wanneer zij 's mans bestuur hadden geschilderd van het oogenblik af, waarop hij volkomen meester van Egypte geworden is. Aan zijne afpersingen, zijne monopoliën van bijna alle voortbrengselen van Egypte, aan zijne moorddadige veldtogten naar Nubië was voor Franschen, die de eigenlijke monopolie (hoe vinnig zij ook tegen het woord mogen schermen) in hun Vaderland zeer goed kennen, en die wel gewoon zijn, dat men voor krijgsroem zijne naburen ongelukkig maakt en van goed en bloed berooft, zeer wel een' glimp te geven. Maar ongelukkiglijk hebben zij begrepen, volledigheid aan hun werk te moeten geven, en dus den geheelen levensloop van den Satraap, althans zijne geheele loopbaan in Egypte, met de grootste uitvoerigheid te moeten beschrijven. Wij noemen dit een' ongelukkigen inval; want nu kunnen zij niet voorbij, de geheele lange reeks van verraderijen, partijwisselingen, moorden en afpersingen van dezen dwingeland van stuk tot stuk te vermelden. Zij doen dit blijkbaar met de meeste verschooning voor hunnen held, en zoeken deszelfs karakter steeds van de gunstige zijde, als een' sluwen staatsman meer dan als een' laaghartigen verrader, die beurtelings alle zijne vrienden en medestanders aan zijne heerschzucht en zijn belang opoffert, voor te stellen. De grootste gruwelen worden niet alleen door mengin (bl. 371) als verschoonlijk, ja als pligt voor mohammed ali voorgesteld, maar hij verhaalt zonder de minste afkeuring de snoodste trouweloosheden, afpersingen en vergiftigingen, door
dezen Pacha gepleegd, (b.v. bl. 389, 394, 395, 403.) Ja, jomard gaat (Noot, op bl. 362) zoo verre van te zeggen: ‘Wanneer men deze bloedige regels’ (den sluikmoord van drieëntwintig Mammeluksche Beys, even zoo vele Kachefs, en in 't geheel van meer dan duizend menschen, die onder schijn van vriendschap en de heiligste beloften naar Cairo gelokt waren) ‘in de ge-
{==346==} {>>pagina-aanduiding<<}
schiedenis van Egypte kon uitwisschen, zou de roem van mohammed ali niets (!) van het onwrikbare oordeel der nakomelingschap te duchten hebben;’ ja hij tracht deze bloedvlek van hem af, en op den Divan van Konstantinopel te schuiven. Wij zullen hiertegen niet zeggen, dat mohammed ali in het geheel geen blind werktuig, geen voorstander eener lijdelijke gehoorzaamheid aan het Hof van Konstantinopel is, hetwelk hij, toen het zijne eigene terugroeping gold, zeer wel wist ongehoorzaam te zijn (zie bl. 224, 225): maar zou een man, die een Machiavellistisch schurkenstuk, 't welk men slechts met den St. Bartels-nacht kan gelijkstellen, gelast, of slechts door de hoogstmogelijke geveinsdheid tot stand brengt, wel te verontschuldigen zijn? Doch het is niet eens waar, dat dit de eenige misdaad van dien Landvoogd is. De overige zijn, wel is waar, minder zwaar, maar toch nog groot genoeg, dat elk derzelven - laat staan die alle - in Europa den bedrijver voor altijd met eerloosheid zou brandmerken. Wij zullen, (om van de aangestipte kleinere misdaden niet eens te spreken) die reeks van schelmstukken onzen Lezeren in een kort bestek voordragen met de woorden van den grijzen
ibrahim-Bey, die zich, door de herinnering daarvan, voor het lot wist te hoeden, dat zijnen min voorzigtigen ambtgenooten te beurt viel. (Wij verzoeken verschooning voor de menigte barbaarsche namen, welke wij moeten opnoemen.) ‘Wij hebben,’ zeide ibrahim, ‘met hem omgegaan, en wij kennen zijne streken jegens hen, die hem tot zijnen tegenwoordigen post verheven hebben. Zijn eerste slagtoffer was kingi osman-Aga, Khaznadar van mohammed-Pacha kousrouf, die de Citadel (van Cairo) aan taher-Pacha overleverde; vervolgens zette hij dezen op tegen de Turken, die hem gedood hebben; toen zocht hij onze vriendschap (der Mammelukken) en had zoo veel voorkomendheid voor ons, dat wij hem als hoofd onzer troepen aanmerkten; hij sloot eene naauwe vriendschap met osman-Bey bardissi, die hem als eenen broe-
{==347==} {>>pagina-aanduiding<<}
der behandelde, en niets buiten hem deed. Op zijnen raad liet deze Bey ali-Pacha gezairli ombrengen, en verried elfi, zijnen wapenbroeder, in hope van alleen te regeren; hij was het insgelijks, die de troepen tot muiterij aanzette, en hen opstookte, om hunne soldij te vragen, ten zelfden tijde, dat hij bardissi overhaalde, om eene buitengewone belasting op het land te leggen, ten einde hem bij het volk gehaat te maken, met welks hulp hij ons naderhand uit Cairo verdrees; hij riep kourchid-Pacha tot de regering van Egypte, en kwam ons in Said (Opper-Egypte) beoorlogen; toen deze Vorst met zijne kuiperijen bekend werd,
keerde hij zich tegen hem, daar hij een verbond aanging met de Dehlys en andere oproerigen, die, onder het voorwendsel van hunne soldij te vorderen, den schrik en de verwoesting door het geheele land verspreidden. Naderhand zocht hij de vriendschap van seïd-omar-Makram, van den Kadi en van de andere Cheiks (Opperhoofden te Cairo), welken hij diets maakte, dat kourchid zich van hen wilde ontdoen; dit was de reden, waarom deze ligtgeloovige geestelijken dien Pacha zoo zeer haatten. De opstand des volks en de plundering der stad waren er het gevolg van. Seïd-omar gaf hem bestendig goeden raad, en, door zijne ambtgenooten ondersteund, stelde hij de teugels van het staatsbestuur in mohammed ali's handen; hem als zijnen opregten vriend aanmerkende, deed hij alles voor hem, op den dag der doorsteking van den dijk des kanaals, en was hem behulpzaam in de ombrenging onzer arme Mammelukken. Maar hoe heeft mohammed ali deze opregte toegenegenheid beantwoord? Na zoo vele gewigtige diensten, was ballingschap het loon van seïd-omar, van dit slagtoffer van de listen zijner ambtgenooten, die over zijne meerderheid naijverig waren. Hoe wilt gij nu, dat wij aan de beloften van dezen man geloof hechten en bij hem wonen zullen?’
De oude Mammeluk had gelijk. Onverschoonlijk was

{==348==} {>>pagina-aanduiding<<}
de dwaling zijner broeders, om zich aan dezen nieuwen cesar borgia toe te vertrouwen. Voegt men hier nu nog bij, dat het steeds onder voorwendsel der al te groote verdrukking des lands door geweldige belastingen was, die hij achtervolgens aan de verschillende Bestuurders aanraadde, dat hij hen naderhand daardoor deed vallen, zoo moet men waarlijk over de arglistigheid en diepe loosheid van den man versteld staan, die naderhand nog oneindig zwaardere lasten op het volk leide, maar sterk en behendig genoeg was, zich staande te houden, schoon zijne onderhoorigen bijna tot vertwijfeling gebragt en vele dorpen verlaten waren.
Dit eerste Deel begint met den toestand van Egypte even vóór de ontruiming door de Franschen, toen het onder kleber's zacht en vast bestuur rust en voorspoed genoot, maar, na deszelfs vermoording door een' Muzelmanschen dweeper, onder zijnen onbekwamen opvolger menou weldra door de vereenigde Engelschen en Turken hernomen werd. De eersten, wier handelsnijd aldus de Europesche kolonisatie van een der belangrijkste gewesten der wereld belet heeft, begunstigden de Mammelukken, en wel bepaaldelijk eenen elfi-Bey, die zich zelf naar Engeland begaf; de Franschen, daarentegen, helden tot de zijde van mohammed ali over. Eene Engelsche landing in 1807 zou voor zijn gezag doodelijk hebben kunnen worden, daar de Britten reeds meester van Alexandrië waren; maar de oneenigheid der Mammelukken (de oorzaak van hunnen val), de ongehoorzaamheid hunner troepen, de bijna getijktijdige dood van twee hunner bekwaamste hoofden, elfi en osman bardissi, eindelijk de veerkracht van mohammed ali, in tegenoverstelling der langzame en halve maatregelen van den Engelschen Generaal fraser, deden deze landing volkomen mislukken; en zoo vereenigden zich alle omstandigheden, om voor de tweede maal eene poging van beschaafde Natiën, om zich in het bezit van de wieg der beschaving te stellen, te verijdelen, en eenen Turk omhoog te helpen, die geenszins de voorbarige

{==349==} {>>pagina-aanduiding<<}
staatkunde van ali-Bey in den Russisch-Turkschen oorlog des jaars 1770 volgt, om zich onafhankelijk van de Porte te verklaren, maar, onder schijn van grooten eerbied, diepe afhankelijkheid en naauwgezette gehoorzaamheid aan den Divan, van ijver in de vervolging der Mammelukken en de bestrijding der kettersche Wechabiten, niet alleen volkomen doet, wat hij wil, ook ten aanzien der betrekkingen met Europa, maar tevens zijn gebied tot in het diepst van Afrika, tot nabij de bronnen van den Nijl en over het geheele Arabische schiereiland uitbreidt, gelijk wij dit zekerlijk in het volgende Deel zullen zien. Eene vermetele proef, om zijn moordziek en verwoestend Despotismus ook naar Europa, naar het tweede klassieke land der beschaving, uit te breiden, is hem mislukt, en, in weerwil van Oostenrijk, zal Griekenland niet door Negers, en Nubië niet door Grieken bevolkt worden.
Wij hebben de lectuur van dit Deel niet zonder moeite ten einde gebragt. Het is in den min gelukkigen vorm van een Dagboek, geeft ons dus dag voor dag, zonder behoorlijken overgang, gebeurtenissen, die door de minbekende namen reeds iets duisters hebben, en is daarbij zoo ongemeen uitvoerig, dat men ons van de onophoudelijke omwentelingen, strooptogten, knevelarijen, kuiperijen en woelingen der partijen, die door de herhaling menigmaal eentoonig worden, niet eene enkele schenkt (de gekozene vorm bragt dit mede). Vijfdehalfhonderd bladzijden over de Geschiedenis van Egypte onder zulke Barbaren, gedurende een tijdvak van twaalf jaren, is toch te veel. Het is eene aaneenschakeling van boosheid, wreedheid, roof en bedrog; naauwelijks bij een' enkelen trek kunnen wij met waar genoegen vertoeven. Zou dit boek, althans voor ons Publiek, (want de Fransche Schrijver, die de zaken heest bijgewoond, was met zijn onderwerp natuurlijk te zeer ingenomen) niet voor aanmerkelijke bekorting zijn vatbaar geweest? Het tweede Deel, waarin de gunstige zijde van mohammed ali meer moet uitkomen, zal misschien van dien aard zijn, dat wij deze aanmerking niet behoeven te herhalen.

{==350==} {>>pagina-aanduiding<<}

In de inleiding, door den geleerden Heer agoub, hebben wij, met bevreemding, niet alleen den thans zoo zeer betwijfelden boekenbrand te Alexandrië door de Sarracenen, maar zelfs de zending der 72 Overzetters door eleazer naar Alexandrië voor goede munt zien opnemen. Van schrijf- of drukfouten, als demetrius van Phalese, Pentateucus, enz. zullen wij niet spreken. De vertaling is wel niet meesterlijk, maar toch zeer dragelijk.





Zwitserland, in drie Zangen. Door Hendrik Harmen Klijn, Lid van het Koninklijk Instituut, van de Koninklijke Akademie van beeldende Kunsten te Amsterdam, enz. Te Amsterdam, bij J. van der Hey en Zoon. 1828. In gr. 8vo. XII en 99 bl. f 2-40.

Zwitserland is voorzeker een waardig onderwerp om bezongen te worden. Vooral een Nederlander, wiens Vaderland in vorige tijden, bij al de verscheidenheid van grond, zoo veel overeenkomst met Zwitserland oplevert, ten aanzien van regeringsvorm en volkskarakter, is meer, dan eenige andere landaard, tot dit werk geschikt. Op ons rust thans de verpligting, aan te wijzen, hoe Zwitserland door klijn bezongen werd. Dit zullen wij onpartijdig doen. Wij storen ons in het geheel niet aan den argus, die misschien in het Grieksch zeer juist heet ἀργὸς. Althans deze asleiding van dien naam strookt beter met het karakter van dezen spion, dan de eigennaam Α῎ργος. Wij vinden toch meer woorden dan zaken (ἔργα) en dus..... Argus is niet blind; dat zegt hij zelf al zeer vroeg. Dat zou ook wel ongelukkig zijn met honderd oogen. Maar slaperig is hij toch, en die honderd oogen sluiten zich even gemakkelijk als twee. Dit is het onderscheid tusschen den ouden argus, die er ten minste altijd eenige open had, en tusschen den nieuwen, die het dormitare van homerus overdrijst, en aan het dormire zich houdt. Vanhier het gedurig ad patibulum roepen, naar het voorbeeld van wijlen j. hessels, afschuwelijker gedachtenis, maar die zijne vrienden, even als argus, nog al zacht behandelde.

{==351==} {>>pagina-aanduiding<<}

Argus schijnt dezelfde ziekte onder de leden te hebben, als waaraan apollo van Rotterdam gestorven is. Tering, van allerlei aard, is dikwerf eene samilieziekte, welke ook deze eigenschap heeft, dat de kwaadsappigheid wel invloed heeft op oordeelvellingen, vooral wanneer eene zeer ligt geraakte eigenliefde gekwetst wordt. Wij zullen argus zijn' eigen dood laten sterven, niet verhaasten. Een grommige zieke is wel lastig; maar, indien hem de woorden ad patibulum troosten, laat hem, ook tegen u, waarde klijn! die woorden roepen, zoo hard hij kan, en zoo dikwerf hij wil. Het magtelooze naar de galg is nog niet aan de galg. En hiermede wenschen wij den spion geen' spoedigen, maar een' zachten dood toe. Dit dient tevens tot narigt aan de Heeren warnsinck, van loghem en allen, die in de eer deelen van door dezen argus veroordeeld te worden.
Ten jare 1826 had klijn met zijnen vriend van 's gravenweert de reis gedaan door het heerlijke Zwitserland. Aan deze reis is dit dichtstuk zijnen oorsprong verschuldigd. Natuurlijk is het dan ook, dat de Dichter (Voorrede, bl. V) niet (niets) anders wilde schilderen dan datgene, waar zijn voet stond, wat zijne oogen zagen, en wat hij daarbij gevoelde. En hiertoe kwam hem het geschiktste voor, Zwitserland te schetsen in deszelfs ligging, vlakten, zeden, gewoonten, bergen, rotsen, ijsgevaarten, stroomen, meren, watervallen en zielverrukkende dalen, en daarbij gestadig aan te stippen, waar hij stond, wat hij zag en diep gevoelde.
Zijn dichtstuk heeft klijn verdeeld in drie zangen. De eerste bevat eene schildering van Zwitserlands ligging, vlakten, voortbrengselen, zeden, gewoonten, en de majesteit zijner bergen, rotsen en ijsgevaarten. Het is ons niet gegund, in vele bijzonderheden te treden. Eene schilderij beoordeelt men ook het best, als zij voor oogen is. Ons ontbreekt de noodige ruimte, om deze hier op te hangen. Ziehier den Zwitser naar het leven geteekend, bl. 9:

Ja dáár, op 't vrije veld, den dwang ontvlugt der steden, 
Ziet ge U den Zwitser, nog als Zwitser, tegentreden: 
Welwillend, rond, opregt, standvastig in zijn' aard, 
Bleef, zelfs der vadren deugd, voor 't nakroost nog bewaard. 

(Dit zelfs vult hier niet gelukkig den regel. Het gebrekkige van denzelven, met betrekking tot den zin, behoest voor kenners, en dus ook voor den Heer klijn zelven, slechts eene vingerwijzing.)

{==352==} {>>pagina-aanduiding<<}


Dáár, blijft nog 't landvolk in dier vadren tooisels zwieren, 
Hetzij 't den ploegstaart (?) drijft, of helpt een' hoogtijd vieren; 
De knaap, de man, gehuld in 't ligt en ruim gewaad, 
Dat knie, en borst en arm, een vrije golving laat; 
De vrouw, de lieve maagd, - het haar in breede lokken 
De schoudren dekkende of in vlechten t' zaamgetrokken; 
De blanke en poeslige arm ten halve slechts bedekt: 
Het wollig keursje langs het ranke lijf gestrekt: 
De volle boezem, onder 't lijnwaad niet verscholen: 
De voet zoo schoon gevormd, niet aan 't gezigt ontstolen: 
Daar 't lachje, gul en blij, haar 't argloost schoon verleent, 
En schetst, hoe jok of vreugd, met de onschuld zich vereent. 
Dáár, op het vreedzaam land, voor 't eerloos huichlen veilig, 
Staat aller eerwoord vast, is aller handslag heilig; 
Dáár, gul en vrolijk, en tot elke dienst bereid, 
Praalt nog des Zwitsers trouw, in hare eenvoudigheid. 

De tweede zang behelst een tafereel van Zwitserlands waterwonderen, zigtbaar in deszelfs stroomen, meren en ontzettende watervallen. De onderscheidene namen, in het oorspronkelijke behouden, maken in deze zangen het bezingen van bergen, rotsen, dalen, stroomen en watervallen zeer moeijelijk. Hieraan is het somtijds, hoewel niet altijd, te wijten, dat wel eens min gelukkige en stopwoorden de meeste kracht aan den zang ontnemen. Gelukkig nog zijn deze regels:

Fellene! Pisefache! en Rohr, en Reichenbach! 
Wat huivring greep mij aan toen ik uw worstling zag! 

in vergelijking van twee anderen, om het rijm op Rijn mislukt:

Maar wie, wie schildert wat van hem 't gevoel moet zijn, 
Die wegzinkt bij uw' val, ontzaggelijke Rijn! 

En deze twee regels zijn het begin van de stoute teekening des Rijn-vals bij Laufen, bl. 45-48. Deze teekening is te uitgebreid, om hier te worden overgenomen. Zij is de schoonste plaats uit den geheelen tweeden zang. Als Nederlander ziet klijn ook op het praalgesticht van den Zwitser gesner.

Ik zag dat praalgesticht, ik zag het diep bewogen; 
Een stille weemoed rees en wrong 


{==353==} {>>pagina-aanduiding<<}

(Dit is een ongelukkig woord, vooral door het veelvuldig gebruik, waar het niet te pas komt.)

me een' traan uit de oogen: 
Mijn diep geschokt gevoel, vloog Neêrlands vlakten rond; 
Waar, eedle kroonen van den vaderlandschen grond! 
Waar staan, waar rijzen zij uwe onvergangbre zuilen? 
Waar daagt het heilig woud, waarin zij zich verschuilen? 
o Vondel! Hooft! o Cats! gij die zoo heerlijk blonkt! 
Die Neêrland rang en roem in 't rijk der lettren schonkt! 
Antonides! Lannoij! van Merken! Smits! enz. 

Zulke uitweidingen over vaderlandsche lichten missen wij hier ongaarne. Ook elders was er gelegenheid bij klijn, op Neêrlands vroegere helden het oog te slaan. Maar het slot dezer uitboezeming bevalt minder. Want waar zouden die praalgestichten niet al moeten staan! En de beste eerzuil wordt door verdienstelijke mannen zelven gesticht.

Hun naam toch is hun lof; de schoonste roem, hun zangen. 

De derde zang, die het zielverrukkende der Zwitsersche dalen schetst, en, als besluit van het geheel, het tafereel behelst van 's mans togt over den hemelhoogen Simplon, vangt natuurlijk en eenvoudig aan, na het krachtig slot van den vorigen:

Gelukkig hij, wiens ziel, het stoute en grootsche ontvlugt, 
Naar 't stille schoone dorst, en aâmt in lager lucht: 
Die, van de majesteit der schepping afgezonderd, 
In 't halmpje de Almagt ziet, in 't grasje God bewondert; 
En, met den dank in 't hart, ontgloeid door heilig vuur, 
Zich baadt in d' overvloed der zeegnende natuur. 
 
Gij biedt ons dat genot, gij doet dit heerlijk pralen, 
Gij, 's Zwitsers vreugde en lust, gij, lommerrijke dalen! 
Schoon 't eeuwig reusgebergte een' diepen eerbied wekt, 
Gij zijt het, gij alleen, die harten tot u trekt. 
Dáár rijst met glans en pracht het schittrend lente loover: 
Dáár, enz. 

Zoo gestemd, leidt klijn den lezer door eenige dalen van Zwitserland, en wijst nu en dan ook op deszelfs geschiedenis, waar hij dan wederom het dierbaar Vaderland niet ver-
{==354==} {>>pagina-aanduiding<<}
geet. Bij het vermelden van tell's moed en fierheid, bl. 65, laat klijn zich dus hooren:

o Plekje! o dierbre grond, door zoo veel trouw beveiligd! 
o Nedrig tempeldak ten dank aan God geheiligd! 
Hoe kalm, hoe rustig dorst ik op uw' bodem staan! 
Hoe moedig durfde ik 't oog langs zulke wanden slaan! 
Ja, ook mijn vaderland werd eens 't geweld ontwrongen! 
De onwrikbre deugd ééns helds heeft ook zijn heil voldongen! 
Ook hij stortte in elks ziel den vuurgloed die nog brandt! 
o Eerste Willem! o mijn dierbaar Nederland! 
Geheiligd voorgeslacht! o nooit volprezen vadren! 
Wat vuurge erkentenis vloog hier door hart en adren! 
Hier voelde ik wat gij schiept! diep hier ons heerlijk lot! 
En uit de volle borst steeg hier mijn dank tot God! 

Over het geheel zijn wij aan den gevoeligen klijn warmen dank verschuldigd voor dit heerlijk, maar op onderscheidene plaatsen door kleine gebreken - het gevolg niet van onkunde, maar meestal van gebrekkige correctie - ontsierde dichtstuk. De asdeeling door leesteekens is bijna algemeen alleronachtzaamst. Ook in de verbuiging der woorden valt veel gebreks op te merken. ‘Zoo daagde uw schoone streken.’ Zoo ook dult voor duldt. Op bl. 30 vindt men hemelhooge kolken. Die kennen wij niet. Op bl. 73 leest men:

wie besteigert 
Den spiegelgladden muur, die elke nadring weigert! 

Hier zal bedoeld zijn wie bestijgt. Besteigeren is met eenen steiger bezetten. Het gruwelstuk, aan callas (lees op bl. 69, 70 calas) gepleegd, wordt genoemd 't afgrijslijkst 't feit, hard in uitspraak, schoon wij dat tweemaal 't aan eene drukfout toekennen. Tegen de prosodie is nu en dan gezondigd. Boven is reeds iets aangeteekend. Men zie, bl. 13, reg. 16, stervende; bl. 39, den laatsten regel, heerlijke. Die verkeerd uitgebragte klemtoon heeft somtijds ook invloed op den zin der woorden, zoodat geheel iets anders gezegd wordt dan bedoeld was. Er bestaat een groot onderscheid in beteekenis tusschen omwroeten en omwroeten. Door verkeerden toon wordt dan ook de zin verkeerd getroffen. Bl. 59, reg. 4:

{==355==} {>>pagina-aanduiding<<}


En, in zijn dolle vaart, de vlakte omwroet en plondert. 

Bl. 69, reg. 4:

Dat de aarde omwroet en sloopt. 

De Dichter heeft willen zeggen, dat de vlakte en de aarde omgewroet was, niet omwroet; gelijk hij ook bl. 61, reg. 13, teregt vermeldt omgewroete velden, niet omwroete velden. Zie ook bl. 62, reg. 5, waar omgewroet, met den klemtoon op de eerste lettergreep, juist voorkomt. Van hoeveel belang, ook voor den zin der woorden, de klemtoon is, blijkt hieruit ten duidelijkste. De mol, die den akker omwroet, wroet de aarde om; maar het omwroeten des akkers is ligter dan het omwroeten. Het is ook een groot onderscheid tusschen het veld, dat omwroet, en tusschen hetgeen omgewroet is. Nog hebben wij opgemerkt een' ongelukkigen slotregel, die de geheele werking van het voorgaande wegneemt. Hier wordt bedoeld bl. 54, reg. 12:

Dáár stond ik aan zijn boord, en staarde 't wonder aan: 
De worstling van den vloed ten hemel opgevaren: 
De stilte, de eenzaamheid, 't geloei dier zwarte baren, 
Schonk dubble majesteit aan dit ontzaglijk oord; 
En op het diepst ontroerd, zette ik den reistogt voort. 

Het vox faucibus haesit der Latijnen, en het geworteld staan, zou meer en beter de diepe ontroering uitgedrukt hebben. Die zelfde slotregel komt nog eens voor, bl. 68, reg. 8:

De wandlaar vindt het dorpje en toeft in 't heerlijk oord, 
Verheft zijn' stichter, en zet blij den reistogt voort. 

Over deze en gene woorden, die in hedendaagsche gedichten diepe gedachten moeten uitdrukken, zullen wij ons thans niet uitlaten. Ook klijn geeft hiertoe eenige aanleiding. Niet hij evenwel, maar anderen herinneren ons wel eens den wind van den echt Franschen pruikmaker in Parijs, die, om zijne waar aan te prijzen, den kooper aanbeval, de pruik vooraf in de zee te dompelen, daar reeds een emmer waters genoeg was.

oever, 
Ik dacht hem (Rousseau) in zijn bootje, al dobbrend langs den 
Hoe dat hij, eenzaam, wars van menschen, telkens droever, 
Zijnerf hervond; en 'k riep, schoon 't hart zijn zwak verschoont: 
Wat helpt de wijsheid, zoo bij haar geen zielrust troont. 


{==356==} {>>pagina-aanduiding<<}

Troonen is misschien meer poëtisch, maar wonen is zeker beter. Zielrust op den troon is eene vreemde koningin, maar zonder troon eene voortreffelijke huisgenoot. Het alledaagsche woord wonen geeft hier meer, dan het altijd vreemd klinkende troonen. Veel bombast zou wegvallen, indien men de denkbeelden meer ontleedde. Dit laatste geldt niet den bejaarden klijn, maar eenigen onzer jeugdiger Zangers, die bij genen zelfs niet de verste aanleiding mogen vinden tot het gegispte gebrek.
Het ligt in den aard van het dichtstuk, dat wij, bij de ons toegestane ruimte, niet in bijzonderheden mogen treden. Anders hadden wij overvloedige stof, om in schoone plaatsen uit te weiden, en anderen op fiksche teekeningen te wijzen. Op deze en gene leemte, tot welke ook eenige drukfeilen te brengen zouden zijn, hebben wij opmerkzaam gemaakt; opdat de waardige klijn, die zich ook hier waarachtig Dichter betoont, voor het vervolg zijne gedichten meer zuiverende van kleine vlekken, alleen van argus, indien deze dan nog leeft, ongunstig worde beoordeeld.




Zes maanden in Rusland. Brieven bij gelegenheid der krooning van Z.M. den Keizer in 1826. Aan X.B. Saintines, door M. Ancelot. Uit het Fransch. Forsan et haec olim meminisse juvabit! Te Breda, bij F.B. Hollingerus Pijpers. 1828. In gr. 8vo. XIV en 304 Bl. f 1-80.

De schrijver van dit werk, een' Franschman van geen onaanzienlijken rang, begeerig zijnde om Rusland te gaan bezoeken, koos daartoe, zonder echter in eenige diplomatieke betrekking te staan, het tijdstip der krooning van Keizer nikolaas; hopende, dat daardoor zijne reis aangenamer en belangrijker zou worden, en hij in de gelegenheid zou zijn tot het bijwonen van indrukmakende en zeldzame plegtigheden. Wij vinden hier dan ook aangaande dit krooningsfeest opmerkelijke bijzonderheden. Ofschoon ook dit werk niet vrij is van Fransche aanmatiging, maakt de schrijver ons in het zelve bekend met vele belangrijke zaken aangaande Rusland, deszelfs beide hoofdsteden en bewoners, en verlevendigt zijne beschrijving door het opnemen van vele anekdoten en het gebruikmaken van onderscheidene, voor zijn onderwerp passende, plaatsen uit oude en hedendaagsche dichters. Of-
{==357==} {>>pagina-aanduiding<<}
schoon wij er ver van af zijn, om, met den schrijver, het voor wenschelijk te houden, dat het aan napoleon gelukt ware, om, bij zijne onderneming tegen Rusland, deszelfs bewoners naar de ijsvelden der noordpool terug te drijven, zoo mogen wij evenwel den schrijver den lof niet onthouden, dat hij, in andere opzigten, zich als een kundig reiziger en als een man van goeden smaak leert kennen, wiens werk eene niet onbelangrijke bijdrage is, om Rusland, zoo als het thans is, ten aanzien van deszelfs burgerlijken en zedelijken toestand, te leeren kennen, en geschikt, om ook den Nederlandschen lezer aangename en nuttige tijdkorting te verschaffer. De vertaling is goed uitgevallen; maar de drukfouten storen op vele plaatsen den zin.




Oostindische Oorlogen, of listen, hinderlagen en verdedigingswijze der inlandsche Volkeren, waargenomen in onderscheidene Oorlogen op de Moluksche Eilanden, Cheribonsche, Bantamsche en Malakkasche Landen, in de jaren 1817 tot 1820. Ten dienste der Officieren en Onder-officieren, dienstdoende in de Indische Armee. Met 6 Platen, door den Majoor P.F. Vermeulen Krieger, Ridder der M.W. Orde 3de klasse, thans gepensioneerd. Te Breda, bij Broese en Comp. 1829. In gr. 8vo. VIII en 81 bl. f 1-25.

De titel wijst genoeg aan, wat men hier moet verwachten en kan vinden. Voor taal en stijl had de Schrijver geene verschooning behoeven te vragen. Het stukje is wèl geschreven. Overigens kunnen wij, die wel de pen, maar geenszins de vernielende wapenen des krijgs weten te gebruiken, over de meerdere of mindere waarde niet oordeelen. Wij meenen echter het boeksken voor niet onbelangrijk te mogen houden. Wat hier aangeboden wordt, berust, ten deele althans, op eigene ondervinding des Schrijvers; en ondervinding zal in dezen wel de beste leermeesteres zijn. Onze krijgslieden, welke tegen de op den titel genoemde volken ten strijde trekken, kunnen in dit werkje nuttige wenken en waarschuwingen vinden. Die geen krijgsman is, zal misschien ook hetzelve met eenige belangstelling doorbladeren, en zich verwonderen, of welligt bedroeven. De Schrijver spreekt als krijgsman, en noemt de inboorlingen dom en laaghartig; maar

{==358==} {>>pagina-aanduiding<<}
zij leggen toch in hunne middelen van verdediging niet weinig schranderheid aan den dag. Het zijn - gelijk, helaas! ook later en voortdurend is gebleken - geene katten, om zonder handschoenen aan te grijpen. Wat voorts hunne wraakzucht en wreedheid aangaat, men zou kunnen vragen, of aan deze volken, die blijkbaar op lageren trap van ontwikkeling staan, niet weleens reden tot misnoegen en verbittering werd gegeven. Uit harde noodzakelijkheid bukt de zwakkere voor het geweld des sterkeren; maar het natuurlijk verlangen naar vrijheid doet hem zijne toevlugt tot list nemen, om zijn doel te bereiken. Niet zonder huivering kan men denken aan het moordtuig der Indianen; doch wat is dit, vergeleken bij de oneindig meer in hetgroot vernielende wapenen der Europeanen? Alle oorlog heeft het meestmogelijke beschadigen des vijands tot naaste doel. Moge het ware Christendom algemeen worden, zoo zal niet langer het eene volk het andere in deszelfs land komen verontrusten; en dan kan het menschelijk vernuft zijne schranderheid tot betere voorwerpen bepalen.




Proeve van een Onderzoek, wegens de gevolgen van gepleegde valschheid in Wisselbrieven; door Mr. F.A. van Hall, Advocaat te Amsterdam. Te Amsterdam, bij de Erven H. Gartman. 1828. In gr. 8vo. 77 Bl. f 1-25.

Sinds lange is er tusschen de regtsgeleerden onderling zoo wel, als met kundige kooplieden, welke het dikwijls wederom tusschen elkander niet eens zijn, getwist (wij gebruiken hier de eigene woorden van den Heer van hall) over de beantwoording der vragen, ontstaan wegens de, door de verschillende in de wisselovereenkomst betrokkene partijen, aangegane verbindtenissen, even zeer als over hunne regten, in geval er bleek, op de eene of andere wijze, eene vervalsching in den wissel, of in eene der op denzelven voorkomende handteekeningen, te hebben plaats gehad.
Men kan in de verhandeling van den Heer bondt, op den 11 October 1788 te Leyden verdedigd, waarvan omtrent dit punt een zeer naauwkeurig en uitvoerig uittreksel voorkomt in de Bijdragen tot Regtsgeleerdheid en Wetgeving, IIde D. 1827. bl. 1-33, hetwelk men aan de doelmatig aangewende vlijt des Heeren uytwerf sterling te danken heeft, zien, hoe de gevoelens deswege vóór en in zijnen tijd uiteenliepen.

{==359==} {>>pagina-aanduiding<<}

Niettegenstaande de in die verhandeling met zoo veel juistheid ontwikkelde regtsgronden, is de quaestie inderdaad nog altijd een onderwerp van verschil blijven uitmaken; kundige Advocaten hebben de regterlijke behandeling daarvan, zoo veel zij vermogten, meest altijd door eene schikking voorgekomen; en de eenige reis, dat dezelve althans voor den Regter te Amsterdam is gebragt, heeft de Regtbank aldaar in den geest van den Heer Advocaat bondt, maar het Hoog Geregtshof in 's Hage in eenen anderen geest geoordeeld. (Zie Verzameling van Vonnissen in zaken van Koophandel, door Mr. j. uytwerf sterling, 1826, IIde St. bl. 97 env., alwaar men mede in de aanteekening het advijs van een voornaam Regtsgeleerde omtrent hetzelfde onderwerp kan vinden.) Men kan in de door Professor van hall in de Bijdragen, IIde D. bl. 33-41, gevoegde aanmerkingen de uiteenloopende gevoelens der nieuwere Schrijvers leeren kennen, die echter nog, als 't ware, oneindig vermerigvuldigd zonden kunnen worden. En eindelijk voege men hier nog bij, dat, terwijl de ontwerpers van het Wetboek van Koophandel onder Koning lodewijk, evenzeer als die van het Nieuwe Nederlandsche Wetboek van Koophandel, voor het stelsel, door den Heer bondt ontwikkeld, zich verklaard hadden, en niettegenstaande men van wege de Regering daarop zeer veel prijs scheen te stellen, eene beslissende en aanzienlijke meerderheid in de Vergadering der Staten Generaal, alleen om die reden, den geheelen titel van het Wisselregt verworpen heeft, en de wet later heeft aangenomen, nadat de bepaling van de niet aansprakelijkheid des acceptants, indien des trekkers teekening valsch was, achtergelaten was; terwijl eindelijk, na deze zoo duidelijke wilsverklaring van het eene gedeelte onzer wetgevende magt, en na de stilzwijgende toegeving daarvan door het andere gedeelte, de
Hoogleeraar van hall, broeder van den Schrijver dezer Proeve, in de boven aangehaalde Bijdragen begrepen heeft, de regtsbeginselen des Heeren bondt op nieuw te moeten aandringen, en het geschilpunt, als door den Wetgever onbeslist gelaten, te moeten voordragen, ten einde het op nieuw door de Regtsgeleerden te doen beslissen.
Deze verhandeling is in 27 § § afgedeeld. § 1. doet het verschil van gevoelens, en het gewigt van dit onderzoek in den tegenwoordigen tijd, kennen; § 2. handelt over vervalsching in wisselbrieven, en de wijzen, waarop die plaats kan

{==360==} {>>pagina-aanduiding<<}
hebben; § 3. of en in hoe verre het Romeinsche regt bierbij kan ingeroepen worden; § 4. dat de verschillende vraagpunten niet te algemeen moeten gesteld worden; § 5. voorbeelden van wijzigingen, welke, uit hoofde van den betrekkelijken toestand van partijen, het onvoorwaardelijk aan eene derzelven toekomend regt ondergaan heeft, vooral zoodra er geene misdaad gepleegd is; § 6. toepassing hiervan, en wel eerstelijk, als des trekkers teekening valsch is; § 7. tweedens, als een der endossementen valsch is; § 8. opklimming tot een hooger regtsbeginsel; de culpa; invloed daarvan op andere onderwerpen van het regt; § 9. toepassing op dit onderwerp; § 10. algemeene aanmerking; § 11. eerste geval, wanneer de betrokkene op eene valsche handteekening van den trekker geaccepteerd heeft; § 12. gevolgen, die hieruit voor den houder ontstaan; § 13. bevestiging der voorgaande redeneringen, gebonwd op het beginsel: in dubio error nocet erranti; § 14. ook uit den aard en het belang van het wisselregt; § 15. onderzoek van den regel uit de L. 34. D. de Reg. Jur., dat niemand verder gehouden is, dan waartoe hij zich naar den aard van het contract verbonden heeft, en dat in overeenkomsten gevolgd moet worden datgene, wat bedoeld wordt; § 16. wederlegging van nader aangevoerde beweegredenen; § 17. des Schrijvers leer door Autoriteiten bevestigd; § 18. toepassing van het beginsel op het tweede geval, wanneer namelijk de door den trekker in den wissel gestelde som vóór de acceptatie vervaischt is; § 19. gevolgen en nadere bevestiging daarvan, welker slotsom daarop nederkomt, dat, daar een voorzigtig koopman niet trekt of accepteert zonder advijs, en zulks althans niet doet voor eene aanmerkelijke som, het zeker hoogst wenschelijk zoude
zijn, dat Regtsgeleerden en Wetgever de handen ineensloegen, om den advijsbrief, dien gewoonte en stijl reeds vorderen, ook door het stellig voorschrift der wet te handhaven; § 20. derde geval, wanneer namelijk een der endossementen vervalscht is; § 21. gevolgen daarvan; § 22. beschouwing van den regel: dat niemand meer regt aan een ander kan overdragen, dan hij zelf bezit; § 23. van den regel: dat ieder de regten moet kennen van dengenen, met wien hij handelt; § 24. nadere bevestiging van des Schrijvers leer uit het belang van den wisselhandel; § 25. Autoriteiten; § 26. slotsom van des Schrijvers redeneringen, in negen punten zaamgetrokken, waarin zijn geheele stelsel omtrent de vervalschte wissels beknoptelijk vervat

{==361==} {>>pagina-aanduiding<<}
is; § 27 eenige bedenkingen omtrent de nieuwe Nederlandsche wetgeving, betrekkelijk dit onderwerp.
Recensent heeft deze Proeve met veel opmerkzaamheid gelezen, en deze werd hierbij in verdubbelde mate gevorderd, eerstelijk om de ingewikkeldheid van het onderwerp, en ten andere omdat de voordragt van den Schrijver niet die duidelijkheid en gemakkelijkheid heeft, welke de behandeling van zulke stoffen dringend vordert. De zaken zijn echter weldoordacht, en alles, wat de Schrijver zegt, draagt blijken van kunde, verkregene kennis en gezond oordeel. Welligt had het doelmatiger geweest, eene juiste definitie te geven van valschheid en vervalsching; want de gesupponeerde naam zelfs van eenen denkbeeldigen trekker is geen falsum. Zie Art. 112, Code de Commerce. Falsum kan nooit bestaan, dan wanneer het de onware vertooning is van iets, hetwelk een waar en wezenlijk aanwezen heeft. Zoo heeft het de Fransche wetgever, op het voetspoor van cujacius, dien grooten Regtsgeleerde, begrepen, die, zoo als merlin ergens te regt zegt, er zoo veel en meer van wist dan een gansch dozijn hedendaagsche pratertjes, al is het ook dat zij met eene Magistrale toga bekleed zijn. Zeer goed zegt dus pailliet, in de laatste uitgave der vijf Codes, op Art. 112, aanteekening a, no. 3: Quand le nom du tireur supposé est un nom imaginaire, au moyen de quoi toute la confiance repose sur celui de l'acceptation, il n'y a point de faux. Dit is een onderwerp van hoog aanbelang, en moet ook volstrekt in bedenking genomen worden, ter voorkoming van actiën in zake van valschheid of escroquerie, die nergens grond hebben, dan in de onkunde of den kwaden, onhandelskundigen zin der dikmaals ongeroepene, of ook wel uitgelokte, aanbrengers.




Bijdragen tot de Numismatick van het Koningrijk der Nederlanden, verzameld en uitgegeven door G. van Orden, Correspondent van de tweede klasse van het Koninklijk Nederlandsch Instituut van Kunsten en Wetenschappen, enz. Iste Cahier. Met Platen. Te Zaandam, bij J. Groot en Comp. 1829. In gr. 8vo. 23 Bl. f 1-50.

Het doel van dit werk is voornamelijk, om voor de vergetelheid te bewaren die penningen, welke, in onderscheiding

{==362==} {>>pagina-aanduiding<<}
van zoo vele andere, op geene bijzondere gelegenheid geslagen zijn, noch eene regtstreeks geschiedkundige betrekking hebben. Het is voor den beoefenaar der algemeene geschiedenis hoogst belangrijk, vlijtig en doelmatig gebruik te maken van de hulpmiddelen, welke de Numismatica, of Penningkunde, zoo dikwerf aan de hand geeft, en blijft geven, wanneer schier alle andere bronnen, uit welke de Geschiedschrijver zijne kundigheden putten moet, geheelenal opgedroogd zijn. De beoefening der Penningkunde is derhalve ook voor de vaderlandsche geschiedenis hoogst gewigtig; en, om van die hulpwetenschap regt doelmatig partij te trekken, is het noodig te weten, hoe en waar men ook die penningen te plaatsen hebbe, die geenerlei bepaalde geschiedkundige daadzaak vermelden. Wetenswaardig is het dus, het middel te zien aangewezen, hoe dezelve in eenig, meer- of minder verband met de geschiedenis onzes Vaderlands kunnen worden gebragt, opdat men aan den eenen kant die penningen niet te hoog waardere, noch aan den anderen kant te gering schatte, om ze als gedenkwaardige overblijssels van vroegeren tijd te verzamelen. Onder die overblijfsels verdienen de Vroedschaps-, Gilde-, Schutters-, Wijn- en Armenpenningen met het hoogste regt gesteld en als zoodanig bewaard te worden. De Heer van orden vond het niet ondoelmatig, deze soort van penningen onder eene bijzondere afdeeling te brengen, en ze in afbeeldingen uit te geven, daar zij zich moeijelijk door eene enkele beschrijving laten onderkennen. Zoo veel mogelijk worden er kortelijk verklaringen, inlichtingen en ophelderingen bijgevoegd. Dit eerste Cahier legt zoo veel oordeelkunde en goeden smaak aan den dag, dat men niet nalaten kan, deze onderneming toe te juichen, en van harte te wenschen, dat dezelve genoegzaam aanmoediging moge vinden, om met de beste uitkomsten volbragt te
kunnen worden.

Habrokomes en Anthia. Een Roman van Xenophon den Ephesier. Uit het Grieksch vertaald en met ophelderende Aanteekeningen voor den Nederlandschen Lezer ingerigt. Te Groningen, bij M. Smit. 1829. In gr. 8vo. XVIII, 216 en 20 bl. f 2-40.

Onder alle de Grieksche Romanschrijvers, welke tot ons

{==363==} {>>pagina-aanduiding<<}
gekomen zijn, bekleedt xenophon de Ephesiër, volgens het oordeel van meest bevoegde kunstregters, den eersten rang. Heliodorus, achilles tatius, longus, chariton en anderen hebben hem noch in eenvoudigheid, noch in de kunst, om den lezer aangenaam en met belangstelling te onderhouden, geëvenaard. Dit zal dan ook wel de oorzaak zijn, dat deze Schrijver door zoo vele geleerden verklaard en, waar hij door de afschrijvers bedorven was, verbeterd is. Het is opmerkelijk, dat onder die geleerden de meesten Nederlanders zijn, en xenophon den grootsten dank verschuldigd is aan hemsterhuis, alberti, abresch en peerlkamp, onverminderd den roem, welken locella in dit geval behaald heeft.
De Heer t.p. tresling, Student aan de Hoogeschool te Groningen, heeft het ondernomen, om van dezen Griekschen Roman eene Nederduitsche vertaling te leveren. Hij had dat werk aangevangen op den raad en onder het opzigt van zijnen vader, Mr. t. haakma tresling, denzelfden, die, gelijk wij uit de uitgave van Prof. peerlkamp vernemen, niet onbelangrijke aanteekeningen en verbeteringen op den Griekschen tekst heeft uitgegeven. Deze vader ontviel den jongeling door eenen vroegtijdigen dood; hij stond nu alleen, en heest echter zijne taak voltooid en aan het licht gebragt, versterkt in dat voornemen door zijne Leermeesters aan Groningens Hoogeschool.
De Vertaler leert ons den Griekschen Schrijver in zijne inleiding eenigzins nader kennen, en redeneert vrij juist over de waardij van het oorspronkelijk geschrift. De overzetting is getrouw, duidelijk, in een' zuiveren en netten stijl ingekleed. Hier en daar heeft hij zich eenige vrijheden veroorloofd, om de kieschheid der lezers niet te kwetsen; hetwelk wij in het onderhavige geval zeer prijzen. De aanteekeningen zijn zeer geschikt, om eenige voor den Nederlandschen lezer onduidelijke plaatsen op te helderen, maar dragen evenwel hier en daar blijken van een jeugdig, weelderig vernuft en zin, om zoo alles, wat men weet en gevoelt, uit te storten en aan den man te brengen. Dit is een gebrek, zoo het een gebrek te noemen zij, eigen aan de meeste jongelieden, welke iets goeds in de toekomst beloven. Had de waardige vader geleefd, hij zoude zeker hier en daar die aanteekeningen eenigzins besnoeid, en de motto's, uit cats, sifflé,

{==364==} {>>pagina-aanduiding<<}
bellamy, bilderdijk cum uxore, enz. enz. er geheel hebben afgesneden.
Na de vertaling volgt een woord ter verantwoording, gerigt tot den letterkundigen lezer. De Schrijver geeft daar de reden op, waarom hij, om der kieschheids wille, hier en daar het oorspronkelijke niet getrouw heeft teruggegeven, waarom hij van de gewone lezing is afgeweken, en het gevoelen der uitleggers of eene eigene gissing gevolgd is. De Schrijver denkt over zijne gissingen zeer zedig. Wij willen ze daarom niet aan een gestreng oordeel onderwerpen, maar gaarne verklaren, dat eene enkele, al is zij niet waar, toch niet kwaad uitgedacht is.
Wij beschouwen dus dezen arbeid in het algemeen van eene zeer gunstige zijde, en moedigen den Heer tresling aan, dat hij op den door hem ingeslagenen weg moedig en ijverig voortga. Dan zullen wij ons voorzeker eens verheugen over meerdere vruchten van eenen mannelijken geest, waarop ons deze eerstelingen eene gegronde hoop vertoonen.




Jeanne d'Arc, of de Maagd van Orleans, Treurspel, in vijf Bedrijven, naar het Fransch van A. Soumet, door Mr. J. Brand van Cabauw. Te Amsterdam, bij M. Westerman en C. van Hulst. 1828. In kl. 8vo. 96 Bl. f :-60.

Ofschoon het op verscheidene plaatsen van zijn Treurspel blijkbaar is, dat de Fransche Dichter het Romantische Drama van schiller bestudeerd, en van sommige gedeelten van diens plan en eenige zijner heerlijke poëtische tafereelen partij getrokken heest, zoo kan men echter in geenen deele zeggen, dat hij alleen de rol van navolger of omwerker vervulde. Schiller schetst den geheelen levensloop der Heldenmaagd, welke ook voor latere tijden een onbegrijpelijk verschijnsel blijst, van het oogenblik af, dat zij de eerste duistere aansporing tot het groote werk in haren boezem gevoelde, tot op het tijdpunt, dat zij het groote einddoel haars strevens bereikt had; en zoo getrouw als de schilderij is, welke hij van haar in- en uitwendig leven ontrolt, zoo ongeschiedkundig en daardoor hinderlijk of liever stootend is de wijze, op welke hij haar van het tooneel des levens laat aftreden. Eene verkeerde toepassing van het denkbeeld der Tragische geregtigheid schijnt hem verleid te hebben, om haar

{==365==} {>>pagina-aanduiding<<}
niet als Tooveres den brandstapel te doen beklimmen, maar te doen sneuvelen als Heldin, met de wapens in de hand. Soumet, daarentegen, de handeling binnen den gewonen Treurspeltijd beperkende, schildert alleen het einde harer loopbaan, den laatsten dag van haar leven. Wij zien haar niet onder den geheimzinnigen eik, waar zij de stem des Hemels vernam; niet in het gewoel van den slag; niet in den krooningstempel te Rheims: wij ontmoeten haar terstond in de gevangenis, en zien haar ten slotte, getrouw aan de Geschiedenis, de houtmijt beklimmen, die de belooning was voor het redden van haar Vaderland. Zeer eenvoudig is de handeling des stuks; en echter heeft de Dichter middel gevonden, om dezelve belangrijk voor ons te maken, door de kunstige afwisseling van hoop en vrees, in welke hij ons weet te brengen omtrent het eindelijk lot eener Heldin, die in den geheelen loop des gedichts eene Tragische grootheid ten toon spreidt, welke de harten der aanschouwers met bewondering voor haar vervult. De eenige, maar in ons oog zeer gewigtige aanmerking, welke wij op den aanleg der fabel maken moeten, is deze: dat het vonnis van jeanne d'arc voltrokken wordt, ofschoon alles zamenloopt om hetzelve te doen vernietigen. Door het getuigenis van haren onverwacht optredenden vader wordt de helsche list, met welke hare vijanden dezen eene beschuldiging, welke het eenig bewijs was voor hare tooverij, ontlokten, aan den dag gebragt; het Engelsch Legerhoofd doorziet dit weessel van logens, en vormt het plan, haar te redden; haar grootste tegenstander, de Hertog van bourgondië, tot inkeer gebragt door hare woorden, tracht weldra het vonnis, dat voornamelijk om hem te believen geslagen was, te vernietigen; haar getrouwe verdediger adhemar bewijst zonneklaar hare onschuld; - alles is vergeefs; zij moet sterven, ofschoon alle invloed hebbende personen te haren
voordeele gestemd schijnen. De Dichter zelf schijnt dit gebrek gevoeld te hebben, en, om hetzelve eenigzins te verglimpen, den Godsstrijd tusschen het Engelsch Legerhoofd en den Hertog van bourgondië te baat genomen te hebben; alsof, daar deze ongelukkig voor den verdediger der Heldin uitviel, de volvoering van het vonnis noodzakelijk moest volgen. Doch uit het tooneel, in hetwelk deze uitdaging plaats grijpt, het laatste van het vierde bedrijf, blijkt nergens, dat de Engelschman den tweekamp aanvaardde, gesterkt door de overtniging, dat jeanne waarlijk schuldig

{==366==} {>>pagina-aanduiding<<}
was; hij zegt het zelf, dat het alleen was om de trotschheid van den Hertog te tuchtigen, dat hij het zwaard ontblootte; en al moest de overwinning, die hij behaalde, naar de denkwijze dier tijden, zijn geloof aan de strafbaarheid der Heldin bevestigen, dan vinden wij het toch eenen ongelukkigen inval van den Dichter, om de Goddelijke regtvaardigheid aan den laster bloot te stellen, alsof zij, bij het plegtig beroep op Haar gedaan, de zaak der onschuld verliet, om die der dweepzucht en huichelarij te doen zegevieren.
Doch wij zouden bijna vergeten, dat wij minder het Treurspel van den Heer soumet, dan deszelfs vertolking door den Heer brand van cabauw te beoordeelen hebben, die, zoo dit eene verdienste is, zich nergens de minste afwijking van het oorspronkelijke veroorloofd heeft, en alleen de Fransche dichtregels zoo getrouw mogelijk in het Nederlandsch heeft trachten over te brengen. Ofschoon hij over het algemeen voor deze taak wel berekend schijnt, en men dikwijls kernachtige, zeer gelukkig overgebragte, regels en geheele passages bij hem leest, is het er echter verre af, dat zijne navolging zich, wat juistheid en dichterlijkheid van uitdrukking betreft, met het oorspronkelijke zoude kunnen meten. Regels als:

Maar, daar ik hulp behoef om hem ter neer te smijten. Bl. 62.

'k Beloofde aan Hendriks kroon dit uitgestrekte veld. Bl. 62.

Nooit heeft uw Koning deez versoeibre daad betracht. Bl. 65.




en een aantal dergelijke, spreken, ook zonder vergelijking met het oorspronkelijke, over zichzelve het vonnis uit. Maar, wat erger is, men vindt sommige plaatsen, in welker overbrenging de Vertolker deerlijk heeft misgetast, en zelfs dáárdoor niet op het regte spoor gebragt werd, dat hij in het Nederlandsch iets onverstaanbaars, ja zelfs iets ongerijmds nederschreef. Wij hebben hier vooral het oog op het tweede tooneel van het derde bedrijf, waar de volgende Fransche regels dus in het Nederduitsch vertaald zijn:

Sur le sort des Valois, prince, jetez les yeux. 
Tout les recommandait à la faveur des cieux; 
Un Roi cher aux Français, même dans sa démence; 
Un prince infortuné dont le règne commence 
Au milieu des complots, des combats criminels, 
Faible enfant, orphelin sous les yeux maternels. 

{==367==} {>>pagina-aanduiding<<}

La France de Clovis dans un camp renfermée 
S'apprêtant à perir, mais a périr armée. 
Orleans si fidèle, et les guerriers Anglais 
Retrouvant dans ses murs les héros de Calais. 


Denk, Prins! aan de Valois en 't geen hen is weêrvaren, 
Hoe waardig alle steeds de gunst des Hemels waren. 
Een Koning, schoon verdwaasd, bij 't Fransche volk bemind, 
Een ongelukkig Vorst, wiens rijksgebied begint 
In 't midden van den strijd en al 't misdadig pogen, 
Een teeder kind, een wees in 's moeders droevige oogen. 
Een Clovis, (!!!) die zijn rijk in 't legerkamp besloot, 
Bereid te sneven, maar te strijden tot zijn dood. 
Een Orleans zoo trouw, en Englands legerbenden, 
Die hier van 't veeg Calais den heldenstoet herkenden. 

De overige aanmerkingen terughoudende, tot welke deze regels aanleiding kunnen geven, bepalen wij ons slechts tot:

....... een wees in 's moeders droevige oogen. 

De wees is hier karel VII, en zijne moeder, die brand zoo ten onregte bedroefd laat zijn, de beruchte isabella of isabeau van beijeren, de doodvijandin van haren eigenen zoon, die de ziel was van alle heimelijke en openbare aanslagen tegen zijn leven en zijne kroon. Soumet, die niet, gelijk schiller, aan deze megere eene rol in zijn Treurspel heeft toegekend, geeft de vijandige betrekking tusschen moeder en zoon duidelijk te kennen door de tegenstellende uitdrukking:

orphelin sous les yeux maternels; 

dat is:

een wees, schoon onder 't oog der moeder; 

en zeide genoeg voor elk, die bekend is met de Geschiedenis. Brand, daarentegen, doet de moeder bedroefd zijn, en neemt aldus alle kracht, tevens met alle beteekenis, weg. Maar nog erger is het in den terstond volgenden regel; hier komt, ten tijde van karel VII, een clovis te voorschijn, van wien de Geschiedenis geen enkel woord weet. Clovis was de grondlegger der Fransche Monarchij. Vier

{==368==} {>>pagina-aanduiding<<}
bladzijden vroeger heeft brand zelf de regels, die zijne misvatting onmogelijk moesten maken, in dit opzigt goed vertaald:

Gij moet herov'ren gaan wat Frankrijk heest verloren, 
En gij vervult Gods trouw aan Clovis toegezworen. 

Even als men dikwijls gehoord heeft van La France de Saint Louis, zoo noemt hier soumet zijn land La France de Clovis, hem, als den stichter der Monarchij, op eene dichterlijke wijze, eene voortdurende bescherming van hetzelve toekennende; en de beteekenis zijner woorden is eenvoudig deze: ‘Het Frankrijk van clovis, besloten in een legerkamp, en bereid tot den ondergang, maar met de wapens in de vuist.’ Over het algemeen schijnt de Heer brand niet diep ingewijd te zijn in de oude Fransche Geschiedenis; hij zoude anders den regel:

De Martel dans Fierbois on court chercher le glaive. 

niet met deze vertolking hebben afgescheept:

Mijn zwaard is ras gehaald; 

alsof het staal, waarmede karel martel de Sarracenen versloeg, en dat jeanne d'arc voerde, niets bijbragt tot de grootschere houding der Heldin. - Sed claudite jam rivos, sat prata biberunt.

De Inneming van Saragossa, of de Zegepraal der Liefde op Staats- en Inquisitiedwang. Een Historisch-Romantisch Tafercel uit den Spaanschen Oorlog. Naar het Hoogduitsch, door Otto van Deppen. Te Amsterdam, bij J.C. van Kesteren. 1828. In gr. 8vo. XVI en 232 bl. f 2-40.

Dit tafereel, dat buiten twijfel veel waarheid bevat, kan niet nalaten, belangstelling te wekken. De grondtrekken des verhaals werden door den Schrijver uit eene oude kronijk genomen. De hoofdzaken zijn dus, moet men vertrouwen, niet verdicht. Dingen, die vóór ruim honderd jaren gebeurden, vindt men hier vermeld. Spanje, dat schoon, maar ongelukkig land, is het tooneel. Dat menschelijke boosheid, onder schijn van vromen ijver voor Godsdienst, zoo verre

{==369==} {>>pagina-aanduiding<<}
kan gaan, zoude men bezwaarlijk gelooven, ware het niet, dat de Geschiedenis, helaas! maar al te veel voorbeelden opleverde, welke de mogelijkheid doen blijken. Verschrikkelijke gruweldaden van Jezuiten worden in dit boek beschreven. Verwekt het lezen dier sluwe bedrijven eene billijke verontwaardiging, men gevoelt hierbij tevens te levendiger, hoe groot een geluk het is, in een vrij land, onder de bescherming der burgerlijke overheid, gerust en veilig te leven. Uit dien hoofde dan meenen wij dit Romantisch-Historisch Tasereel te mogen aanprijzen. Het zonderling beloop der verhaalde gebeurtenissen wekt den leeslust steeds meer op - en aan het einde verheugt men zich, dat de vervolgde braven aan de klaauwen der Inquisitie ontkwamen. Mogten de listige aanslagen der volgelingen van ignatius loyola steeds zoo verijdeld worden! - De overbrenging in onze taal had gelukkiger kunnen uitvallen. Men zegt niet: Dit alles en nog veel meer loopen, maar loopt zamen. Het woord boud, in den zin van stout - boud spreken - is wel Hollandsch, maar toch weinig in gebruik. Men zegt en schrijft gold (van gelden), niet geldde. In plaats van kwaâjongens ware beter baldadige jongens, enz. enz.

De Barbier van Parijs, een Tafereel der Fransche Zeden in de eerste helft der XVIIde Eeuw. Door Ch. Paul de Kock. II Deelen. Te Dordrecht, bij Blussé en van Braam. 1827. In gr. 8vo. Te zamen 721 bl. f 4-80.

De vertaler verwacht te regt, dat dit werk zeer verschillend beoordeeld zal worden. Ook wij gelooven, dat zulke lezers, die veel ophebben met avontuurlijke, raadselachtige geschiedenissen, met gretigheid dezen roman zullen verslinden. Anderen daarentegen, die, wanneer zij, tot uitspanning, ernstiger bezigheden afwisselen met het lezen van eenen roman, dan toch gezet zijn op eenig zedelijk doel, zullen deze geschiedenis weinig beduidend vinden. Liesst schijnt de vertaler te wenschen, dat men dezelve beschouwe als eene bijdrage tot de geschiedenis der zeden van dien tijd, welke de Franschen toen van schaamte moesten doen blozen, en wier overblijfsels hun, ondanks hunnen trots op beschaafdheid, ook thans nog niet tot eer kunnen verstrekken. Maar wij voor

{==370==} {>>pagina-aanduiding<<}
ons gelooven, dat de geschiedenis zelve van dien tijd den beoefenaar der menschenkennis betere bronnen zal verschaffen, dan een omslagtige roman, welks overbrenging in onze taal den vertolker nog tot veel behoedzaamheid noodzaakte, om niets onwelvoegelijks of ergerlijks onder het oog van het publiek te brengen.




Het sieraad der Jeugd. Een Handboek voor allen, die de schoone deugd der Kuischheid liefhebben. Uit het Hoogduitsch vertaald, en met Aanteekeningen vermeerderd door F.A. Bramink, R.K. Priester en Kapellaan te Amsterdam. Te Amsterdam, bij C.C. Schievenbus. In kl. 8vo. VIII en 270 bl. f 2-:

De uitgeefster, vertelt ons bramink, door slechte menschen ongelukkig gemaakt, maar toen ook door brave lieden geholpen, (waartoe vertelt hij dat, als men er niet meer van mag weten?) verzocht hem, een werkje over de Kuischheid verder te vertalen, waarvan één blad reeds was afgedrukt. Dat blad krielde zoo van fouten, dat hij liever de vertaling van een ander werkje over de kuischheid, dat hij, als jongeling, ten geschenke gekregen had, ter hand nam. Doch, daarin moest hij toen nog veel verhelpen, en invullen, wat hij miste, ezv. Hieruit is dit werkje ontstaan, om hetwelk wij niet verlegen waren, maar met hetwelk wij wel verlegen zijn, niet wetende, hoe alle liefhebbers der kuischheid het te gebruiken hebben. Vanhier dan ook, dat dit ons verslag zoo lang achterwege bleef.
De aanteekeningen, loopende van bl. 211 tot 270, hadden althans voor hen wel mogen gemist worden, en schijnen ligtelijk iemand toe, eeniglijk te dienen, om des Schrijvers of Vertalers bekendheid met Grieksche en Latijnsche Schrijvers en zijne Hebreeuwsche taalgeleerdheid aan het licht te brengen. Daarvan nu kunnen ze getuigen, en er is, in sommige, nog al iets wetenswaardigs uit de geschiedenis herinnerd; maar het is een kakelbont mengelmoes, en, gelijk in den tekst zelven, er is te velerlei, waardoor men afgeleid wordt en verward. Zoodat voor alle liefhebbers der kuischheid is dit boekje niet geschikt. Bramink zegt zelf, dat in de aanteekeningen wel het een en ander is, dat voer het algemeen

{==371==} {>>pagina-aanduiding<<}
had kunnen gemist worden. Waartoe dan die overlading? te meer, daar alles toch zoo omslagtig en met vele herhalingen van alweêr hetzelfde behandeld is. Tot hetgeen gemist had kunnen worden, zouden we, behalve die plaatsen uit Grieksche en Latijnsche Schrijvers en die Hebreeuwsche taalkennis, ook nog brengen het een en ander, dat niet wèl luidt, waarvan wij daarom, eerbaar, zwijgen, en waarvan de Geestelijke had moeten zwijgen. De stijl is wonderlijk afwisselend: verheven (?) en laag, bloemrijk en schraal - over het geheel plat en mat. De Nederlandsche taal is slordig gebruikt. Dat het betoog niet zijne minste kracht ontleent van kerkgezag en der oudvaderen woorden, waardoor het ook al niet voor alle, niet voor Protestantsche, liefhebbers der kuischheid bruikbaar is, zij zoo. Wij zagen toch met genoegen ook onkatholijken (verstaat onroomschen) aangehaald, als young, gellert; wel zóó, dat het schijnt geschied te zijn, alleen omdat bramink er anders niet van tusschen konde; maar toch - 't is al liberaal genoeg, dat hij ze aanhaalt, al is het dan telkens: ‘Zoo zegt zeker onkatholijke. Misschien geloost ge dezen meer dan mij!’
Wij willen onzen Lezeren een en ander proefje voorzetten, of zij trek mogten krijgen, om bij bramink te gast te gaan.
Bijbelverklaring. Klaagl. IV:7. moet met Openb. XIV:4 vergeleken, en toegepast worden op kuische menschen. Volgens Zach. IX:17 brengt de wijn maagden voort. Hosea XIV:6 voorzegt den bloei der kuischheid. Psalm II:12a is, ‘aanbidt de maagdenrei!’ (Zie bl. 33 in den tekst.) De Vertaler zegt, dat het wezen moet, ‘aanvaardt de tucht!’ volgens de Vulgata, die door bramink nu overeengebragt wordt met den grondtekst, ‘huldigt den Zoon van God!’ - Zoo leert men zich redden, en komt Kerk en Bijbel tot één!
Zedekunde. De Christelijke kuischheid is eene bovennatuurlijke deugd. Man en vrouw moeten zoodanig gebruik van het huwelijk maken, als hun rede en Godsdienst gebieden, verre van op andere voorwerpen te denken. De kuischheid doet een leelijk ligchaam in prijs stijgen, en maakt het (het ligchaam) aller achting waardig. Ieder kuisch jongeling en elke kuische maagd is zwart, maar schoon. (Hoogl. I:5.) Zonder ligchamelijke reinheid is ook het redelooze dier onbehagelijk aan den heiligen God. Hoe grooter het aantal

{==372==} {>>pagina-aanduiding<<}
maagden wordt, des te hooger stijgt de vreugde van de vruchtbare moeder, (de Roomsche Kerk.)
Karakterkunde. Bijgeloof, wellust en wreedheid maakten de voornaamste karaktertrekken van maximinus uit. Deze karaktertrekken zijn waarlijk niet zeer vereerende. De kuische mensch leeft, alsof hij geen ligchaam bezat. (Een mal compliment aan de Pastoors!) Hij overschrijdt de grenzen der natuur. Waarom weet de zoogenoemde wijsgeer niet, wat elk vooraf behoorde te weten, dan omdat hij een weetniet is? Waarom is de wellustige zoo dom, dan omdat hij een wellustige is en dom is? (Bl. 65.)
Geschiedenis. Onder de vervolging van decius bragt men een' jongeling in een' schoonen tuin, legde hem tusschen rozen en leliën, onder ruischende boomen, aan den oever eener kabbelende beek, op een zacht bed, en bond hem met zijden banden daaraan vast. Eene ontuchtige vrouw zocht hem te verleiden. Eindelijk behaalde hij de overwinning. Hij beet een stuk van zijne tong af, en spuwde dat met een mondvol bloeds het vrouwmensch in het gezigt. Deze stomme held (zoo noemt hem bramink) wordt vergeleken met dien soldaat, die, bij gebrek aan kogels, zijne tanden gebruikte, om op den vijand te - schieten. Godfried van bouillon, naderhand Koning van Jeruzalem, heeft dikwijls geheel geharnaste ruiters, in eenen slag, van het hoofd tot den zadel midden door gehouwen, omdat hij kuisch was.
Welsprekendheid. De ziel des kuischen jongelings zoekt, gelijk de onschuldige duif, de reinste plaatsen; daar alleen rust zijn voet, os anders vliedt hij terug naar de ark, naar de eenzame onschuld, naar het gezelschap van onschuldigen, daar intusschen de zwarte raaf op verrotte krengen blijft zitten en zich vergast. Eens (NB. op den oordeelsdag) zult gij een aantal geile bokken met menschenhoofden zien, ezv. De onreine neigingen zijn als het afzigtelijkste ongedierte; hoe meer men er aan toegeeft, des te meer zal het u kwellen.
Is het genoeg, Lezer? Drie kerkelijke mannen hebben dit boek naauwkeurig onderzocht en aanbevolen, en de Aartsbisschop te Zoeterwoude heeft het goedgekeurd.





{==373==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor het jaar 1827. In 's Gravenhage, bij de Erve(n) J. Thierrij en C. Mensing en Zoon. 1828. In gr. 8vo. Behalve het voorwerk, 116 en 301 bl. f 2-50.

(Eerste Verslag.)

In dezen bundel ontmoeten wij een tweetal Verhandelingen, beide met goud bekroond. Blijkbaar zijn dezelve dus van zoo verschillenden inhoud, dat er aan geen vergelijkend oordeel te denken is. Elk stuk daarentegen, met de hoogste goedkeuring dier Eerwaardige Vergadering vereerd, verdient onzen bescheiden toets, dien wij in dit en in een volgend verslag aan onze Lezers hopen voor te leggen.
Wij beginnen met de beantwoording der vrage: ‘In welken zin moeten wij de Leer van jezus christus en zijne Apostelen, als van God zelven geopenbaard, beschouwen? Kan met derzelver uitspraken overeengebragt worden, het gevoelen dergenen, die aan de Rede het onbetwistbaar gezag toeschrijven? En is, dit ontkend zijnde, desniettemin, een vrij onderzoek over het geopenbaarde toe te staan?’
Als Schrijver dezer Verhandeling is, bij de opening van het biljet, de Eerw. h.h. donker curtius, Theol. Doct. en Predikant te Arnhem, erkend en openbaar geworden. Een naam, die, door regtschapen ijver voor redelijke Godsdienstkennis en Christendom alreede vermaard geworden in ons Vaderland, niet missen kan, bij velen zijner tijd- en ambtgenooten eene gunstige vooringenomenheid voor dezen zijnen arbeid in te boezemen, buiten aanmerking gelaten, dat aan hem in den wedstrijd

{==374==} {>>pagina-aanduiding<<}
de krans der overwinning is toegewezen. Ons, Letteroefenaars, geheugt het nog, bij de oudheid van ons tijdschrift, hoe, tegen het einde nog der vorige eeuw, over dit eigen onderwerp hier strijd was tusschen vermaarde leden der vaderlandsche en Hervormde Kerkgenootschappen (*). Thans mogen en behooren wel de Protestantsche huishoudingen afgezonderd te blijven wegens meer of minder verschil van meening en plegtigheden; maar derzelver toenadering in eenigheid van geest door den band des vredes geeft rijke stof tot Christelijke blijdschap en dank. Thans lezen wij in de Prijsverhandeling, die voor ons ligt, en vinden wij door donker curtius betoogd: Eene waarlijk van God herkomstige Leer kan niet strijden met de Rede. Zulks stelden ook de groot, morus, doederlein, muntinghe en anderen, door hem aangehaald; en hoe vele vraagbaken van den ouden en lateren tijd kwamen niet daarin overeen (**)! Wij stonden gereed om uit te weiden, en 's mans voldingend betoog in § 58 mede te deelen; maar het is onze pligt, kort te zijn, en, daarlatende wat meer algemeen is, bij de aanwijzing van den loop der Verhandeling onze Lezers vooral te bepalen op hetgene
haar inzonderheid onderscheidt, of wel tot weinige opmerkingen, die onder het nagaan derzelve bij ons ontrezen zijn.
De Eerw. Schrijver heeft aan het hoofd van zijne

{==375==} {>>pagina-aanduiding<<}
Verhandeling eene volkomene schets van haren Inhoud geplaatst, die bij uitnemendheid aantoont, in welk eene regelmatige orde en met hoe groote naauwkeurigheid de stoffe door hem bewerkt, behoorlijk uiteengezet, en naar vereisch behandeld is. Men heeft dien Inhoud, die zich tot elke paragraaf uitstrekt, alleen in te zien, om van de aangelegenheid overtuigd te worden eens geheels, dat aan die verwachting beantwoordt. Voor ons is het voldoende te zeggen, dat, gelijk de vraag blijkbaar drieledig is, ook de arbeid van donker curtius in even zoo vele Hoofddeelen gesplitst is. De aangelegenheid van zijn onderzoek, en de gepastheid des voorstels van het Genootschap, wordt alvorens, bij eene Inleiding, aangetoond gelegen te zijn in de meening van sommige hedendaagsche Wijsgeeren, die, afwijkende van verre het grootste deel der Christenen, ‘wel den naam van Openbaring behouden, echter den aard van deze zoo bepalen, dat alles, wat zij bevat, neêrkomt op hetgene der menschelijke Rede kenbaar is; zoodat het geheele begrip van onmiddelbare ontdekking van God zelven daarbij geheel wegvalt.’ - Dus komt hij, te regt, I. tot een uitvoerig en afdoend onderzoek der Gewijde Boeken wegens den zin, in welken christus en zijne Apostelen hunne hooge zending, en de Evangelieleer, door hen gepredikt, willen beschouwd hebben. Met de vereischte bondigheid en oplettendheid voldingt onze Christemeeraar, in de meest verhevene en eigenlijke beteekenis van het woord, de Goddelijkheid der Openbaring, op grond van menigte Schriftuurplaatsen, of gezegden, zoo van den Heiland, als van deszelfs Gezanten; waaromtrent wij noodeloos keuren voor onze Lezers, die prijsstellen op de Gewijde Boeken, om hem op het spoor te volgen. Genoeg zij hier de enkele aanhaling van hetgene er geschreven staat: ‘God voortijds veelmaal, en
op velerlei wijze, gesproken hebbende door de Profeten, heeft in deze laatste dagen tot ons gesproken door den Zoon, en bovendien medegetuigd door gaven van den H. Geest naar zijnen wille.’ (Hebr. I:1.)

{==376==} {>>pagina-aanduiding<<}

II. Trouwens, hoezeer dit door Wijsgeeren uit de school van kant, in hunnen barbaarschen en ter naauwernood verstaanbaren schrijstrant, wordt toegestemd, het voorname doel dezer Verhandeling bragt mede, te onderzoeken, of hunne leer en gevoelens wegens het gezag der Rede daarmede zijn te vereenigen. In de vorige eeuw, en in den strijd met Deïsten en Naturalisten, werd dat woord gebezigd voor het verstand; de Koningsberger Wijsgeer, daarentegen, neemt het laatste voor ‘het vermogen, om de verschillende indrukken (der zinnen) te zamen te voegen, en alzoo algemeene begrippen te vormen.’ Theoretische Rede noemt hij bepaaldelijk ‘dat vermogen, door hetwelk wij, uit de gevormde begrippen, besluiten afleiden.’ Maar, behalve deze Rede, die kant voor den eenigen toetssteen van waarheid houdt in zaken van bespiegelende Wijsbegeerte, zoodat hij voor hersenschimmen verklaart, wat haar te boven gaat, stelt hij nog eene Praktische of beoesenende Rede, die ons begeervermogen bepaalt, en gebiedt te handelen naar die zuivere begrippen van zedelijkheid, die in ons gemoed aanwezig zijn, en waaraan wij ook, buiten alle ervaring, als zoo vele wetten moeten gehoorzamen. Voorts, om dien aandrang der Praktische Rede klem te geven, leidt zij hem tot het erkennen of gelooven aan god, Vrijheid en Onsterfelijkheid. Voorts, en met betrekking tot de Openbaring en haar gezag, waarover kant in zijne Kritiek zich nergens stellig verklaard heeft, voert onze Schrijver, zoo uit deze en gene plaatsen van den stichter dier schole, elders voorkomende, als uit de schriften van fichte, bekenn, pöchel, böhme en
krug, die zich meer rond geuit hebben, of wel hunnen Meester in stoutheid overtroffen, eene reeks van bewijzen aan, die hem regt geven tot deze vijsderlei tegenstelling. In geloofszaken leert

De Openbaring:	De School van kant:
1. Eene kendron buiten ons.	Eene kenbron in ons.


{==377==} {>>pagina-aanduiding<<}


2. De erkentenis door eenen Goddelijken Gezant, die de leer komt bekend maken.	De erkentenis door de Praktische Rede, welke de waarheid postuleert.
3. Meer, dan de Rede kan ontdekken.	Niets anders, dan hetgene de Praktische Rede als noodzakelijk aanneemt.
4. De Openbaring is Goddelijk: om de onmiddellijke mededeeling aan jezus.	De School van kant noemt haar Goddelijk: om de mededeeling aan de menschelijke natuur.
5. Het hoogste gezag ter beslissing heeft alleen de Openbaring.	Het hoogste gezag ter beslissing heeft alleen de Rede, naar het gevoelen dier Wijsgeeren.

Ziet daar zoo vele onbestaanbaarheden, die even min als licht en duister kunnen zamengevoegd of vereenigd worden, en de heillooze strekking van het Kantianismus voldingen.
III. Nog bleef het laatste gedeelte der vrage te beantwoorden overig, hoe, namelijk, het hoogst en beslissend gezag der Openbaring omtrent zaken van Godsdienst erkend wordende, daarmede nogtans gepaard kan gaan, dat 's menschen Rede de leer der H. Schrift vrijelijk mag toetsen. Hier nu bevond zich andermaal de Eerw. donker curtius op eenen beter gebaanden en door velen vóór hem betreden weg; en gaf hem zulks welligt aanleiding, om zich, meer althans dan wij van zijn Eerw. gewenscht hadden, te bekorten. Bondig, doorgaans doeltreffend in het betoogen, ontdekt men hier wederom den man, die uitmunt onder onze Leeraren. Op den hoeksteen, dat christus en de Apostelen, omtrent hunne zending, leer en wonderen, vrijheid van onderzoek en een' redelijken toets gewettigd en aangeprezen hebben, voortbouwende, overweegt hij daarna, tot hoe verre dit ondergeschikt en regtmatig gezag der Rede bestaanbaar en overeen te brengen zij met het geloof aan waarheden van Godsdienst, die in de Openbaring voor-
{==378==} {>>pagina-aanduiding<<}
komen, van Godswege staan aangekondigd. Te dezen nu worden de strijdige uitersten van een verblind en den verstandigen mensch onwaardig Kerkgeloof aan de eene zijde, en, aan den anderen kant, de vermetele stoutheid, waarmede Deïsten van ouds, later de Kantiaansche school, of Neologen, weigeren te berusten, en voor waarheid aan te nemen alles, wat boven het bereik der Rede gaat, gewraakt en met nadruk wedersproken. Dit leidt zijn Eerw. tot het besluit, reeds van ons aangewezen, en door hem, in eene noot bij § 57, met genoegzaam gezag ondersteund. Ten overvloede veroorlove men ons, deze misschien te weinig bekende dichtregelen van den beroemden simon stijl hierbij te voegen:

‘In de Evangelieleer zijn wel verborgenheden, 
Te hoog voor ons, hoewel niet strijdig met de Reden: 
Wat daarmeê strijdt, is valsch; maar wat er boven gaat, 
Versterkt het redelijk Geloof juist naar die maat (*).’ 

Ondertusschen, terwijl donker curtius dezen regel laat gelden in het geschil tusschen Roomschen en Onroomschen over de Transsubstantiatie, schijnt hij nogtans van dat beginsel eenigzins af te wijken, wanneer het aankomt op den toets en de aanneming der verborgenheid, vroeger bij de Kerk, in de dagen van konstantijn den grooten, door de Niceesche Vergadering, voor geopenbaarde waarheid erkend, en door de Kerkhervormers niet wedersproken, ja vrij eenparig

{==379==} {>>pagina-aanduiding<<}
geleeraard (*). Het jammert ons, dat van dit belangrijk stuk, en wat daarmede in naauw verband staat, de leer der Verzoening, alleen ter loops, in eene enkele paragraaf (§ 59), gewaagd is; en dat bovendien de onderscheidene afdeelingen der vaderlandsche Kerk niet voor de Leer der Schrijft zullen houden, wat hier als zoodanig staat voorgedragen, op gezag van vroegere eeuwen, en van het talrijkst Genootschap, waarbij de Schrijver zijnen eerwaardigen stand heeft. Recensent hoort te huis onder de Dissenters, en veroorlooft zich dus te vragen, of er niet te veel grond gelaten worde voor het geheimzinnige, en aan het ongeloof van onzen tijd, indien men de stelling, ‘dat de onbegrijpelijke god, als Vader, Zoon en H. Geest, bestaat en werkt,’ hooger, dan als Kerkgevoelen, of begrip van menschen, verheft, en op de lijst der geopenbaarde waarheden plaatst? Te regt zeker is hier het woord des aanstoots, sedert lang in het oor van velen der onzen een Arithmetische wanzin, niet gebezigd; maar blijft er in de zaak zelve, hoe men zich uitdrukke, niet zoo
onloochenbare duisterheid, dat men haar op geenerlei wijze voor menschen, wier kenbron

{==380==} {>>pagina-aanduiding<<}
de zintuigen zijn, in geene taal bevattelijk, ik laat staan geloofelijk kan maken? Met den meesten eerbied dus voor den heiligen god en het Evangelie, dient de Christen óf in den blinde voor waarheid aan te nemen, wat tegen zijne Rede strijdt, óf, hetgeen wij beter keuren, met bescheiden twijfel omtrent een diepgezeteld Kerkgevoelen, op nieuw den Bijbel en deszelfs doorgaanden duidelijken inhoud te overwegen. Immers van 's Hemels hooge wijsheid, goedheid en liefde is niet te verwachten, dat hij van stervelingen geloof in bovennatuurlijke duisterheden, bij eene Openbaring, gelijk die door den Verlosser der wereld is aangebragt, heeft willen vorderen. Was niet veeleer des Heeren doel, aan armen de blijde boodschap des heils aan te kondigen? God immers wilde tot ons menschen spreken door christus, den Zoon, en zijne Gezanten. (Hebr. I:1.) Wij staan toe, Uitlegkundigen mogen geschil blijven voeren over den zin van enkele plaatsen, Godgeleerden in hunne scholen zich vooralsnog vasthouden aan deze of gene vergrijsde stelsels; daar nogtans in het onschatbaar werk van den beroemden sam. clarke (*) is aangetoond, dat de H. Schrift (even weinig als de letter van de aloude Artikelen des Gelooss) niets in dezen leert, dat tegen de

{==381==} {>>pagina-aanduiding<<}
Rede strijdt, kunnen wij niet nalaten te wenschen, ja van den éénen waren god en Vader ootmoedig, in den naam des Zoons, af te bidden, dat de Kerk zich aaneensluite door den band des vredes, eenparig aan den toets van den Protestantschen grondregel hare bijzondere gevoelens onderwerpe, en voorts zich onthoude van wijsgeerige, nuttelooze of ook onzalige spitsvindigheden, waarbij het hart koud blijft en die de Bijbel wraakt, met name bij navorschingen, boven het bereik gaande van ons begrip en eindig denkvermogen. Wij leggen hiermede de pen voor korten tijd neder: want, daarlatende deze onze bedenkingen, ruim zoo veel tegen het leerstuk, als tegen den arbeid van den Eerw. donker curtius, (die daarover kort is) te berde gebragt, behoeven wij, ten slotte, onze gunstige aanprijzing aan deze zijne Verhandeling geenszins te weigeren, of iets terug te nemen van de waarde, daaraan door ons reeds toegekend.

Overdenkingen voor Gevangenen door een Gevangene. Te 's Gravenhage, bij A. Kloots. 1828. In gr. 8vo. VIII, 96 bl. f :-90.

Recensent was, van eersten af aan, voorstander en lid van het Genootschap tot zedelijke verbetering van Gevangenen. Met belangstelling nam hij alzoo het hier aangekondigde boeksken in handen, en las het, ja, ook met eenig genoegen, in aanmerking nemende, dat een gevangene het woord voert tot gevangenen, om, zoo mogelijk, tot verbetering iets toe te brengen. Het onderhavige werkje heeft dan, als zoodanig, aanspraak op zachtere beoordeeling. Of er, nu wij het door de Maatschappij Tot Nut van 't Algemeen bekroonde Handboek voor Gevangenen van suringar bezitten, nog behoefte aan hetzelve bestond, is eene andere vraag. Beide zijn ten zelfden jare uitgegeven. Naar het oordeel van Rec. had de gevangene, om doel te treffen, niet zoo dikwijls in den tweeden persoon tot zijne medegevangenen moeten

{==382==} {>>pagina-aanduiding<<}
spreken. Zij zijn immers lotgenooten, omdat zij, de eene zoo wel als de anderen, misdreven tegen de burgerlijke wet. Ook komen er wel eens uitweidingen in voor, die minder hier schijnen te behooren, en ligt de aandacht der schuldigen te zeer van henzelven zouden kunnen afleiden, b.v. bl. 63, 64, waar de gevangene tot gevangenen zegt: ‘Wanneer wij op onze straten of grachten, op reis of in gezelschappen, met aandacht de taal aanhooren, welke sommige menschen, zelfs kinderen, voeren, dan rijzen, als het ware, de haren te berge, over de schandelijke vloekwoorden, welke velen zoo ligtzinnig als onbedachtzaam uitslaan, en ons zedelijk gevoel wordt in eene hooge mate gekwetst.’ Het ware misschien beter, zoo de Schrijver zich meer bepaald had bij den eigen toestand der schuldigen, en bij datgene, wat aanleiding gaf tot hunnen en zijnen val. Hij houdt zich te veel op met algemeenheden, en met koele, stelselmatige redenering. Het stukje zou in nuttigheid gewonnen hebben, zoo in hetzelve doorgaans meer die zacht gevoelige toon des ootmoeds heerschte, welke b.v. bl. 69-73 voorkomt, onder het opschrift: Nachtgedachten van een' gevangene. - De Overdenkingen loopen over volgende, niet onbelangrijke, onderwerpen: I. God regeert. II. Hebt gij de gevangenis weleens uit dit oogpunt beschouwd? III. Kwade zamensprekingen bederven goede zeden. IV. Howard. V. Bemoediging. VI. Weet gij wel, wie een uwer beste vrienden in den kerker is? VII. Ik ben een vreemdeling op aarde. VIII. Aan de Heeren suringar, nierstrasz en warnsinck. IX. Wat moet de kerker mij leeren? X. Weet gij wel, wat bidden is? XI. Huisvest dit kwaad ook bij u? XII. Vallen en opstaan. XIII. Nachtgedachten van een' gevangene. XIV. Hoe besteedt gij uwen tijd? XV. Als ik eens in den kerker stierf? XVI. Wanhoop niet. XVII. Wat leert mij de lente? - Het werkje worde hun, voor welke het werd
geschreven, in handen gegeven, en beantwoorde aan het doel der uitgave!





{==383==} {>>pagina-aanduiding<<}

Beknopte Handleiding voor de operative Heelkunde, bevattende de voornaamste Operatiën, zoo als zij door de beroemdste Heelkundigen van Europa thans verrigt worden. Naar Carl Averill. Vrij vertaald en met vele Bijvoegselen en Aanmerkingen vermeerderd door G.J. van Epen, Heel- en Vroedmeester te Amsterdam. Te Amsterdam, bij C.G. Sulpke. 1829. In kl. 8vo. 386 Bl. f 2-80.

Eindelijk begint men aan het verlangen, sinds eenigen tijd te kennen gegeven, te voldoen, namelijk, dat eenige der voornaamste handboeken, over verschillende takken der geneeskundige wetenschappen, uit de Fransche in de Nederduitsche taal, tot gerijf en bekorting van de studiën der leerlingen, mogten worden overgebragt; en ofschoon wij gaarne gezien hadden, dat eene vertaling van de Heelkundige Ontleedkunde, het zij die van blandin, maar vooral die van edwards, die der Operative Heelkunde ware voorafgegaan, zoo moeten wij evenwel den onvermoeiden ijver van een' onzer Amsterdamsche en verdienstelijke Heelkundigen allen lof toezwaaijen, van eene beknopte handleiding aan de jongelingen, welke de heelkundige loopbaan intreden, in handen te hebben gegeven. Zijne bemoeijingen hebben bereids voorheen gestrekt, om het handboek van maygrier, over de kunst van ontleden, in een Nederlandsch gewaad te steken, waardoor hij zich zeer verdienstelijk heeft gemaakt. Immers weet men door ondervinding, dat zij, die elders in de gelegenheid gesteld zijn, van de daarin bevatte voorschriften gebruik te maken, hunne studiën in dezen tak, waarop het gebouw der Genees- en Heelkunde rust, niet alleen merkelijk te bekorten, maar ook eene handigheid verkrijgen om met het mes om te gaan, hetgeen anders zoo zeer gemist wordt. Wij willen vertrouwen,

{==384==} {>>pagina-aanduiding<<}
dat zulks met even goeden ultslag betrefsende het onderhavige mag gevolgd worden.
Het zal overbodig zijn, het werk, dat wij voor ons hebben, breedvoerig te beschouwen, dewijl zulks nopens de originele Fransche en Engelsche, en ook voor de Duitsche uitgaven, in de tijdschriften in die talen uitgegeven, bereids heeft plaats gehad. Het is genoeg aan te stippen, dat de beide werkjes van averill en van coster tot de zamenstelling van de laatstgenoemde uitgave door den Hoogduitschen Vertaler gebezigd zijn, welke dezelve met zijne aanmerkingen verrijkt, en in verband gebragt heeft met de Chirurgische Kupfertafeln, bij ons voordeelig bekend. De Heer van epen heeft de vertaling naar deze uitgave bewerkstelligd, dezelve daarenboven met zijne niet onbeduidende aanmerkingen vermeerderd, en er eenige methoden bijgevoegd van vermaarde Heelkundigen; zoodat de Nederduitsche vertaling werkelijk als de beste te beschouwen is. Immers de vertaling van elk der opgenoemde werkjes afzonderlijk zoude, op de hoogte, waartoe de operative Heelkunde thans bij ons geklommen is, op verre na niet voldoende geweest zijn, uit hoofde der betrekkelijke onvolledigheid; maar, ineengesmolten zijnde, maakt het een goed handboek uit, waarin eenige methoden en manieren der operative Heelkunde beknoptelijk worden voorgesteld, en met behoorlijk onderrigt en opzigt kunnen worden geleerd.
In aanmerking genomen het boven vermelde, zullen wij ons slechts bepalen tot de korte opgave en verdeeling van het werk, dewijl daaruit reeds genoegzaam blijkt, wat in hetzelve verhandeld wordt. Hetzelve begint met de verschillende manieren van verdeeling of insnijdingen, welke door vijf onderscheidene wijzen van vasthouding der bistourie (positiën) kunnen worden uitgevoerd. De bijgevoegde koperen plaat strekt tot opheldering daarvan. Wij zouden gaarne nog twee andere positiën bij de bestaande willen gevoegd gehad hebben; namelijk die der 6de zouden wij voorstellen van de 5de te maken, door het scherpe der bistourie slechts naar bo-
{==385==} {>>pagina-aanduiding<<}
ven te wenden, om van zich af te verdeelen, 't geen die wijze is, welke door verschillende Heelkundigen verkozen wordt, om de verdeeling of scheiding der zachte deelen op de holle sonde te bewerkstelligen, en die door de gewoonte gewettigd is; terwijl wij de 7de wilden uitgevoerd hebben, om naar zich toe te verdeelen, met het snijdende der bistourie naar boven gewend, die een vast steunpunt vindt tusschen den wijs- en middelvinger, en door eene dwarse rigting van den duim over den binnenrand van het heft van het instrument.
De onderbindingen van de slagaderen worden daarop aangewezen, waarin wij de methoden en manieren vinden van abernethy, anel, astley-cooper, graefe, jones, liesfranc, marjolin, zang, enz. De kunstbewerking voor de aderspatten vindt daarbij ook hare plaats.
Hierop volgt de wegneming der ledematen in de ligchamen der beenderen en in derzelver gewrichten in het algemeen, van die der vingeren en teenen af, tot de wegneming van den arm en van de dije uit derzelver respective gewrichtsholten ingesloten, en waarin men de handelwijzen vindt opgegeven van beclard, dupuytren, hey, kern, larrey, van onsenoort, scoutetten enz., de twee laatsten, benevens de uitsnijding der ribben door richerand, als bijvoegsels van den Vertaler.
De afzetting, wegneming, scheiding en uitpelling der zachte deelen besluit het hoofddeel der afzettingen. Die voor de borst, het oog, de oogleden, de lippen, de amandelklieren, de huig, van een gedeelte der tong enz. komen hierin voor, en onder anderen de methoden van kern, maunoir en liesfranc, bij sommigen derzelven aangewend.
Het doorboren van verschillende tegennatuurlijk geslotene openingen, gelijk de handelwijzen bij het uithalen of ontlasten van vreemde vaste of vloeibare ligchamen, worden daarop in oogenschouw genomen, en onder anderen de handelingen van abernethy, astley-
{==386==} {>>pagina-aanduiding<<}
cooper, amusat, buchhorn, bowen, cheselden, civiale, desault, ducamp, dupuytren, gruit huisen, lawrence, larrey, liesfranc, maunoir, sanson, scarpa, van der hout, vacca-berlinghieri enz. kortelijk beschreven of aangeroerd.
Daarna liggen aan de beurt de kunstbewerkingen, welke de hereeniging van de gescheidene zachte deelen ten doel hebben, waaronder de verschillende wijzen van hechtingen, en de aanwijzing der gevallen, die dezelve kunnen noodzakelijk maken. Die voor de hereeniging van het gescheiden zachte verhemelte, door roux bewerkstelligd, wordt hier beschreven.
De handelwijzen, bij verschillende soorten van beenbreuken gevorderd, alsnu beschouwd wordende, vindt men met regt die van onzen geachten landgenoot van gesscher voor de breuk van den hals des dijebeens vermeld. Gaarne hadden wij er ook die in gezien, door den Heer munch te 's Hertogenbosch voorgesteld, dewijl het eenvoudige en doelmatige in derzelver aanwending vele anderen achter zich laat. Wij twijselen geenszins, of de Heer van epen zal hiervan gebruik maken bij de zamenstelling van het beloofde handboek over de Verbanden, 't welk eerstdaags ook kan verwacht worden.
De herstelling der ontwrichtingen, benevens een aanhangsel tot de uitvoering van de zoogenaamde kleine operatiën, besluiten het werk. Wij besluiten hier ook mede, maar veroorloven ons de aanmerking, dat het, onzes inziens, doelmatiger geweest ware, daarmede het werk te beginnen. De Heer van epen zoude eenen nog grooteren dienst bewezen hebben, wanneer hij de door averill en coster gevolgde rangschikking der operatiën op eene meer systematische wijze had veranderd; in dit opzigt slechts heeft hij zich te slaafs aan den een en ander en ook aan de Duitsche vertaling gehouden.
Daar het werk beknopt gedrukt en in een gemakkelijk formaat bevat is, kan het den titel van handboek zeer goed dragen; daarenboven heeft het nog het voordeel,

{==387==} {>>pagina-aanduiding<<}
dat de prijs, in vergelijking met andere heelkundige werken, niet hoog gesteld is.
Wij wenschen, dat de leerlingen der Clinische scholen, waarvoor het eigenlijk bestemd schijnt, dat nut en voordeel er uit mogen putten, dat voor hen er ruimschoots in bevat is.

Natuurkundige Verhandelingen van de Hollandsche Maatschappij der Wetenschappen te Haarlem. XVIden Deels 2de Stuk. Te Haarlem, bij de Wed. A. Loosjes, Pz. 1828. In gr. 8vo. 303 Bl. f 3-:

De eerste Verhandeling van dit Stuk is eene beantwoording der vraag: ‘Wat leeren de latere proefnemingen aangaande den aard van den humus, of het vruchtbaarmakend bestanddeel der gronden? Moet dezelve, zoo als thans door velen wordt aangenomen, als een bijzonder zuur beschouwd worden? Waarin verschilt dezelve van de ulmine (thans almede door sommigen bastezuur genaamd) en van de extractstoffe der gewassen in het algemeen? Zijn de zoogenaamde humus-zure verbindingen, vooral die met kalk en potasch, werkelijk dienstig, om den groei der gewassen te bevorderen, en is het humus-zure ijzer daarentegen nadeelig voor denzelven? En in hoeverre kan men thans uit de nadere kennis van den humus eenige landbouwkundige bewerkingen beter verklaren, of, ter verbetering van dezelve, nuttige voorschriften afleiden?’ Deszelfs Schrijver, de Heer a.h. van der boon mesch, destijds Lector, thans buitengewoon Hoogleeraar te Leyden, heest dezelve op eene grondige wijze beantwoord, en een voorbeeld gegeven, hetwelk de uitspraak van lavoisier bevestigt, die hij tot motto gebezigd heeft: ‘L'Agriculture est une des sciences physiques, qui auront le plus à s'applaudir des succès de la Chimie. Het eerste Hoofdstuk handelt over hetgeen latere proefnemingen leeren aangaande den aard van den humus. De onderscheidene soorten van humus, de wor-
{==388==} {>>pagina-aanduiding<<}
ding van denzelven en zijne scheikundige zamenstelling worden hier uitvoerig en volgens eigen onderzoek behandeld. Het hoofdbestanddeel van allen humus is het humus-zuur, hetwelk, volgens sprengel, uit 0,580 koolstof, 0,399 zuurstof en 0,021 waterstof bestaat; doch de humus
heeft buitendien vele andere bestanddeelen, humus-zure zouten namelijk, zoutzuren kalk, zoutzure soda, phosphorzure potasch en soda, phosphorzuren kalk, zwavelzuren kalk, koolzuren kalk, koolzure bitteraarde, ijzeroxyde, mangaanoxyde, aluinaarde, keiaarde, benevens onontbondene plantenvezels. - Vruchtbare humus bevat de grootste hoeveelheid van de in water oplosbare humus-zure zouten; de zure humus kenmerkt zich door veel vrij humus-zuur en weinig zoutvatbare grondlagen. Met een weinig water bevochtigd en aan de lucht blootgesteld, gaat de zure humus allengs in vruchtbaren over; terwijl het vrije humus-zuur, onder opslorping van zuurstofgas, in koolzuurgas en water overgaat. Wat de overeenkomst en het verschil van den humus en de ulmine aangaat, de Schrijver maakt ons opmerkzaam, dat men onder ulmine twee stoffen met elkander verward heeft. De ulmine van vauquelin en klaproth verschilt van de ulmine van braconnot, die in 1819 onder dezen naam eene stof beschreef, welke voortgebragt wordt door de werking van de potasch op hout. Deze laatste stof is waarlijk van het humus-zuur niet onderscheiden; terwijl de ulmine van klaproth humus-zuur is, met overmaat van potasch verbonden. In dit gedeelte zijner Verhandeling heeft de Schrijver, onzes oordeels, zeer vele blijken gegeven van kennis, en hetzelve is met keuze, orde en duidelijkheid opgesteld. Uit het aangevoerde ziet men reeds, dat hij de vraag, of de humus van de extractstoffen der gewassen verschilt, volstrekt toestemmend beantwoordt, al neemt men ook het woord extractstof in den wijdsten omvang.
Door eigene proefnemingen en eenige welgekozene waarnemingen, uit landbouwkundige schristen ontleend, bewijst de Schrijver het nut der humus-zure kalk en potasch, welke in water oplosbaar zijn, en het nadeelige

{==389==} {>>pagina-aanduiding<<}
van het humus-zuur ijzeroxyde, eene in water volstrekt onoplosbare stof; doch merkt tevens aan, dat men de onvruchtbaarheid van den grond soms te uitsluitend aan het ijzer heeft toegeschreven, en beroept zich hierbij op de vruchtbaarheid der volkanische, zoo veel ijzer bevattende gronden.
De bemesting, de werking van asch, kalk en mergel, het branden der groene zoden, het ploegen en het braken zijn de onderwerpen, met wier beschouwing ons de Schrijver in de laatste plaats bezig houdt, en die hij uit het vroeger gezegde opheldert. Uit het regt begrip van den aard des gronds volgt van zelve, dat asch, kalk en mergel alleen dáár van nut kunnen zijn, waar zij eene genoegzame hoeveelheid van humus of stoffen, die zij daarin veranderen kunnen, aantreffen, en dat zij daarentegen op eenen aan humus armen grond schadelijk zijn, en daarop wel eene kortstondige vruchtbaarheid veroorzaken, maar den grond spoedig geheel uitputten. In de moergronden en natte graslanden zijn deze middelen bovenal dienstig, en berooven zij den verkoolden en zuren humus van het vrije humus-zuur, en vormen daarmede oplosbare zouten. Het branden der zoden werkt niet alleen door de daarbij voortgebragte asch voordeelig, maar ook door de vernietiging van de werkelooze en onvruchtbare korst van zuren en verkoolden humus en door de ontleding van het humus-zuur ijzeroxyde en de humus-zure aluinaarde. De Schrijver meent, dat de bij deze bewerking plaats hebbende verandering van het ijzeroxyd-oxydule in rood ijzeroxyde, hetwelk mindere verwantschap tot de zuren in het algemeen en ook tot het humus-zuur heeft, mede eene der oorzaken is, waaraan de verbetering van den grond moet worden toegeschreven.
Deze is de hoofdinhoud der Verhandeling. Enkele min gelukkige uitdrukkingen en woorden, zoo als bl. 82, r. 4, meer onoplosbare voor minder oplosbare, hetgeen eenvoudiger is, waardevolle ontdekking, bl. 72, r. 4. v.o. enz., mogen wij gerust voorbijzien. De zonderlinge fout van Linanus Cervanus, bl. 15, r. 2 v.o.,

{==390==} {>>pagina-aanduiding<<}
voor Lucanus Cervus, willen wij niet aan den Schrijver, maar aan de correctie wijten.
De tweede Verhandeling van dit Stuk heeft tot Schrijver den Heer h. schlegel, Conservateur bij 's Rijks Museum van Natuurlijke Historie te Leyden. Dezelve dient ter beantwoording der volgende vraag: ‘Daar er nog veel duisterheid en verschil van gevoelens plaats heeft omtrent de gewesten, waarheen zich de bij ons bekend gewordene trekvogels begeven, verlangt de Maatschappij bijeengebragt te zien al hetgeen daaromtrent bij ondervinding of door verhalen van wel geloofwaardige Schrijvers is bekend geworden.’ Dezelve is in vijf Hoofdstukken verdeeld. Het eerste moet eene uiteenzetting zijn der onderscheidene Schrijvers over natuurlijke geschiedenis, die over het trekken der vogels handelen. Wij moeten echter naar waarheid getuigen, dat hetzelve veeleer eene dorre lijst van eenige namen genoemd moet worden, doorvlochten hier en daar en als afgebroken door tusschengeworpene vlugtige aanmerkingen, die den geest en het gevoelen der genoemde Schrijvers geenszins doen kennen, noch ook blijken dragen, dat zij uit eene aandachtige raadpleging hunner schriften zijn afgeleid. De Schrijver blijft te veel bij het sprookje van den winterslaap der zwaluwen hangen, en veelal vindt men niets van de aangehaalde Schrijvers gezegd, dan dat zij dit gevoelen of aangekleefd, of als eene dwaling verworpen hebben. Belangrijker daarentegen en minder oppervlakkig is hetgeen over de onderscheidene reizen, waarin over het trekken der vogels bijdragen gevonden worden, door den Schrijver wordt aangevoerd.
Het tweede Hoofdstuk handelt over de oorzaken, die de vogels doen besluiten, hunne verblijfplaatsen in den winter te verlaten. De Schrijver meent, dat deze in gebrek aan voedsel moeten gezocht worden; een gevoelen, hetgeen groote namen voor zich heeft, maar hetwelk ons echter op eene verwarring van doel en oorzaak schijnt te berusten. Alle waarnemingen, die voor het genoemde gevoelen schijnen te pleiten, laten zeer wel eene andere

{==391==} {>>pagina-aanduiding<<}
verklaring toe. Vogels, geschikt om in onze klimaten te overwinteren, moesten wel zoodanig voedsel hebben, hetwelk ook 's winters bij ons te vinden was; maar daaiuit volgt nog niet, dat de anderen wegtrekken uit honger: De voortdurende bezorging van het voor hen geschikte voedsel is het doel, of liever eene der bedoelingen, waarom de natuur gewild heeft, dat sommige vogels trekvogels zouden zijn; maar voor de oorzaak kunnen wij het niet houden, zonder, onzes oordeels, in eene dwaling te vervallen, waarvoor reeds baco zoo nadrukkelijk heeft gewaarschuwd, om namelijk de eindoorzaken niet voor de werkende oorzaken in de plaats te stellen. Ook zijn de trekvogels welgevoed en vet, als zij wegtrekken, en zelfs opgeslotene vogels, die voedsel in overvloed hebben, toonen door hunne onrust genoeg, dat zij mede weg willen trekken.
Het derde Hoofdstuk behelst eene verdeeling der vogels naar de plaats, waar zij zich ophouden, en de bepaling van ieder dezer afdeelingen. Men vindt hier eenige belangrijke opmerkingen over de gewone verdeeling der vogels in stand-, zwerf- en trekvogels. Wij vinden in dit Hoofdstuk wederom eene zonderlinge drukfout, bij de aanhaling van eene Verhandeling van brehm, ‘über das eigennerartige Leben einiger Vögel,’ waaruit zeker niet ligt iemand, die het niet van elders wist; den eigenlijken titel (über das zigeunerartige Leben einiger Vögel) zoude kunnen opmaken.
Het vierde Hoofdstuk is het belangrijkste van alle, en maakt eigenlijk den hoofdinhoud der Verhandeling uit. Hetzelve handelt over de verblijfplaats en het wegtrekken der Europesche vogels. De orde der behandeling is geheel systematisch; en deze arbeid is derhalve zeer gemakkelijk te raadplegen, zoodat men bij elk geslacht kan nagaan, welke soorten trekken, en werwaarts zij zich, voor zoo ver zulks bekend is, begeven. De hoofdwerken, waarvan de Schrijver voor dit doel gebruik heeft gemaakt, zijn hasselquist, Reize naar Palestina, en vooral sonnini, Reize door Griekenland en Turkije.

{==392==} {>>pagina-aanduiding<<}
Eene op deze wijze door eene kundige hand bijeengebragte verzameling van berigten, waarin men tevens eigene ondervinding en waarneming geraadpleegd heeft, is een zeer nuttige arbeid; en wanneer wij daaraan den naam eener goed bewerkte Compilatie geven, dan deelen wij geenszins in des Schrijvers minachting van dergelijke geschriften. Het komt thans bij zekere Schrijvers al te zeer in de mode, (want anders dan mode kunnen wij het niet noemen) om het gebruik der waarnemingen van anderen, en het zamenstellen van dezelven, om er een geheel uit te maken, als den arbeid van armzalige Compilators, te versmaden, en daarentegen eigene waarneming als het eenige, hetwelk den waren natuuronderzoeker voegt, boven mate te verheffen. Wanneer men waant, dat men zonder eigene waarneming ooit waarlijk een natuurkenner kan worden, dwaalt men buiten allen twijfel; doch niet minder buitensporig is het gevoelen van hen, die vorderen, dat elk de stof zijner kennis binnen het dikwerf zoo eng beperkte gebied zijner persoonlijke ervaring uitsluitend zou moeten verzamelen. Het is eene armhartige bekrompenheid, die den schoonen band verbreekt, waardoor vroegere en latere beoefenaars der wetenschappen verbonden zijn, en ook alleen op den waan berust, dat onze waarnemingen uitsluitend geloof verdienen. Intusschen zouden zij, die zoo schrijven, ongaarne zien, dat men omtrent hen het jus talionis gebruikte, en hunne geschriften even zoo behandelde, als zij die hunner voorgangers. Wanneer hun gevoelen veld wint, is de beoefening eener algemeene natuurkennis eene ijdele hersenschim; de waarneming van vele jaren is niet toereikend, om een enkel gedeelte te leeren kennen; elk klein gedeelte vordert eenen geheelen leeftijd, en de achtingwaardige grondleggers der wetenschap, een linnaeus, haller, ja onze groote tijdgenooten, waarop wij meenden roem te mogen dragen,
humboldt, treviranus en anderen, worden onmeêdoogend tot de klasse van ellendige Compilatoren verwezen!
Na dezen uitstap, dien het belang der zaak van ons

{==393==} {>>pagina-aanduiding<<}
vorderde, keeren wij tot de Verhandeling van den Heer schlegel terug. Men gevoelt ligtelijk, dat het vierde Hoofdstuk voor geen uittreksel vatbaar is. Hetzelve zal voorzeker door elk beoesenaar der natuurlijke geschiedenis met vrucht geraadpleegd worden; want om nageslagen, meer dan om gelezen te worden, is het geschreven.
Het vijfde Hoofdstuk, eindelijk, behelst eenige slotsommen, waarbij de Schrijver veel bijbrengt ter staving van het gevoelen, dat het binnenland van Afrika de meeste van onze trekvogels, gedurende het koude jaargetijde, herbergt. Hij meent, dat gedurende den regentijd de Niger aanzwelt en de gansche streek van Wangara onder water zet, dat daarop de Sirocko-winden den grond weder doen opdroogen, en dus zich hier de gunstigste omstandigheden vereenigen tot de ontwikkeling van talrijke insekten, welke aan de vogels een overvloedig voedsel aanbieden.
Achter deze Verhandelingen zijn wederom twee Lijsten gevoegd van de Heeren anslijn en van den ende, ter aanvulling der Nederlandsche Fauna.

Parijs in opstand, of Zamenzwering tegen Hendrik III, Hendrik IV, en tot verdelging der Protestanten in Frankrijk, in verband met den oorlog voor de Nederlandsche vrijheid, tegen Spanje. In geschiedkundige Tafereelen. II Stukken. Uit het Fransch, naar den tweeden Druk. In 's Gravenhage, bij A. Kloots en Comp. 1827. In gr. 8vo. CLXIV en 428 bl. f 4-70.

De Barricades zijn in Frankrijk beroemd, als proeve eener wel niet nieuwe, maar toch niet zeer gewone manier, om de Geschiedenis voor te stellen, namelijk in dramatische, of althans dialogische, tafereelen. Wij hebben in dien trant menig zeer bevallig stuk van onzen hoogstverdienstelijken en misschien te weinig nog gewaardeer-
{==394==} {>>pagina-aanduiding<<}
den a. loosjes pz., gelijk de Duitschers van meissner. De laatste heeft zich echter veel minder aan de Geschiedenis gehouden, (gelijk ook zijne bedoeling niet medebragt) dan de eerste; doch beiden hebben dit met elkander gemeen, dat zij slechts personen of karakters in dezen vorm zochten voor te stellen, minder groote gebeurtenissen, belangrijke dagen uit de Geschiedenis. Dit nu was de bedoeling van den Schrijver der Barricades, of van de zamenzwering en den opstand te Parijs, door de Katholijk-Jakobijnsche factie, tegen den Koning en deszelfs geslacht, op den 12 Mei des jaars 1588 (*). Een belangrijk tijdperk, waarvan velen nog in onze dagen dagen de weêrgade hebben beleefd, met dat eenvoudig onderscheid, dat men toen de Maagd maria en de Heiligen, gelijk bij de latere Jakobijnen de Vrijheidsmaagd (behoorlijk door eene tooneelspeelster gerepresenreerd) zijne hulde betoonde. Ook was in beide gevallen de heerschzucht van éénen, zoo niet de hoofd-, dan toch eene gewigtige drijfveer. De Fransche Omwenteling onzer dagen zag den booswicht orleans over het lijk van zijnen Neef, den deugdzamen lodewijk XVI, heen, naar den troon stappen, dien hij nogtans niet bereikte, daar de bijl van het Revolutieplein hem onder weg trof. In die vroegere worsteling was het Hendrik van guise, een der moordenaars van den St. Bartelsnacht,

{==395==} {>>pagina-aanduiding<<}
die zijne bloedige handen naar de kroon van Frankrijk uitstrekte, welke door een' anderen moordenaar in dien gruwelnacht, door hendrik III, bezet was. Dus bestreden de boozen elkander, en wel, door Gods aanbiddelijke beschikking, tot heil der wereld en afbreuk des Pausdoms, daar juist die worsteling hendrik IV op den troon bragt, aan parma de handen vol werks gaf, hem tusschen twee vuren bragt, en dus aan maurits gelegenheid gaf, om het bijna veroverde Gelderland, Overijssel, Groningen en Breda weder aan de Unie te hechten, en haren reeds half gescheurden band door zijne heldenvuist voor Eeuwen te bevestigen. - Ziet daar de gebeurtenis, van welke de Fransche Schrijver ons het begin, den opstand te Parijs, die hendrik III uit deze stad dreef, op de bovengemelde levendige wijze voorstelt. Men ziet dus, dat uit den aard der zake dit werk meer dramatisch, meer in den tooneelmatigen vorm moest zijn, dan de bovengemelde stukken van loosjes en meissner, die meer karakterschilderingen, in zamenspraken, of dialogen, in den vorm der oude Mimen, behelsden. Nogtans ontmoet men hier geenszins een geregeld tooneelstuk; dit zou veel te zeer de afwijking van de Geschiedenis hebben noodzakelijk gemaakt, aan welke de Schrijver toch in de hoofdzaak wilde getrouw blijven, en die hij slechts zocht te verlevendigen. Inderdaad, na de voornaamste Geschiedschrijvers over dat belangrijke tijdstip, thuanus, davila, de Esprit de la Ligue, enz. over hetzelve gelezen te hebben, zien wij met verwondering, dat niet één belangrijke trek verdicht, en even zoo min een andere overgeslagen is,
maar dat zoo wel de hoofd- als bijpersonen, in alle de nuances, waaronder zij bij die Schrijvers voorkomen, naar het leven geschilderd zijn. Vooral de wellustige, laffe, besluitelooze, trage, bijgeloovige en losbandige, in één woord de nietswaardige hendrik III wordt daarin in alle zijne verachtelijkheid, maar tevens met alle de karaktertrekken, die de beste Geschiedschrijvers en de gedenkschriften van dien tijd hem geven, voorgesteld. Wij zien

{==396==} {>>pagina-aanduiding<<}
wijders de schandelijke, dubbelhartige katharina de medicis, die haren eigen' Zoon verried, om het genoegen te hebben van te kabaléren, en vooral om den edelen hendrik IV van den troon uit te sluiten; den schelmschen villequier, Gouverneur van Parijs, haar werktuig, die alle partijen bedroog; de zestienen, ware hoofden der Jakobijnen, zoo als in den goeden tijd van 1793, en waarvan crucé ons het echte beeld van marat vertoont; de Officieren des Konings en zijn' schranderen en vooruitzienden raadsman, den Abt d'elbenne, wier moed en welwillendheid door villequier en de Koningin-Moeder gedwarsboomd werd; vooral de vurige, dristige, aan wellust, spel en staatzaken met gelijke drift overgegevene Hertogin de montpensier en haren Broeder, het hoofd der oproerlingen en den Afgod der Parijzenaars, den Hertog van guise. Het komt ons alleen voor, dat de laatste te flaauw is geschilderd. De Schrijver heeft slechts éénen onderstelden hoofdtrek van zijn karakter uitnemend voorgesteld, - overgroot voorzigtigheid, die hem lang deed wikkenen wegen, eer hij van eene kans, die zich aanbood, gebruik maakte, en daardoor ook eindelijk den Koning, dien hij, zich van den raad zijner Zuster bedienende, had kunnen in zijne magt hebben, liet ontsnappen. Maar men zou zich bedriegen, wanneer men dacht, in dezen trek den geheelen guise te leeren kennen. De Lezer vergunne ons, hem, in de genoeg bekende grondtaal, uit het uitmuntende werk: Esprit de la Ligue, eene afbeelding van den Hertog mede te deelen, waarvan wij in het voor ons liggende boek slechts weinige trekken hebben wedergevonden: Les avantages, qui,
même separès, faisaient aimer chacun de ses Princes (Lorrains), le Duc de guise les réunissait tous en lui seul; air de dignité, belle taille, ensin ce qui rendrait un Grand l'idole de la Nation, n'eut-il que ces qualités extérieures; mais guise y joignait une bravoure à toute épreuve, et le talent rare de saire valoir ses exploits sans forfanterie, l'esprit du commandement, la discrétion sous l'air de franchise, l'art de se faire

{==397==} {>>pagina-aanduiding<<}
croire trop retenu, lors méme qu'il agissait sans ménagement, et de faire penser qu'il n'etait poussé que par le zèle de la réligion, quand il n'allait qu'à ses intérêts: aussi, pour me servir des termes d'un écrivain estimé, la France etait folle de cet homme là; car c'est trop peu dire amoureuse. In het vervolg voegt de Schrijver daarbij, dat guise geenszins langzaam was in het nemen van een besluit, maar dat de daad bij hem zoo ras ging als de gedachte; iets, hetwelk met de voorstelling in onzen tekst niet overeenkomt. Niettegenstaande deze bedenkingen, is echter de schildering van het onverwachte bezoek van guise bij hendrik III eene der best gelukte des werks (het tweede tafereel); het is een telkens in belangrijkheid toenemend tooneel, waarbij onze verwachting ten laatste op het hoogst wordt gespannen; en toch, 't geen deze verdienste nog aanmerkelijk verhoogt, het is geheel historisch, en zoo getrouw aan de nagelatene berigten van dien tijd, dat wij thuanus en davila daarin trek voor trek herkend hebben. Het is eene groote en wezenlijke verdienste, belangrijke gebeurtenissen uit de Wereldgeschiedenis dus te verlevendigen, en voor het gros der Lezeren aanschouwelijk te maken. Wij vinden dit voor de Geschiedkunde (wij zeggen niet, voor de fraaije Letterkunde) zelfs nog voordeeliger, dan de Romans van walter scott en cooper, waarin, te midden van al het oudheid-, geschied- en karakterkundige, toch altijd nog zeer veel vinding overblijft, die het moeijelijk valt, uit het historische gedeelte te schiften. Wij verlangen zeer, La Mort du Duc
de guise van denzelfden Schrijver, en tot een vervolg op de Barricades dienende, ook in een Nederduitsch gewaad te zien, doch liefst door denzelfden Vertaler, die zich zeer gunstig van de gewone gildebroeders onderscheidt. Niet alleen heeft hij het geenszins laten berusten bij de Geschiedkundige Inleiding des Schrijvers, en dezelve vermeerderd met eene belangrijke Voorrede van 46 bladzijden, waarin de betrekkingen van Frankrijk tot onzen opstand in de zestiende Eeuw worden uiteengezet, en de vinger der Voorzienigheid daarin aangewezen; niet alleen heeft hij die belangrijke Inleiding, waarin ook karakterschetsen der handelende personen voorkomen, besloten met eene karakterschets van karel IX, en deszelfs meerder of minder aandeel in de Parijsche bloedbruiloft zoeken te bepalen; maar hij heest ook de vertaling zelve met de meeste zorgvuldigheid bewerkt, zoodat alle stijsheid en ge-
{==398==} {>>pagina-aanduiding<<}
dwongenheid van stijl daaruit verbannen is, en de zamenspraak de noodige losheid en levendigheid bezit, ja wel eens zeer gemeenzame uitdrukkingen bezigt, hetwelk wij hier, in een tafereel der zeden, niet kunnen afkeuren.
De verschijning van dit geschrift is te gewigtiger in het tegenwoordige tijdstip, omdat het ook bij ons den weg op wil naar de heilige Ligue en naar Jakobijnen-Clubs. Niet alleen beijvert men zich, in het nog geheel aan priesterheerschappij onderworpene België, om Constitutionele Gezelschappen op te rigten, die met de Wijkvergaderingen der Parijzenaars in de zestiende, en hunne Clubs in de achttiende Eeuw dezelfde strekking hebben; maar men durft ook reeds, uit dien zetel van domheid en paperij, tot in Vriesland toe, het volk opruijen, en de volgende papiertjes verspreiden, ten einde een oproer te verwekken, gelijk de Franschen in 1588, en de Belgen in 1790 tegen hunnen edelen Keizer jozef berokkenden, die voor hen te goed was. ‘Aan alle Katholijke Belgen! Terwijl onze Vertegenwoordigers bij de Staten Generaal met zulken heiligen ijver de belangen van onze zaligmakende Godsdienst verdedigen, zoo is het van den pligt (du devoir; men ziet den Franschen oorsprong van het ding) van den Katholijken Belg, het zijne bij te dragen, ten einde zijnen onderdrukkers te doen zien, dat de godsdienstige Belg den beleediger van zijne Godsdienst NB. nooit on gestraft laat. Dat het Monopolie van Onderwijs en hun kettersch Collegium Philosophicum bezwijke, of laat ons hun doen zien, dat in 1829 hetzelfde bloed nog in onze aderen vloeit, dat wij in 1790 bereid waren te vergieten voor de vrijheid (!) van onze heilige Godsdienst!’ (*) Ziet daar de nieuwe Ligueurs, en, wanneer het de H. Kerk bij monde der Priesters beveelt, de Parijsche moordenaars weder! Wij voegen hier niets meer bij, dan de betuiging onzer blijdschap, dat wij geenen hendrik III, maar den afstammeling van willem I aan het hoofd van onzen Staat hebben, die, wanneer het vereischt wordt, zonder misdadige zwakheid, de godsdienstige voorregten, de eer en het leven zijner Protestantsche onderdanen, krachtdadig tegen eene bende muiters zal weten te handhaven, die, met grenzenloozen haat tegen Holland en den gezuiverden Godsdienst bezield, geene middelen zoude ontzien, om aan den Roomschen het Monopolie van ambten, waardigheden en voorregten te verschaffen, naar

{==399==} {>>pagina-aanduiding<<}
welke zij overal streeft, omdat zij zich het Monopolie der zaligheid toeëigent. Dit laatste zal die Kerk altijd gevaarlijk maken voor de rust van Protestantsche inwoners; getuige de tooneelen in 1588 in Frankrijk, in 1688 in Engeland, in 1789 in België, en nu weder in dat zelfde gewest!

Reis van Konstantinopel, door Turkije, Walachije, Transitvanie en Hongarije, naar Duitschland. Door R. Walsh. Uit het Engelsch vertaald. Met Kaarten en Platen. Te Amsterdam, bij G.J.A. Beijerinck. 1829. In gr. 8vo. 330 Bl. f 4-20.

Bezwaarlijk kon eene reisbeschrijving in het licht verschijnen, meer belangwekkend voor het oogenblik, dan deze: want zij loopt niet alleen over Konstantinopel en over de landen, wier bezit de thans oorlogvoerende Mogendheden elkander het eerst betwisten, maar teekent juist dien weg af, langs welken de Russen hun oogmerk zullen moeten, hoewel uiterst moeijelijk kunnen bereiken. De Balkan, die schutsmuur voor het Turksche rijk, Schumla, deze sleutel van den doorgang deszelven, de zeden, geaardheid en gezindheden der bewoners dezer streken, de eigene beschouwing en beoordeeling des ooggetuige over alle deze omstandigheden, met betrekking tot eenen, toen reeds ontkiemenden oorlog: wat kan er voor den deelnemenden opmerker dezer dagen belangrijker of uitlokkender gevonden worden? Daarenboven spreidt de reiziger overal vele bekwaamheden en schrander oordeel ten toon. En al de onderwerpen, door hem behandeld, zouden, ook buiten de bedoelde tijdsgelegenheid, de aandacht van elken weetgierige verdienen.
Om niet te spreken van de Turken zelve, hunne hoofdstad, hunnen Staat, hun Opperhoofd, hunne inrigtingen, sterkte en zwakte, karakter en honderd andere zaken, uit plaatselijke beschouwing zoo wel, als oude en nieuwste geschiedenissen, opgehelderd, - de bijzondere gewesten vooral, welke de Schrijver doortrekt, leveren vele, zoo wel minbekende, als inzonderheid treffende aanmerkingen op. Wie staat, bij voor beeld, niet versteld, wanneer hij hier door de armoedige boeren een vrij zuiver Latijn, als landtaal, hoort spreken? ‘Wij ontmoetten een paar jonge boeren, die de wacht hielden over eenige schapen en geiten, en een klein meisje,

{==400==} {>>pagina-aanduiding<<}
dat een' grooten pot met melk droeg. Zij spraken alle drie eene soort van bastaardlatijn. De oppasser, die zich bij mij bevond, vroeg hun: quitas capri et oves havets? Zij antwoordden: sun innumerabili.’ - ‘Den volgenden morgen werd ik reeds vóór het aanbreken van den dag opgewekt door een' man, die in mijne kamer kwam; hij had een glas in de hand en vroeg mij: visne schnaps, domine? Verheugd van mij te hooren aanspreken in eene taal, waarin ik mij wederkeerig kon doen verstaan, vroeg ik hem: quid est schnaps? Hij antwoordde: schnaps, domine, est res maxime necessaria omnibus hominibus omni mane.’ Wie nieuwsgierig is, den zin dezer woorden te kennen, kan dien in eene noot van den Schrijver of Vertaler vinden.
Niet minder belangrijk is de verbazende afwisseling van welvaart of ellende, hier op een' korten afstand aan te treffen, en enkel gevolg van nijverheid, op vrijheid en eene goede, bemoedigende staatsinrigting gegrond, of slavernij, onderdrukking en bestrijding van alle licht.
Wij zouden onzen Lezeren zeker geen' onaangenamen dienst bewijzen, door hun eenige stalen van het een en ander mede te deelen. Maar ons Mengelwerk nam, ten blijke van bijzondere goedkeuring, reeds vroeger iets uit het toen nog onvertaalde werk op; en wij willen hem, die zich het boek aanschaft, niet verder van het genoegen berooven, dat hem de beschouwing van den ganschen togt, in zamenhang, belooft. De kundige en schrandere Vertaler heeft het werk met kleine aanteekeningen verrijkt en zijne taak loffelijk volbragt. Het bevreemdde ons echter, van de Saksische Onderregering, voor Heptarchie, te hooren spreken. Onze Bijbelvertalers noemen den Tetrarch herodes Viervorst; volgens dezen regel zou men dus hier Zevenregering moeten lezen, schoon wij de zaak, des noods, liever zouden omschrijven.




Proeve van bevrediging der oude godgeleerde en staatkundige geschillen, welke herlevendigd zijn geworden door onderscheidene, sinds eenigen tijd in het licht verschenen geschriften, door Jonkhr. Frans Beelaerts van Blokland, Raadsheer in het Hoog Geregtshof, zitting houdende in 's Gravenhage. In 's Gravenhage, bij S. de Visser. 1829. In gr. 8vo. X en 92 bl. f 1-:


{==401==} {>>pagina-aanduiding<<}

De Heer beelaerts van blokland, Broeder van den waardigen Vertegenwoordiger, die, in onze hooge Vergadering, met zoo veel klem en waardigheid, 's lands ware belangen, met Noord-Nederlandsche bezadigdheid, tegen de woedende uitvallen der Priester-liberalen verdedigt, tracht ons hier tegen eene andere soort van twistzoekers, de Ultra-Calvinistische partij, te waarschuwen. Wij kunnen niet ontkennen, dat wij wel gewenscht hadden, dat dit boekje iets vroeger in het licht ware verschenen. Alsdan zou niet alleen de naam des Schrijvers, maar zouden ook de wezenlijke verdiensten van het stukje, en de kalme, bedaard redenerende toon, die daarin heerscht, veel goeds hebben kunnen stichten. Thans hebben alle weldenkenden hunne krachten in ruime mate noodig, om tegen de Hydra van het Papismus, die zich in de gedaante van den Genius der Vrijheid tracht te vermommen, te worstelen; en men mag zich daarom gelukwenschen, dat de zoo even genoemde twist voor eenen tijd rust, zonder dat er van de zijde der aanvallers geschriften uitkomen, die eene verdediging noodzakelijk maken. Met dat al, het oogmerk des Heeren beelaerts is loffelijk, en de geest, die zich in zijn werkje openbaart, uitmuntend. Hij vindt het inzonderheid vreemd, dat men zoo goedsmoeds, ongetergd, zonder eenige aanleiding, er toe gekomen is, om de oude geschillen, die onze uitmuntende Koning zoo gaarne (althans wat het hatelijke daarvan betreft) in de vergetelheid begraven zou zien, weder op te delven. Het is dus wel te verwachten, dat hij over die geschriften niet gunstig zal oordeelen. Nogtans heeft dit geenen invloed op zijne beoordeeling der Schrijvers, die hij in hunne waarde laat, en zich zelfs met lof omtrent den Heer da costa (bl. 7) uitlaat. Het is vooral het werk van laatstgenoemden, 't welk hem stof tot aanmerking geeft; hij
legt zich bijzonder toe, om de onschuld van oldenbarneveldt daaruit te doen blijken, dat hij slechts om een twijfelachtig gevoelen van Staatsregt (de Souvereiniteit der Staten van Holland) is ter dood gebragt; een gevoelen nogtans, 't welk na de afzwering van filips, althans na den dood van willem I, algemeen was aangenomen, en waarop de aanstelling van maurits als Stadhouder zelve berustte, die ten spijt van den algemeenen Landvoogd leicester had plaats gehad. De Heer beelaerts heeft dit zeer goed uiteengezet; maar wij moeten hem, bij

{==402==} {>>pagina-aanduiding<<}
gelegenheid der handelingen over het Bestand, eenen kleinen misslag doen opmerken, waartoe men trouwens zeer ligt kan vervallen, zie bl. 12.) Het komt daar voor, alsof maurits misnoegd geweest is op oldenbarneveldt, omdat hij in 't algemeen tot vrede met Spauje ried, en men betuigt daarover zijne verwondering. Dit is echter niet volkomen naauwkeurig. Maurits was welgezind om een' hechten en duurzamen vrede met Spanje te sluiten, en daarom ontving hij ook spinola en de overige Spaansche Gezanten buiten den Hage zoo vriendelijk, ('t welk dus niet na de sluiting van het Bestand gebeurde, zoo als het hier op bl. 17 voorkomt.) Zoo er door maurits een klap gegeven is, (om de zaak bij den naam te noemen) was het niet omdat hij eindelijk zijn zegel aan de onderhandelingen tot een Bestand gehecht heeft, maar omdat hij den Vrede begeerde, dien de Vries geheel van de hand wees. Naderhand, toen de onderhandelingen tot eenen vasten Vrede waren afgebroken, stemde hij ten sterkste tegen het Bestand, hetwelk hij begreep, dat in twaalf jaren de Natie ontzenuwen, hare geestdrift zou doen verslappen, en hare krijgshastige houding doen verdwijnen, terwijl Spanje elders overvloedig gelegenheid had, om zijne benden te oefenen. (Zie onder anderen kluit, en tijdeman, bl. 397 des VIIIsten Deels der Nieuwe Mnemosyne.)
Vooral ergert den Heer beelaerts (met reden) de bitterheid, waarmede zich da costa tegen de witt uitlaat. Hij wederlegt dien aanval met kracht van redenen, en betuigt zijn verlangen, dat aan johan de witt een standbeeld mogt opgerigt worden Na da costa worden de werkjes van stolker en zijn' tegenschrijver van der kemp kortelijk doorgeloopen, waarin onze Schrijver het, wat de daadzaak der beweerde genegenheid van maurits voor de Remonstranten betreft, meer met van der kemp dan met stolker eens schijnt. Doch, wel te verstaan, alleen wat de daadzaak betreft: de schoone redeneringen van den man, die Christelijke vrijheid eene vervloekte vrijgeesterij noemt, konden natuurlijk bij een' man als den Heer beelaerts niet dan verontwaardiging wekken.
Ten slotte wordt nog het boekje over het Liberalismus van den Baron van zuylen van nyevelt naar behooren geschat, waarin men zeggen durft, dat de algemeenmaking en openstelling voor allen van hetgeen, naar Goddelijke en menschelijke wetten, slechts aan sommigen wordt toegewezen,

{==403==} {>>pagina-aanduiding<<}
een opstand is tegen God. (De Heer Baron gelooft dus zekerlijk ook, dat adellijk bloed anders door de aderen vloeit, dan het bloed van het canaille? Beelaerts, hoewel ook Edelman, denkt er anders over.)
Om te doen zien, in welk een' bedaarden en van alle twisten afkeerigen geest dit werkje geschreven is, znllen wij iets uit deszelfs slot overnemen: ‘Het voornaamste, hetwelk ten aanzien dier oude kerkelijke en burgerlijke twisten, zoo met vermenging van staatkundige beginselen en gevoelens, als met andere daarbij gevoegde geschiedkundige en zedelijke tafereelen, is voorgedragen geworden, heb ik noodig geoordeeld te ontleden, en heb mijn eigen gevoelen op die onderwerpen, zoo ik hoop, met gematigdheid en bescheidenheid doen kennen. Bij de van mij in denkwijze verschillende personen zal ik mogen verwachten, geene persoonlijke afkeerige gezindheid te mijwaarts te zullen doen ontstaan. Aan de kennis en begaafdheden, welke, in meer- of mindere mate, in de door mij aangehaalde schriften uitblinken, hulde doende, mag ik de achting voegen, waarop de verdienste van elk dier schrijveren, naar derzelver onderscheiden' belangrijken stand en betrekking in de Maatschappij, aanspraak maken mogen, en bijzonderlijk dien eerbied, welken men verschuldigd is aan ieder, die, met een opregt gevoel voor de waarheid, zijne gedachten aan het Publiek mededeelt. In zoo verre meen ik mij met hen gelijk te mogen stellen, en in dat opzigt mag ons oogmerk als eenstemmig beschouwd worden, hoezeer wij ook, in onze wijze van zien, mogen verschillen. Mijn hoofddoel echter is geweest, allen te overtuigen, dat de aankleving aan de Godsdienst en de liefde voor het Vaderland bij de herleving van zulke twisten niet winnen zal, en dat mitsdien het vermijden, het niet ophalen en het alzoo geheellijk doen vergeten en uitdooven van dezelve, Christen- en burgerpligt tevens mag worden genoemd.’
De taal is vrij zuiver; alleen op bl. 15 hebben wij eene wat vreemde on ongewone zinsnede gevonden: ‘Het oorlog tegen Spanje mogt toch eenmaal een einde nemen; het oogmerk van hetzelve was de bevrijding van onder haar juk.’ De stijl is redelijk, maar zonder verheffing, het welk tot bereiking van het oogmerk des Schrijvers gewis dienstig was, daar levendigheid zoo ligt tot hartstogtelijkheid kan overslaan.





{==404==} {>>pagina-aanduiding<<}

Ernst en Luim, door Mr. P.S. Schull, Advokaat te Dordrecht, enz. Ernst wil getemperd zijn. Hooft. Te Dordrecht, bij Blussé en van Braam. 1829. In gr. 8vo. XIV, 211 Bl. f 1-80.

De dagbladschrijver, die dit bundeltje Genootschappelijke voorlezingen en bijdragen als eene gunstige uitzondering op deze soort van gedrukte schriften wil doen voorkomen, doet zeker den Heeren van der palm, stuart, van cappelle, de onderscheidene Magazijnen, onzen fokke enz. enz. groot onregt. Misschien beweert men te regt, dat het beste, wat onze Letterkunde, in onderscheidene vakken, sedert eenige tientallen jaren heeft opgeleverd, in verhandelingen, hetzij dan bekroonde of voorgelezene, bestaat. Het gaat ons trouwens in dit, als in andere opzigten: als eene Mogendheid van den tweeden rang, zijn wij tot groote ondernemingen niet in staat; dit konden wij, van wederzijden, slechts, toen de Latijnsche Taal en de Oceaan heel Europa voor ons openstelden. Ondertusschen houden wij dezen Ernst en Luim voor een geschenk, dat de dankbaarheid van het Publiek verdient, en ons in den Heer schull een kundig, schrander, geestig en weldenkend man leert kennen. Het minst hebben wij voor ons met die zijner stukken op, welke het veld der bespiegelende wijsgeerte diepst intreden, zoo als de eerste, over de Verbeeldingskracht, en de vierde, over den Moed. Meer behagen ons de derde, over den stijl des Natuurbeschrijvers, en de laatste, over de beoordeeling van de voortbrengselen van den menschelijken geest. De tweede, over den Vorm, en de zevende, over den Profijter, bewijzen, dat de Schrijver voor het luimige inderdaad wèl berekend is, en, met name in het parodiéren van oude fabelen, somtijds voor fokke niet onderdoet. De stukjes, over het doorluchtig Huis van Arkel en den Marteldood van anna van hoven, nemen wij gaarne voor hetgeen de Schrijver ze acht, en rekenen ze der plaatsinge geenszins onwaardig.
Ziedaar ons gevoelen eenvoudig daar neêrgesteld. Maar, daarmede is onze bevoegdheid, als der zake genoegzaam kundig en enkel waarheid bedoelende, nog niet bewezen. Welaan, pogen wij ten minste, niet zoo zeer aan den Schrijver, als wel aan het Publiek, die naar 's mans voorstelling de regtbank uitmaakt, terwijl wij slechts pleitbezorgers zijn, eenig bewijs voor ons oordeel te geven.

{==405==} {>>pagina-aanduiding<<}

In de eerste verhandeling bepaalt hij de Verbeeldingskracht aldus: ‘Zij is dat (het) vermogen onzer ziel, om denkbeelden te vormen en te wijzigen, zonder dat dezelve, in de wezenlijkheid (,) voor ons elders, buiten onze verbeelding (,) bestaan, en ook om denkbeelden, welker wezenlijkheid buiten onze verbeelding bestaat, zaam te voegen, uit te werken, te vervormen en te schikken. De Verbeeldingskracht is onderscheiden van het geheugen.... Duidelijker grens tusschen beide deze vermogens is mij voorgekomen de bepaling, dat het geheugen eene herinnering is van waarlijk gebeurde, bestaande en aanschouwelijke zaken, terwijl de verbeelding ..... ook onderwerpen zich voorstelt, welke niet aanwezig zijn,’ enz. Wie toch vindt hier die naauwkeurigheid van uitdrukking en duidelijke voordragt der zake, welke zoodanig onderwerp vordert? Wie ziet er niet eene zekere verlegenheid, om Geheugen en Verbeelding behoorlijk te onderscheiden? De verbeelding vormt geene denkbeelden; zij herroept en wijzigt alleen de voorstellingen, door de ervaring aan de hand gegeven, en wordt door het eerste vermogen grondslag van het geheugen, door het laatste der dichtende fantaisie.
Den Moed bepaalt de Schrijver, als het wêl kennen, wêl berekenen en wèl bezigen onzer natuurlijke en zedelijke krachten in de maatschappij. Het is dus onzin, wanneer men, met salomo, den regtvaardige moedig noemt als een jonge leeuw. Om dit te zijn, moet men in de maatschappij leven, zijne krachten, natuurlijk door onderzoek, wèl kennen, en, alvorens men dezelve aanwendt, nog eenmaal naauwkeurig berekenen.
Wij zeggen dit geenszins om den Heer schull belagchelijk te maken, (niets zou gewaagder zijn, dan met zulken geestigen Schrijver dergelijk een' kampstrijd aan te vangen) maar alleen om ons oordeel te regtvaardigen, dat zijn Ed. meer voor de historische wetenschap, in den uitgebreidsten zin dezes woords, dan voor de bespiegelende, of die daar na aan grenzen, is berekend. Ook wagen wij het, hierbij de algemeene aanmerking te voegen, dat eenige meerdere naauwkeurigheid, ten aanzien der vergelijkingen zelve, voor zoo ver het der losheid niet hinderde, nog wel kon worden aangeprezen. Zelfs in den stijl, gelijk in den druk, missen wij de gewenschte zuiverheid. Bl. 121 b.v. lezen wij van den raadsheer jan de witt.

{==406==} {>>pagina-aanduiding<<}

En nu ook de gunstige zijde wat meer zullende in het licht stellen, wilden wij niet stilstaan bij de bewijzen van 's mans kennis en oordeel, in het stuk over de Natuurbeschrijving ten toon gespreid, noch bij zijne verlichte en bezadigde denkwijze, in de allerlaatste verhandeling, maar ons tevreden houden met eene kleine aanhaling; dan, zoo moeijelijk viel de keus, (welke ons, onder anderen, belette, aan de parodiën te denken) dat wij, bij het uitkippen van iets uit den Profijter, daarvan ten laatste moesten afzien; ook dit stukje, dat zich, behalve het komieke, ook door andere eigenschappen aanbeveelt, gelijk het gansche werkje, onzen Lezeren aanbevelende.

Wederlegging der Verhandeling over de Verantwoordelijkheid der Ministers volgens het Nederlandsche Staatsregt. Te Arnhem, bij C.A. Thieme. 1829. In gr. 8vo. 56 Bl. f :-75.

Er is veel geschreven over de Ministeriéle verantwoordelijkheid. Recensent is van begrip, dat de staat der kwestie door weinigen goed gevat is. Bij het verslag, hetwelk gegeven is van de Verhandeling over die verantwoordelijkheid, is, ver trouwen wij, voldoende aangewezen, dat het dien Verhandelaar mede niet gelukt was, denzelven uit het ware oogpunt te beschouwen; maar ook den Schrijver van deze voorliggende Wederlegging is het niet te beurt gevallen, den waren cardo quaestionis te vatten. Het is toch, wat den eersten betreft, al meermaals gezegd: dat er wel eene verantwoordelijkheid bestaat, maar aan den Koning, als Lastgever, en niet aan de Natie, wijl de eerste, niet de laatste, aan de Ministers de commissie of functie opdraagt, om zekere takken van algemeen bestuur in hunne werkzaamheden te omvatten. De Schrijver der tegenwoordige Verhandeling betoogt, en hij doet dit met kracht van redenen, dat het Ministerie aan de Natie behoorde verantwoordelijk te zijn. Maar, wij verkeeren thans niet in Republica constituenda; integendeel, het is in Republica constituta, dat wij ons bevinden; en het is dus niet de vraag, of het wenschelijk zij, dat er eene verantwoordelijkheid der Ministers aan de Natie bestonde - maar wel, of dezelve besta. Deze laatste vraag nu kan, onzes achtens, door geen mensch bij gezonde zinnen toestemmend beantwoord worden: want het is bij ons boven allen twij-
{==407==} {>>pagina-aanduiding<<}
fel verheven, dat de Grondwet ganschelijk zwijgt van verantwoordelijkheid der Ministers aan de Natie; en dit stilzwijgen kan door geene wetduiding worden aangevuld. Doch, wil men de wenschelijkheid bewezen zien, om de Ministers ook aan de Natie rekening en verantwoording schuldig te doen stellen, dan moet men erkennen, wij herhalen het, dat dit punt hier op
eene allezins overtuigende wijze is aangedrongen. Zeer juist vraagt de Schrijver in zijn voorafgaand woord aan den Lezer, of eene Regtbank niet vrij is in de uitoefening harer werkzaamheden, wijl er een gezag bestaat, dat haar binnen de door de wet bepaalde bevoegdheid doet blijven? en hoe men dan de Koninklijke magt verkort kan achten, wanneer er een gezag of eene instelling bestond, strekkende om tegen (de Schrijver zegt voor) hare overschrijding of uitbreiding te waken? Hij heeft getracht, in deze Wederlegging, aan te toonen, dat die instelling ook door onze Grondwet, hoezeer daarin niet letterlijk uitgedrukt, gewild is; maar hij heeft dit echter niet aangetoond, dewijl niemand het onmogelijke vermag. Hij geeft echter genoeg bewijzen van zijne kennis en ondervinding, om te begrijpen, dat verantwoordelijkheid letterlijk moet uitgedrukt zijn, en dat dezelve bij wijze van Fictio Juris nimmer kan aangevuld worden. Voor het onbevooroordeeld en onpartijdig oog van elken Lezer zal zich de Schrijver overigens als een zeer kundig en weldenkend man legitimeren; en betere legitimiteit is er niet te begeeren. Vooral is hij gelukkig geslaagd in zijne toelichtende vergelijking der Koninklijke magt in Nederland met die in Engeland en Frankrijk. Men leze vooral bl. 46, alwaar hij de bedenking oplost, die de bestrijders eener wenschelijke Ministeriéle verantwoordelijkheid daaruit willen afleiden, dat de Koninklijke magt door dezelve te veel zoude beperkt zijn. ‘Maar bovendien,’ zegt bij, ‘is tegen die beperking der Koninklijke magt over te stellen de Jury, welke men in Frankrijk en in Engeland als het bolwerk der Vrijheid beschouwt.’ (en die door de meerderheid der Noordelijke leden - eer hebbe, nevens de overigen, de Heer luzac,
die, zijnen naam indachtig, zich door geenerlei bedenking heeft laten influéren, om dezen waarborg ons te onthouden - is afgestemd.) Deze instelling (zoo gaat de Schrijver voort) maakt het aan den Regter, hoe geneigd hij anders daartoe ook wezen mogte, volstrekt onmogelijk, om de wet of in eenen gestrengeren, of in eenen zachteren geest toe te passen, zoo

{==408==} {>>pagina-aanduiding<<}
lang de meerderheid van twaalf zijner medeburgers den beklaagde niet heeft schuldig verklaard. Elk, die de instelling der Jury weet te waarderen, zal gaarne de beperking van Art. 80 der Grondwet, (het kiezen, namelijk, uit eene nominatie voor de Ridderschap der Provinciën) en, naar ons gevoelen, de geheele Ministeriéle verantwoordelijkheid aan de Natie, willen verwisselen tegen de Jury, als een' beteren waarborg opleverende tegen allen hoogeren of lageren partijdigen invloed, dan alle nominatiën uit drie- of zestallen, welke men zoude kunnen verzinnen.
De slotsom onzer bedenkingen over dit boeksken komt hierop neder: De Schrijver heeft niet bewezen, - en trouwens ook niet kunnen bewijzen, - dat onze Grondwet aan de Ministers den pligt oplegt, om zich bij de Natie wegens hunne daden te verantwoorden; maar hij heeft meesterlijk betoogd, dat die verantwoordelijkheid ten hoogste wenschelijk zoude zijn, - en die wenschelijkheid is nog verhoogd, sedert dat de instelling der Jury bij de Tweede Kamer afgestemd is.




Bedenkingen over de Vrijheid der Drukpers, in twee Verhandelingen, voorgelezen in het Zeeuwsch Genootschap der Wetenschappen te Middelburg, door Mr. J. Bal Snijders, practiserend Advokaat aldaar. Te Middelburg, bij de Gebroeders Abrahams, enz. 1829. In gr. 8vo. 41 Bl. f :-45.

Toen de Heer Mr. j. bal snijders deze twee Verhandelingen, thans tot één gebragt, voorlas, was zijn Ed. verre van te vermoeden, dat dezelve immer het licht zouden zien. De Auteur erkent openhartig, en daar doet hij wèl aan, dat de behandeling van het onderwerp de uitgave niet zoude regtvaardigen, indien dat onderwerp zelve, in verband met de tegenwoordige gebeurtenissen in ons Vaderland, hiertoe niet aanleiding gave; en hij meent het aan deze laatste oorzaak alleen te moeten toeschrijven, dat hem aangeraden werd, dit gelegenheidsstuk aan de drukpers over te geven.
Het zou ten hoogste onbillijk zijn, deze brochure scherp en partijdig te beoordeelen, gelijk de Heer snijders dit schijnt te vreezen, en wel alleen omdat hij niet kan goedvinden, eene toomelooze vrijheid van drukpers (*) te predi-
{==409==} {>>pagina-aanduiding<<}
ken. Hij verklaart echter ook, dat hij zich daarover niet zou bekommeren, en veel liever gezegd worden, zich onder den standaard der Ministers gerangschikt te hebben, dan gelijk zeker geëerd Vertegenwoordiger zich uitdrukte, (zie Staatscourant van 3 Dec. 1828) ‘met Jezuiten, Apostolieken en anderen, onder dezelfde vaan te strijden.’
De Heer snijders heeft gelijk, wanneer hij ijvert tegen lieden, die misbruik van de vrijheid der drukpers maken, en vooral, wanneer hij tegen de Jezuiten ijvert, die van alles misbruik maken; maar hij gaat te ver, wanneer hij daarom de vrijheid der drukpers zelve bestrijdt en deze beteugeld wil hebben Is er wel eene heiliger zaak, dan de eed; en is er wel iets, waarvan de Jezuiten schandelijker misbruik gemaakt hebben, dan van dit eerbiedwekkend bevestigingsteeken des gegeven woords? De Drukpers is even als de Lans, met welke eens telephus door achilles gewond werd, welke alleen het vermogen had, om de wond, die zij toebragt, ook weder te heelen. In den strijd der tegen elkander overstaande gevoelens, zal ten laatste altijd de waarheid bovendrijven; maar men maakt die overwinning steeds moeijelijker, naar mate men de dwaling en de waarheid beide belemmert in het vrij gebruiken van het beste wapen; dat is, het (door middel der drukpers) algemeen bekend maken der meest uiteenloopende gevoelens. Wanneer overigens de Heer Mr. j. bal snijders volharden mogt met zich onder den standaard der Ministers te rangschikken, dan moet zijn Ed. nu geheel anders dan vóór drie maanden denken, of zijn vaandel verlaten, sedert de wet, die door de Staatsraden raoux en van pabst verdedigd en doorgegaan is, (zie Staatscourant van 1 Junij 1829) bij welke toch de vrijheid van schrijven veel meer geëerbiedigd is dan voormaals. Het zou ook wezenlijk jammer zijn, die vrijheid aan banden te leggen, omdat Jezuiten dezelve, nu het hun te pas komt, huldigen. De Duivelen erkennen God, en zij sidderen! zegt jacobus. Even zoo is het gelegen met de hulde, welke Bijgeloof
en Jezuitismus aan de vrije Drukpers toebrengen. Jammer zoude het zijn, dat Hollanders, of Zeeuwen, zich daarom lieten bewegen, die vrijheid te verzaken. - Satis.






{==410==} {>>pagina-aanduiding<<}

In Auspicia Athenaei Bredani, Militiae consecrati, D. XXIV Novembris CIƆIƆCCCXXVIII.

Bij de opening der Koninklijke Militaire Akademie te Breda, den 24 November 1828. Te Breda, bij Broese en Comp. In 8vo. 13 Bl. f :-30.

In voortreffelijke Latijnsche verzen bezingt de grijze hoeufft de inwijding der Militaire Akademie, welke aan het stille Breda een nieuw leven en hoogeren bloei schijnt te voorspeilen. De Heer van pellecom, niet ongunstig als Nederlandsch Dichter bekend, bewees het grooter publiek eenen aangenamen dienst, door deze dichtregels in vloeijende Hollandsche verzen over te brengen; en, schoon hij op sommige plaatsen ver beneden de schoonheden van het oorspronkelijke moest blijven, heeft hij zich echter over het algemeen loffelijk van zijne taak gekweten. Moge deze nieuwe inrigting, die, volgens de dichterlijke uitdrukking, den krijgslaurier slingert door de palmen des vredes, en den tabberd broederlijk zamenpaart aan het kuras, voldoen aan den slotwensch van dezen treffenden inwijdingszang!

Eque tua plures oriundi sede stevini 
Mauritios forment arte manuque novos; 
Qui, si bella vocent (quod abominor) arte manuque, 
Hostis in exitium, facta imitentur avi. 

Dat is, naar den Heer van pellecom:

Schenk ons een tal stevins, dat ons weêr helden kweekt, 
Wier moed en krijgsbeleid door dappre daden spreekt, 
En die, roept ons de strijd, (waarvoor ons 't lot beware!) 
Tot 's vijands val de kracht van maurits evenaren! 





Karakterschetsende Tafereelen uit het begin der Negentiende Eeuw. II Deelen. Door Pieter Vreede. Te Breda, bij F.B. Hollingerus Pijpers. 1827. In gr. 8vo. Te zamen 744 bl. f 6-20.

De Schrijver wil dit werk beschouwd hebben als eenen oman, die den vuigsten wellust met sterke kleuren afschetst,

{==411==} {>>pagina-aanduiding<<}
en de ongebondenheid voor het oog brengt in de verscheurendste gevolgen, die zij hebben kan, en dikwerf onwetend heeft; als een zamenweefsel van doorslepen list en bedriegerij der ongeregelde liefde; als een vaderlandsch overzigt, eindelijk, der tallooze onheilen van een tijdvak, door zedebederf en verbastering voor Nederland nog heilloozer, dan door zijnen onschatbaren geldroof en in verre gewesten ter slagtbank gevoerde heldendrommen.
De schoone palmire van batenstein is de heldin van dit verhaal; zij wordt ontvoerd door de rosange, eenen Franschen Generaal, die hier te lande een gedeelte der Fransche krijgsmagt aanvoert: hij huwt haar, wel is waar; maar naderhand blijkt het, dat hij, reeds vroeger aan eene andere getrouwd zijnde, palmire door een onwettig huwelijk schandelijk had misleid. Zij wordt door hem op de laaghartigste wijze verlaten, en keert zwanger in het ouderlijke huis terug. Het gelukt den ouderen, de zaak verborgen te houden. Palmire wordt in het geheim moeder, en houdt haar kind voor dood; huwt naderhand met van sterlingen, bij wien zij eene dochter heeft, claudine genaamd. Deze geraakt bekend met ewald van westenroden, een' jongeling van onbekende afkomst, wiens opvoeding aan haren vader en diens vriend, den Vrijheer van tollenhoven, toevertrouwd was. Deze kennis verandert in liefde, en reeds staan ewald en claudine voor het huwelijksaltaar, als onverwachts ontdekt wordt, dat ewald de voor dood gehouden zoon is van de rosange en palmire, en dus de broeder van claudine. Palmire's echtgenoot, die, naar het schijnt, tot nog toe onkundig was geweest van hare vroegere betrekking tot de rosange, sterft van schrik. De rosange wordt, toen hij te Mentz in tegenwoordigheid van eenige Hollanders roemde op zijne mishandeling van palmire, in een daarover ontstaan tweegevecht gedood. Ook palmire bezwijkt onder haar lijden. Ewald en claudine, echter, berusten vrij spoedig in de onmogelijkheid, om met elkander verbonden te worden, en
vóór het einde van het verhaal zien wij hen gelukkige echtgenooten, de eerste van caroline van eereberg en de laatste van oscar van rhijnvliet.
Wij hebben op dit verhaal voornamelijk twee aanmerkingen. De eerste is, dat er iets duisters in hetzelve heerscht; iets, hetwelk het volgen van den gang des verhaals moeijelijk

{==412==} {>>pagina-aanduiding<<}
maakt. Gedeeltelijk ontstaat dit door het invoegen van te veel episoden, of nevenverhalen, die gemist kunnen worden, anderdeels door gebrek aan orde in de plaatsing der onderscheidene deelen van het verhaal. De andere aanmerking, welke wij op dit verhaal hebben, is, dat de schildering der hoofdkarakters niet zoo natuurlijk is, dat dit werk juist bij voorkeur karakterschetsend kan genoemd worden. De Schrijver zelf schijnt eenmaal eenigzins gevoeld te hebben, dat hij het karakter van de rosange overdreef. De noot op bladz. 147 van Deel II, in welke hij zich tegen den schijn hiervan tracht te verdedigen, herinnerde ons het bekende: qui s'excuse, s'accuse. En moet palmire hier de bedrogene onschuld, de lijdende deugd verbeelden, dan betuigen wij niet te kunnen begrijpen, hoe het met de voortreffelijkheid van haar karakter gepaard kan gaan, om, gelijk de rosange zich vrij ruw en goor uitdrukt, ‘zich,’ na het ophouden van hare betrekking tot dezen, ‘aan van sterlingen te laten aansmeren als eene ongerepte maagd,’ zonder vóór haar huwelijk met den braven man hem de gansche zaak te ontdekken. Het overdrevene in de karakters maakt, wanneer de personen als handelende worden voorgesteld, de gebeurtenissen zelve dikwijls onwaarschijnlijk. Evenwel, zonder dat wij, om het aangemerkte, de uitvoering onbepaald kunnen prijzen, keuren wij des Schrijvers bedoeling goed, en vonden dan toch door het geheele werk heen vele lessen van levenswijsheid en zedelijkheid, geschikt om vaderlandsliefde bij Nederlands jongelingen op te wekken, en, naar zijnen wensch, Nederlands dochteren bedachtzaam te maken tegen de strikken der verleiding.




Nieuwe Gedichten van A.C.W. Staring. In 's Gravenhage, bij J. Immerzeel, Jun. 1827. In kl. 8vo. 156 Bl. f 1-50.

De Heer staring behoort tot eene geheel andere en veel zeldzamere soort van Dichters, dan die, welke men altijd, en vooral tegenwoordig, in grooteren getale aantreft; hij is, om het eenigzins zonderling, maar toch, gelijk wij meenen, kort en duidelijk, uit te drukken, geen Dichter uit het hart tot het hart, maar van het vernuft tot het vernuft; met andere woorden: bij hem vervangt de geestigheid, of hoe men anders het Fransche woord esprit uitdrukken wil, de

{==413==} {>>pagina-aanduiding<<}
plaats, welke het gevoel bij de meesten als Zanggodin inneemt; hij is een huighens, maar gemoderniseerd en eenigzins à la voltaire gekapt. Het best gelukken hem derhalve luchtige vertelsels, in welke de onbeduidendheid des onderwerps nog beter het luimige en geestige van den verhaaltrant doet uitkomen, aardige kleinigheden en puntdichten. Aan zijne Historische Romances weet hij, door eene zorgvuldige studie van de zeden des tijdvaks, in welke zij geplaatst worden, eene eigendommelijke tint te geven; doch ook deze spreken minder tot het hart dan tot het hoofd, en de schaarsche proeven van Lierzangen, welke wij in dit bundeltje van hem ontvangen, zijn opmerkenswaardiger door kernachtige uitdrukking, welke ons verstand treft, dan wel door de werking, welke zij uitoefenen op onze poëtische stemming; zij blinken meer, dan zij blaken.
Wij willen hier geenszins in het breede uitweiden over de betrekkelijke waarde van deze soort van poëzij, welke men, in tegenoverstelling der andere, die meer uit natuurlijken aanleg en innerlijke dichterlijke gemoedsstemming ontspringt, kunstpoëzij zoude kunnen noemen; doch meenen echter te moeten aanmerken, dat zij slechts beoefend en hooggeschat kan worden in eenen maatschappelijken toestand, in welken de beschaving zoo verre gedreven is, dat men dezelve met den naam van overbeschaving zoude kunnen bestempelen. Zij is een spel des vernufts, in hetwelk men genoegen begint te scheppen, als de eenvoudige en oorspronkelijke gevoelens des harte verflaauwen, en onderdrukt worden door de begoochelingen der zinnelijkheid. Reeds lang hebben de meeste volken van Europa deze keerlijn der beschaving overschreden; de Italianen en Franschen het eerst, en wij zijn misschien wel de laatste van allen gevolgd, maar gevolgd zijn wij toch, dit valt niet te ontkennen; en het is dus niet meer dan billijk, dat wij ook eenige representanten van deze kunstpoëzij bezitten, die niet te verwisselen is met den hemelval der echte, van hooger kring ingeblazene Dichters.
Men zoude ons geheel verkeerd verstaan, indien men uit deze aanmerkingen over de dichtsoort, door den Heer staring beoefend, wilde afleiden, dat wij hem als een middelmatig of alledaagsch talent beschouwden. Integendeel; hij is een meester in den door hem gekozenen trant; vernuft en luim vonkelen uit iederen regel, en, wat meer is, zij von-
{==414==} {>>pagina-aanduiding<<}
kelen onschadelijk; nergens wordt het heilige aangerand, het eerbiedwaardige bespot; neen, onder lach en boert wordt overal waarheid gehuldigd en zedelijkheid bevorderd. Hij bewijst door zijne gedichten tevens zonneklaar de valschheid der beschuldiging, welke onzer tale zoo dikwijls is te laste gelegd, alsof zij ongeschikt zoude zijn, om met de Fransche in losheid en geestigheid der ligtere poëzij te wedijveren; en dit is waarlijk niet onbelangrijk in eenen tijd, in welken sommige zuidelijke broeders met vernieuwde kracht schijnen zaamgezworen te hebben, om onze nationale taal te verlagen, ten einde des te ongestoorder hun gebrekkig Fransch te kunnen voortstamelen. Indien zij overtuigd willen worden, dan mogen zij hier leeren, dat men hun hunne calembourgs en pointes in goede oud-Hollandsche munt kan terug betalen.
Indien wij eenige aanmerkingen op het werktuigelijke van des Heeren staring's dichttrant maken wilden, dan zouden het deze zijn: dat hij wat luchtig met den klemtoon omspringt, en dus wel eens regels nederschrijft, die zich moeijelijk laten lezen; en: dat er wel eens een Geldersch provincialisme in zijne uitdrukkingen voorkomt, b.v. met voor tevens, trat voor tred enz.; maar hij heeft het oude zinnebeeld van Gelderland, de witte rozen, op zijne lier, die het titelvignet uitmaakt, laten graveren, en dus mogen wij dit aan hem, die boven alles de Dichter van Gelderland zijn wil, niet euvel duiden. Gaarne wilden wij een enkel stukje tot proeve van zijnen dichttrant afschrijven; maar dit is minder noodig, daar een deel der hier voorkomende stukjes reeds vroeger in onderscheidene Jaarboekjes geplaatst werd, en daarenboven dit bundeltje, in 1827 gedrukt, reeds in veler handen zijn zal. De beschaafdere standen, hiervan zijn wij zeker, zullen zijne dichtvruchten altijd met genoegen ontvangen; en, ofschoon wij, in het belang der waarachtige poëzij, geenszins wenschen zouden, dat zijn trant door velen nagevolgd werd en algemeener in zwang geraakte, verblijden wij ons echter, om der verscheidenheid wille, en omdat wij onzen dichterlijken lusthof, zoo rijk aan natuurbloemen, ook gaarne met een lief trekkasplantje opgeschikt zien, dat de kunstpoëzij in Nederland zulk een' gelukkigen en bekwamen beoefenaar heeft als den Edelen Heer staring.





{==415==} {>>pagina-aanduiding<<}

Kerst- en Nieuwjaarsintree-zangen; door Mr. I. da Costa. Te Amsterdam, bij J.H. den Ouden. 1829. In gr. 8vo. f :-60.

Eenige voor ongewijden onverstaanbare Liederen in de tale Kanaäns, ten behoeve

Van de priesters en Levieten}Bl. 23. 
En het heir der Isrellieten}Bl. 23. 
Van da costa's kruisgemeent'; 

uit welke wij echter eene belangrijke bijdrage tot de geschiedenis der krijgstaktiek van onze Voorvaderen hebben opgezameld, die aan alle de Schrijvers over dat vak ontsnapt is, namelijk:

Dat voor der Kerken smeekgebed 
De vijand met verschrikking vluchtte, 
En Neêrlands vastendagen duchtte, 
Meer dan de scherpte van het zwaard, 
Gevoerd voor 't dierbaarst goed op aard. (Bl. 16.) 

Soortgelijke onverwachte wendingen vindt men op elke bladzijde, en wij voorspellen dus den aandachtigen lezer vele stichting uit deze curiositeit van het jaar der verlichting MDCCCXXIX.




Ter nagedachtenis van Neêrlands eersten Tooneelkunstenaar, Andries Snoek, enz. (Ten voordeele der Armen.) Te Breda, bij Broese en Comp. f :-25.

Eene zeer schamele proeve van eene edele poging, om der nagedachtenis van eenen grooten kunstenaar, ten profijte dat armen, hulde toe te brengen. De Heer d.j. de heyder, jr., die deze gebrekkige dichtregelen vervaardigde, heeft zijnen goeden wil getoond, maar tevens de zwakheid van zijn talent bewezen.


{==416==} {>>pagina-aanduiding<<}

Physiognomiek en Chiromantie, of duidelijke aanwijzing hoe men uit het uiterlijke voorkomen van eenen mensch opzigtelijk zijn karakter besluiten kan. Naar oudere en nieuwere ervaringen. Het Hoogduitsch van Dr.H. gevolgd door D. Batouwenaar. Met eene Plaat. Te 's Gravenhage, bij A. Kloots. 1828. In kl. 8vo. XXIV en 131 bl. f 1-50.

Physiognomlek, Chiromantie, en daarenboven nog Metoposcopie en Schedelleer, - ziedaar, Lezer! alle deze wetenschappen worden in dit boekje, met eene ruime letter gedrukt, in honderd-eenendertig bladzijden in klein octavo, behandeld. Wij hebben uit hetzelve inderdaad veel geleerd. Eene vrouwelijke persone, die eenen zuiver haarloozen mond, zonder eenig spoor van baard, bezit, is zacht van aard, kuisch en bescheiden. Hoe gemakkelijk wordt het door deze waarneming, om goede vrouwen te onderkennen; en welk een groot aantal van goede vrouwen zijn er dan in ons gelukkig vaderland, waar zij meest allen dit sieraad missen en doorgaans vrij glad van kin zijn! Ook heeft men opgemerkt, dat menschen, die in het midden des voorhoofds eene kleine drie- of vierkante figuur hebben, zonder moeite of inspanning dikwijls een aanmerkelijk geluk maken. Ter regter zijde beteekent het eene rijke erfenis, enz. De persoon, die drie letters van gedaante als S op het voorhoofd draagt, is wel te raden, zich voor het water in acht te nemen; zulk een loopt groot gevaar, eenen onnatuurlijken dood in het water te sterven. Maar lastig was het ons bij het lezen, dat bijna telkens, wanneer de Schrijver door de ontdekking van zulke belangrijke opmerkingen, van welke het boekje wemelt, onze gansche bewondering tot zich trekt, de Vertaler, en de Schrijver van het Voorberigt, g. schulz, ons genoegen hinderden, door van onder uit de noot, even als de souffleur uit zijn hok, soms beiden te gelijk, den Schrijver toe te roepen: abuis! Wij willen niet bedillen; anders zouden wij vragen: indien het boekje vertaald moest worden, waartoe het dan gelogenstraft; en indien het gelogenstraft
moest worden, waartoe het dan vertaald? Op een enkel foutje willen wij ook niet vallen, en Albertus en Achilles moeten het ook niet kwalijk nemen, dat zij in Alberus en Achillus veranderd zijn. Waar zoo veel wetenswaardigs geleverd wordt, moet men op eene kleinigheid niet zien. Het boekje kost f 1-50; die hetzelve nader wil leeren kennen, koope het. Proficiat!

No. VII, Boekbesch., bl. 318, reg 20, staat, door eene drukfout, wallerus, lees wallerius.





{==417==} {>>pagina-aanduiding<<}

Boekbeschouwing.

Leerredenen over verschillende onderwerpen. Door D. Molenaar, Hervormd Leeraar te 's Gravenhage. Tweede Druk. Te Amsterdam, bij J.H. den Ouden. 1829. In gr. 8vo. VIII, 382 Bl. f 2-50.

Onbevooroordeeld, gelijk het elken Recensent betaamt, namen wij dezen bundel Leerredenen van den Haagschen Predikant molenaar in handen. Zoo wij eenigzins vooringenomen waren, dan was het ter gunste van dezen kanselarbeid. Wij zijn met zijn Eerw. persoonlijk onbekend. En ofschoon wij zijn gehouden gedrag in de zaak van het zooveel geruchts gemaakt hebbend Adres, voor onszelven, op goede gronden meenden te moeten askeuren, zoo had ons dit echter geen haat of vijandschap tegen den Man doen opvatten, noch aan zijne bekeering doen wanhopen. Wij vergeven gaarne de misstappen en verkeerdheden onzer natuurgenooten, opdat ook de onze ons eenmaal vergeven worden. En wij vonden het gansch niet vreemd, dat de Heer molenaar, na zooveel opspraak verwekt te hebben, een' bundel Leerredenen in het licht gaf, die welligt, als proeven eener ernstige en gemoedelijke Evangelieprediking, den ongunstigen indruk konden uitwisschen, dien het gebeurde niet had kunnen nalaten op de Christenheid in Nederland te maken. Namen wij daarbij nog in aanmerking, dat binnen drie maanden reeds de tweede druk van dezen bundel was uitgekomen, dan werden wij al meer en meer in het gnnstig vermoeden bevestigd, dat er toch wel iets goeds, veel goeds misschien, in deze Leerredenen zou gevonden worden. Zóó gestemd, namen wij het boek in handen, en begonnen de lezing. Wij hebben die voortgezet en voltooid, en willen thans, rond en openhartig, ons gevoelen over dezen arbeid mededeelen.

{==418==} {>>pagina-aanduiding<<}

De eerste van dit tiental Leerredenen handelt over den Heiligen Geest, als den eenigen en almagtigen Hersteller van het vervallene in Godsdienst en zeden, en heeft tot tekst zach. IV:6b. Tot eene nuttige en vruchtbare behandeling van dit onderwerp acht de Prediker het noodig, I. in de eerste plaats na te gaan, aan wien en onder welke zinnebeeldige inkleeding dit woord oudtijds gegeven werd; II. in de tweede plaats nader te bepalen, welke daarvan de zin en bedoeling zij; III. verder te onderzoeken, of de vervulling van deze belofte ook aan derzelver geheele inrigting beantwoordde; IV. om, daarna, het algemeene onderwijs, hetwelk hierin voor alle tijden ligt, op te geven; V. en, ten laatste, den invloed aan te wijzen, welke dit onderwijs op ons geloof en onzen wandel maken moet. - Wij behoeven de gebreken dezer verdeeling niet aan te wijzen, die tegen de regelen der Logica aandruischt, en daarenboven voor den hoorder zoo omslagtig, als, wat het derde punt althans betreft, duister is. Maar nog minder dan de vorm beviel ons de inhoud. Het onderwerp is hoogst belangrijk, en vatbaar, ofschoon het niet ieders zaak is, voor eene nuttige en vruchtbare behandeling, gelijk de Redenaar beloofde. Maar of hij aan die belofte voldaan heeft, laten wij gerust aan de beslissing van elken nadenkenden over. Het ontbreekt hier aan juiste, heldere denkbeelden, zoowel als aan eene krachtige, hartindringende voorstelling. En wij houden ons verzekerd, dat door het lezen of hooren van zulk eene Leerrede niemand wijzer of beter wordt.
Gods opzoekende liefde, betoond aan den eersten der zondaren, is het opschrift der tweede Leerrede, die tot tekst heeft Gen. III:9. l.g.: Adam! waar zijt gij? De inleiding moet dienen, om de belangstelling in deze Godspraak op te wekken, ook daarom zoo merkwaardig, omdat zondige nakomelingen van dien eersten zondaar, in hem gevallen zijnde, op dit eerste woord van God ook betrekking hebben. Dan wordt de tekst beschouwd, I. als een woord van God tot adam, van

{==419==} {>>pagina-aanduiding<<}
veel beteekenis voor hemzelven; II. als een woord van God tot adam, belangrijk voor zijne nakomelingen; III. als een woord van God tot adam, nuttig ook voor ons. Dat deze verdeeling wederom mank gaat, en het tweede en derde deel in elkander loopt, valt elk in het oog. De Heer molenaar heeft het ook zelf gevoeld, en, overgaande tot het derde deel zijner rede, zegt hij, dat men niet verwachten moet, dat hij het straks gezegde wederom zal herhalen, maar dat hij, in plaats van noodelooze herhaling, liever dit deel zijner rede gebruiken wil tot het voorstellen van drie gevolgen, welke wij uit al het gezegde voor onszelven moeten afleiden. Het tweede deel bevat een drieledig onderzoek: Vooreerst, wat zien, wat lezen wij in dat woord: adam! waar zijt gij? ten aanzien van zijne nakomelingen? ten tweede, wat kunnen wij verwachten op grond van hetzelve? en eindelijk ten derde, wat genieten wij overeenkomstig hetzelve? ‘Deze roepstem gold wel eigenlijk en in de eerste plaats adam alleen; maar zou ook eva daaronder door God niet even zoo zeer bedoeld zijn? En kunnen wij dan ook niet met een bijna gelijk regt zeggen, dat dit woord der opzoekende liefde ook zijne nakomelingen geldt? Was niet deze geheele nakomelingschap als in de lendenen van adam opgesloten? En zou dan de Heer, daar wij in onzen Stamvader gevallen, aan ellende en schuld onderworpen waren, hoewel hij ons regtvaardig kon laten verloren gaan, met dat woord der opzoekende en teregtwijzende liefde, niet even zoo wel adams kinderen en nakroost bedoeld hebben, als hem en zijne echtgenoote?’ (Bladz. 52.) Genoeg gezegd, om ook den geest en vorm der tweede Leerrede te doen kennen.
De derde handelt over den bekenden Engelenzang bij 's Heilands geboorte. Vooraf gaat eene inleiding over dit lied der Engelen, ‘dat wij hier volledig hebben, en waarvan zij de drie onderscheidene deelen, telkens bij herhaling met vallende en rijzende toonen (gelijk

{==420==} {>>pagina-aanduiding<<}
in de zang- en toonkunst geschiedt) hebben uitgegalmd; en waarvan de herders dus ook den hoofdinhoud’ - (Hoe hebben wij het nu? Wij hoorden zoo even, dat wij het hier volledig hadden.) - ‘konden opvangen, en als een hemelsch dichtstukje in hun geheugen en taal konden bewaren.’ Verder wordt hier nog het een en ander over het hemelsch, zacht ineensmeltend, van alle smet gekuischt gezang van Engelen aangemerkt; en hoe ‘het gedurig herhalen van elk dezer zangen, met opklimmende en ten hemelvoerende toonen, telkens eenen eerbiedwekkenden weêrklank gaf in de velden van Bethlehem’ - en hoe ‘het heerlijk weêrgalmen van dezelve, door de terugkaatsende bergen, in den hemel werd opgevangen, en van daar door de wolken terug gestuwd, tot dat het zich in de verst gelegene valleijen verloor!’ - Maar tot letterlijke verklaring van den tekst, die toch gansch niet gemakkelijk, en aan verschillende opvatting onderhevig is, wordt niets gezegd. Alleen merkt de Eerw. molenaar aan, dat zijn gevoel hem dringt, om deze meest aannemelijke, rijke en dichterlijke verdeeling te omhelzen: Eere zij God in de hoogste hemelen, en op aarde; - vrede in (of onder) de menschen; - welbehagen! En ziedaar dan ook de drie deelen der daarop volgende Leerrede, die met toepasselijke opwekkingen besloten wordt.
Wij onthouden ons van aanmerkingen op den stijl, waartoe wij anders overvloedige stoffe zouden hebben. Wij stuiten toch overal op zonderlinge, smaak en gevoel beleedigende uitdrukkingen; zoo als hier bladz. 83: ‘Hetgeen het menschelijk denkvermogen niet kon uitvinden, en zelfs voor het dieplood der Engelen niet te peilen was, dat heeft God gedaan.’ En vroeger, bladz. 50: ‘Ik hoor in deze stem het pardon, de volkomene en genadige kwijtschelding der schuld toeroepen aan doodschuldigen.’ Ook schijnt de Heer molenaar zijne moedertaal niet volkomen meester te zijn. Zie b.v. bladz. 72: ‘de H. Geest heeft u wederbaard,’ enz. enz.

{==421==} {>>pagina-aanduiding<<}

In de vierde, vijfde, zesde en zevende Leerrede wordt het verheven gebed van den Zaligmaker verklaard, waarmede Hij zijne aardsche loopbaan besloot. In het begin der eerste Leerrede leest men het berigt: ‘Meermalen ontving ik in de Gemeente het belangrijk aanzoek, om het XVII Hoofddeel van johannes Evangelie, in eenige Leerredenen te behandelen.’ - Het is toch toevallig, dachten wij, dat dit verzoek aan Do. molenaar in drie Gemeenten gedaan is, eerst te N. Loosdrecht, naderhand te Doetinchem, en laatst te 's Gravenhage. (Zie de Voorrede.) Het lust ons niet, het beloop dezer Leerredenen ordelijk op te geven. De oude benaming van Hoogepriesterlijk gebed wordt behouden en verdedigd. Van tijd tot tijd komt de Prediker daarop terug; zie b.v. bladz. 246: ‘De Hoogepriester des O.V. droeg de namen der twaalf stammen Israëls op zijne schouders en in den borstlap, maar de Hoogepriester der betere bedeeling droeg de namen en belangen van al zijne geloovige vrienden, door alle eeuwen heen, op zijn hart.’ - Overigens moeten wij erkennen, dat wij in de zevende Leerrede (handelende over de eenheid, uitloopende op de hoogste gelukzaligheid, als het kenmerkende der ware Kerk, overeenkomstig het plan en het werk van onzen Heer. Tekst: joh. XVII:20-26.) een paar plaatsen vonden, welke wij met bijzonder genoegen lazen, en die ons te meer troffen, naar mate wij ze hier minder hadden verwacht. Wij kunnen ons daarom ook niet onthouden, dezelve voor onze Lezers af te schrijven: ‘Gij ontdekt hier, waarin die ware eenheid bestaat. Niet in uitwendige vormen, noch in gedrongene overeenstemming, noch ook uitsluitend in eene of andere afdeeling des Christendoms, met verachting en
veroordeeling van anderen, (gelijk dit door sommigen in onverstandigen ijver geschiedt) dit alles draagt maar al te veel het kenmerk der dwaze menschelijkheid, is aan gedurige verandering onderworpen, en raakt dikwijls het hart en de waarheid niet.’ (Bladz. 272.) - ‘Bij alle

{==422==} {>>pagina-aanduiding<<}
verscheidenheid van denkwijze in nevenzaken, die uit onkunde, vooroordeel en hoogmoed dikwerf voortspruiten’ - (De Eerw. molenaar schijnt dit laatste van de nevenzaken te getuigen; bedoelde hij toch de verscheidenheid van denkwijze, dan zouden wij het enkelv. voortspruit lezen; en ofschoon de uitdrukking wel wat ongewoon is, dat nevenzaken voortspruiten, zoo is het eene onbetwistbare, en door de geschiedenis der Christelijke kerk allerwegen gestaafde waarheid, dat de oorsprong van vele leerstellingen, die met het Goddelijk Christendom vermengd, maar van menschelijke uitvinding, dwaas en zonder leering zijn, dikwerf in onkunde, vooroordeel en hoogmoed moet gezocht worden.) - ‘Bij alle verscheidenheid van denkwijze in nevenzaken, die uit onkunde, vooroordeel en hoogmoed dikwerf voortspruiten, moeten ware Christenen het, in de waarheid en heiligheid met God en met malkander, volkomen eens zijn, zich digt houden aan de uitspraken der Heilige Schrift en aan de verlichting des H. Geestes, om dezelve regt te verstaan, en in heiligheid des levens en volgzame gezindheid openbaar te maken, dat wij des Heeren zijn en gemeenschap met Hem hebben. Gebrek hieraan is schadelijk voor de wereld, die buiten ons Christendom is; wanneer Jood en Heiden moet vragen: zijn dat Christenen en is dat Christendom? En zij kunnen daarom niet besluiten, om tot hetzelve over te gaan.’ (Bladz. 274.) - Belangrijke waarheid! Ach! wierd zij door alle Christenen altijd en in alles behartigd!
Wij moeten ten einde spoeden, opdat ons verslag niet te breed uitloope, en geven daarom alleen de onderwerpen der drie laatste Leerredenen op: VIII. over de Algenoegzaamheid van Jezus Christus, onzen Zaligmaker. Tekst: Col. III:11b. Christus is alles. IX. over het gewis verband tusschen het tegenwoordige en het toekomende leven. Tekst: Gal. VI:7b. Gewis de beste Leerrede uit dezen bundel. Zij bevat gezonde denkbeelden en belangrijke vermaningen, in populairen en ge-
{==423==} {>>pagina-aanduiding<<}
moedelijken toon voorgedragen. Eindelijk, X. over het ware rustpunt voor ons hart, te midden van de voortgaande ontwikkeling van Gods raad, aan het einde van het jaar 1827. Tekst: Openb. XXI:6, 7.
Wij hebben te voren opgegeven, in welk eene stemming wij dezen bundel in handen namen. Aan het einde van dit verslag genaderd, zal geen opmerkzaam Lezer ons vragen, met welk een gevoel wij dien weder uit de handen hebben gelegd. Wij vonden ons te leur gesteld, en verklaren thans in goeden ernst, dat wij de spoedige verschijning van den tweeden druk alleen kunnen toeschrijven aan der menschen nieuwsgierigheid, die toch de Leerredenen van den, door het boven vermeld Adres zoo berucht geworden, Predikant molenaar eens moesten lezen. Ons godsdienstig lezend Publiek is te verlicht, in den goeden zin des woords - (wij weten, dat met dit woord jammerlijk gespeeld wordt, en dat er ook eene valschelijk zoogenaamde verlichting bestaat, die als de pest geschuwd moet worden; maar wij weten ook, dat christus zichzelven het licht der wereld noemde) - het godsdienstig lezend Publiek in Nederland is over het geheel te verlicht, om in zulk eenen kost voedsel voor verstand en hart te vinden, dat het zich dan ook veel gereeder zou kunnen verschaffen in die menigte van bestoven Prekenbundels, die vóór eene halve eeuw door den druk zijn gemeen gemaakt, en thans op elke auctie voor een' spotprijs te koop zijn.
Hier zouden wij de pen hebben nedergelegd, zoo wij niet vóór het eindigen van dit verslag iets vernomen hadden, tot welks mededeeling wij ons verpligt vinden. De Heer molenaar berigt in zijne Voorrede, dat hij, bij herhaling aangezocht tot de uitgaaf van eenige zijner Leerredenen, uit zijnen voorraad de voorkeur gaf aan zoodanige opstellen, welke meer of min in al de Gemeenten, in welke hij als Evangeliedienaar gearbeid heeft, bekend en met bijzonderen zegen gehoord waren; opdat zij tot eene blijvende proeve van zijne betrekking op dezelve, en tot eene vruchtbare herinnering van zij-
{==424==} {>>pagina-aanduiding<<}
nen onveranderden Evangeliearbeid zouden zijn. Dit is intusschen, naar de getuigenis van achtingwaardige Ambtsbroeders, die hem op zijne eerste standplaatsen gekend en veel met hem verkeerd hebben, zoo geheel bezijden de waarheid, dat hij die Leerredenen daar nimmer zóó kan gehouden hebben, als zij thans door hem zijn uitgegeven. De Heer molenaar predikte destijds in een' geheel anderen geest en toon, en kwam niet zelden met zulke nieuwerwetsche gevoelens voor den dag, dat zij, op welke hij thans als groote ketters nederziet, zich in geenen deele met hem konden vereenigen. Die verandering van denk- en predikwijs kan niemand den Heere molenaar ten kwade duiden. Maar waarom zoekt hij het volk zand in de oogen te strooijen, en houdt zich met slinksche streken op? Helaas! wij hadden ons gevleid, dat de harde les, die hij ontvangen heeft, tot zijne verbetering zou gestrekt hebben. IJdele hope! Ook in hem schijnt het bekende: Quo semel est imbuta enz. zijne toepassing te vinden.




Tiental Leerredenen van C. Fransen van Eck. Te Deventer, bij A.J. van den Sigtenhorst. 1829. In gr. 8vo. VIII, 282 Bl. f 2-50.

Na het eindigen van ons bovenstaand verslag der Leerredenen van den Heer molenaar, gingen wij tot de lezing van dezen bundel over. Welk eene uitwerking dit op onzen geest had, kunnen wij met tong noch pen beschrijven. Wij gevoelden ons in eene andere wereld overgebragt, waar wij vrijer ademden, waar het helderst licht ons omstraalde, waar wij tot zachte, heilige aandoeningen gestemd werden, ons hart zich blijmoedig en vertrouwend tot God en den Heiland verhief, en eene nieuwe geestdrift in onze borst ontwaakte, om aan de bevordering van waarheid en menschenheil met onvermoeide kracht te werken.
Wij mistrouwden in het eerst, juist om de boven ver-
{==425==} {>>pagina-aanduiding<<}
melde reden, onze hooge ingenomenheid met deze Leerredenen van den Hoogleeraar van eck. Doch ook daarna, toen wij aan onze vorige lectuur niet meer dachten, verliet ons die opgetogenheid niet, en elke Leerrede schonk ons een nieuw genoegen. En thans, nu wij in bedaarde stemming de pen opvatten, om de Lezers van ons Tijdschrift ook met dezen kanselarbeid bekend te maken, weten wij naauwelijks krachtig genoeg onzen dank te betuigen aan den waardigen steller, die door de uitgave dezer Leerredenen de geheele vaderlandsche kerk ten duursle aan zich verpligt heeft. Wij kennen ook hem zelfs niet van aanzien; maar, onder het lezen, reikten wij hem dikwijls, in gedachten, de broederhand; en wij zullen ons gelukkig rekenen, zoo wij, hem nog eenmaal op onzen levensweg ontmoetende, door den hartelijksten handdruk mogen te kennen geven, dat wij verbonden zijn in den geest.
Ja waarlijk! zulk eene Evangelieprediking is behoefte voor onzen tijd, in ons Vaderland en overal elders. Niet door het opwarmen van verjaarde geschillen, niet door het ijveren voor schoolsche leerbegrippen, niet door zekere tweeslachtige, van bekrompene vreesachtigheid getuigende, preêkmethode, waarbij het nieuwe in een oud gewaad wordt gestoken, en gezuiverde begrippen in steil regtzinnige bewoordingen worden voorgedragen, niet door koude, zedekundige vertoogen of godsdienstige redevoeringen, waarin alles even net en fraai en sierlijk is, maar kracht, ziel noch leven wordt gevonden; neen! niet door zulke middelen, niet op zulk eene wijze meene men in onze dagen met vrucht te kunnen bouwen aan den tempel der waarheid en Godzaligheid, op den éénigen hoeksteen, jezus christus. Wij hebben den strijd te voeren tegen het ongeloof en het bijgeloof, dat thans, ook op den vaderlandschen bodem, met vereende krachten zamenspant tot ondermijning van het Godsgebouw. Dat dan ook alle Protestanten, dat alle vrienden des lichts zich digt aan elkander sluiten, en staan in éénen geest! Dat zij met het tweesnijdende zwaard van Gods woord

{==426==} {>>pagina-aanduiding<<}
tegen die zaamverbondene legers optrekken! Dit zij ons aller, dit ons éénige wapen in dien kamp! Door eene zuivere, vrijmoedige, ernstige en hartelijke verkondiging des reinen Evangeliums zullen wij, onder den zegen Gods, dien wij daarop, en daarop alléén, met vast vertrouwen verbeiden mogen, over allen tegenstand van ongeloof en bijgeloof, van dweeperij en zedeloosheid, vroeg of laat gewisselijk zegevieren, en eenmaal alle volken der aarde onder de baniere des kruises verbroederd zien!
Men vergeve ons dezen uitstap, waartoe een opmerkzaam achtgeven op de teekenen des tijds ons drong, en de beoordeeling van den voor ons liggenden kanselarbeid ons gereede aanleiding gas. Wij meenen dien toch als een modèl van zoodanige Evangelieprediking te mogen beschouwen en aanprijzen. Niet, dat wij hier alles onbepaald zouden goed keuren, en het werk van den Hoogleeraar van eck boven alle aanmerking verheven achten. Elk heeft zijne bijzondere wijze van zien. En wat menschelijk werk gaat van gebreken vrij? Alles kan en moet ook niet op dezelfde leest geschoeid, of in denzelfden vorm gegoten zijn. Er zij en blijve verscheidenheid; het behoeft daarom aan overeenstemming niet te ontbreken. Eenheid in het menigvuldige is de groote wet in het rijk der natuur. In de verstandelijke en zedelijke wereld, in het rijk der genade kan geene andere heerschen.
Hetgeen ons in deze Leerredenen zoo bijzonder aantrok, en algemeene goedkeuring en navolging scheen te verdienen, is de vereeniging van groote vrijmoedigheid met hoogen ernst. Wat de eerstgenoemde eigenschap betreft, de Hoogleeraar verklaart zich daaromtrent, in zijn Voorberigt, aldus: ‘Ik stelde er prijs op, om mijne denkwijze over eenige voorname stukken van den Godsdienst meer algemeen bekend te doen worden, en dat wel op eene wijze, waarin niemand die vrijmoedigheid zoude kunnen miskennen, welke mij, wanneer het op mijne overtuiging van waarheid aankwam, van het begin tot het einde mijner Evangeliebediening, nooit heeft verlaten, en welke, niettegenstaande de vreesachtigheid,

{==427==} {>>pagina-aanduiding<<}
die den ouden dag pleegt te vergezellen, mij tot op heden toe niet heeft begeven.’ Zij straalt dan ook in dezen ganschen bundel door. Nergens vindt men iets, dat naar schikken of plooijen zweemt. Men ziet en gevoelt het: de Redenaar spreekt uit volle overtuiging, en komt altijd rond voor zijn gevoelen uit. Zoo moet het ook zijn. De waarheid duldt geene transactie, vooral niet de hoogste en heiligste waarheid, die 's menschen eeuwige belangen geldt. Wie hier plooit en schikt, pleegt hoog verraad. En, in plaats van zich schootvrij te stellen, geeft hij zich doorgaans bloot, en lokt tegenspraak uit. De vrijmoedige verdediger der waarheid, daarentegen, boezemt vertrouwen in, en dwingt ook andersdenkenden ontzag en eerbied af. Maar dat onbewimpeld uitkomen voor zijne overtuiging doet dàn alleen werking, wanneer hooge ernst daarmede bij den Redenaar gepaard gaat. En dit is helaas! niet altijd het geval. Gebrek hieraan ontsiert in ons oog vele, anders hoogst belangrijke, geschriften. Het hinderde ons zelfs menigmaal in de werken van den grooten bosveld. Niet alzoo in deze schoone opstellen van den Hoogleeraar van eck. Ernst, hooge, heilige ernst kenmerkt zijne gansche voordragt. Men leze slechts de derde Leerrede, over het vruchtelooze naberouw, naar Hebr. XII:16, 17; ofschoon elke Leerrede in dezen bundel daarvan tot bewijs kan strekken.
Behalve door die groote vrijmoedigheid, vereenigd met hoogen ernst, schijnen ons deze Leerredenen uit te munten door duidelijkheid, met bondigheid en rijkdom van zaken gepaard; terwijl alles in een' klassieken, eenvoudigen en gespierden stijl wordt voorgedragen. Nergens ontdekt men gezochte sieraden of pronk van woorden; nergens dat nette, dat gemanierde, dat mooije, dat de doodsteek is voor alle ware welsprekendheid. Maar evenmin treft men ergens platheid aan, of die valschelijk zoogenaamde eenvoudigheid, welke men eer kinderpraat zou mogen heeten. ‘Christen-Leeraars!’ - dus lezen wij in de laatste Leerrede, over de uitnemende waarde der

{==428==} {>>pagina-aanduiding<<}
instelling, dat ook aan de armen het Evangelie wordt verkondigd, bl. 279, 280 - ‘streeft meer en meer naar de benijdenswaardige gave, om, door duidelijkheid en eenvoudigheid met waardigheid en kracht te vereenigen, uwe Leerredenen voor uwe arme toehoorders verstaanbaar en aanlokkelijk te maken. En dat gij daartoe geene kinderachtige, beuzelende voordragt, geene platte en lage straattaal noodig hebt, kunt gij leeren van uwen grooten Meester, die zich van dezen, valschelijk zoogenaamden, armhartigen volkstrant nooit bediende; wat zeg ik, wiens redenen tot geringen, zoo wel als tot de aanzienlijksten, door gewigt, deftigheid en beschaafdheid steeds waren gekenmerkt, en wien echter de menigte der schare gaarne hoorde.’ Zoo spreekt de Heer fransen van eck, en bezegelt zijne woorden door zijn eigen voorbeeld.
Wij moeten nog twee bijzonderheden aanstippen, om de voortreffelijkheid van dezen kanselarbeid in het licht te stellen. De eerste betreft den inhoud, en is hierin gelegen, dat elke Leerrede, van het begin tot het einde, eene praktische strekking heeft, en alles zóó wordt voorgedragen en behandeld, dat er nergens, gelijk borger zeide, vacantie is voor het hart; maar zoowel in de verklaring en ontwikkeling, als in de toepassing, verstand en hart beide voedsel ontvangen. De tweede raakt den vorm, en wel bepaaldelijk de verdeeling. Daarin is de juiste maat gehouden. De plannen zijn geleidelijk, behoorlijk uiteengezet, maar niet versnipperd. De hoofddeelen der rede worden opgegeven, maar het geheugen der hoorders wordt niet door gestadige onderverdeelingen overladen of verward.
Dat taal en stijl correct en zuiver zijn, kon men van den Heer fransen van eck niet anders verwachten. Enkele uitdrukkingen kwamen ons min gelukkig voor, b.v. mengelmoes, bl. 199, waar ons vooral de herhaling van dit woord minder beviel. Zoo ook gaf het in ons oor een wanklank, dat op bl. 106 twee op elkander volgende volzinnen met het woord kiezen sloten.

{==429==} {>>pagina-aanduiding<<}
Daarentegen deed het ons genoegen, dat de Hoogleeraar sommige verouderde woorden en spreekwijzen, zoo als oogelijn, in arren moede en dergel., wederom tracht in te voeren. Men kan er bij hooft en anderen onzer beste Schrijvers nog in menigte vinden, die, tot schade onzer schoone en rijke moedertaal, in onbruik zijn geraakt.
Zullen wij, om een blijk te geven van onze onpartijdigheid, ook een paar aanmerkingen in het midden brengen? Zij zouden hierin bestaan, dat de Hoogleeraar ons over het geheel minst gelukkig schijnt geslaagd te zijn in zijne inleidingen, die wel eens wat schraal zijn uitgevallen; en dat wij soms zouden gewenscht hebben, dat hij eenigzins uitvoeriger ware geweest in de opgave van het verband zijner tekstwoorden, of ook eene enkele Leerrede aan de verklaring eener moeijelijke en belangrijke plaats der H.S. had toegewijd, daar de bevordering van nuttige Bijbelkennis ongetwijfeld onder de voornaamste oogmerken der openbare prediking moet gerangschikt worden.
Wij hebben tot hiertoe slechts twee der belangrijke onderwerpen, die in dezen bundel behandeld worden, opgegeven. Verlangen welligt de Lezers van ons Tijdschrift ze allen te kennen? Wij laten de lijst hier volgen. I. Des menschen levendig gevoel van het slechte in anderen, gepaard met de bedwelming van zijn eigen geweten. 2 Sam. XII:1-7a. II. De vruchtelooze middelen, die de menschen in het werk stellen, om hun beschuldigend geweten te stillen. 1 Sam. XVI:14-17. III. Het vruchtelooze naberouw. Hebr. XII:16, 17. IV. Zelfoefening in een onergerlijk geweten, naar het voorbeeld van Paulus. Hand. XXIV:16. V. Een eenig zondaar verderft veel goeds. Pred. IX:18b. VI. God heeft geenen lust aan den dood, maar aan de bekeering en het leven van den goddeloozen. Ezech. XXXIII:11a. VII. De deugdzame is niet aan God, maar aan zichzelven voordeelig. Job XXII:2, 3. VIII. Het hinken op twee gedachten in den Godsdienst. 1 Kon. XVIII:21b. IX. De ondertinge vereeniging der Christenen. Joann. X:16c. X.

{==430==} {>>pagina-aanduiding<<}
De uitnemende waarde der instelling, dat ook aan de armen het Evangelie wordt verkondigd. Matth. XI:5 l.g.
Moesten wij uit deze schoone Leerredenen eene keuze doen, wij zouden, behalve aan de derde, van welke wij boven reeds met een enkel woord gewaagden, aan de tweede, zesde en negende den voorrang geven. Wat de tweede aanbelangt, wie moet de vinding van het thema, schoon het als voor de voeten schijnt te liggen, niet hoogst gelukkig noemen? Het onderwerp is zoo vruchtbaar als gewigtig, en de behandeling laat niets te wenschen overig. Ook de zesde meenen wij onder de schoonste Leerredenen van dezen bundel te mogen rangschikken. Dat is echt Christelijke wijsbegeerte! Dat, zuivere en hartelijke Evangelietaal! Ook aan den stijl, zouden wij zeggen, is hier nog meer zorg besteed. De volgende plaats kunnen wij niet nalaten af te schrijven: ‘Ongelukkige mensch, die tot nog toe den weg der zonde bewandelt, indien gij met eenen God te doen hadt, die uw geluk met nijdige oogen aanschouwde; die verheerlijkt wilde worden in uw verderf; die den Hemel slechts voor eenige weinige uitverkorenen had bestemd, doch u in het doemvonnis van eene eeuwige verwerping had begrepen: dan waart gij het slagtoffer van een onverbiddelijk, ijsselijk raadsbesluit; dan waart gij bitterlijk te beklagen, maar nimmer te veroordeelen; dan zoude de eisch aan u, van Godswege gedaan, om u te bekeeren en te leven, de onredelijkste aller eischen, de honendste bespotting uwer noodlottige onmagt en ellende wezen! - Maar, nu wij u, op Goddelijk gezag, eenen God prediken, wiens goedheid geene palen kent; eenen God, die bij zijn leven zweert, dat Hij geenen lust heeft in uwen dood, maar daarin, dat gij u bekeert en leeft, en dien eed, door daden van oneindige vaderliefde en vadertrouw, aan u dagelijks bevestigt; eenen God, die u zoo gaarne zalig ziet, als de beste zijner kinderen, die zijnen Hemel bewonen: nu kunt gij, niet anders dan moed-
{==431==} {>>pagina-aanduiding<<}
willig, den dood boven het leven kiezen; nu vallen al de
bedekselen der schande weg; nu onverbeterd en ongelukkig blijvende, wordt gij, door uw eigen geweten, als met de stemme des donders, als de eigen werkmeester van uwe rampzaligheid, aangeklaagd, voor den troon des eeuwigen Regters gedagvaard; nu is bij den Heer, Heer de geregtigheid, maar bij u is de beschaamdheid des aangezigts.’
Wij hopen, dat deze bundel in ieders handen komen zal, en daarom onthouden wij ons liefst van het aanvoeren van meerdere proeven, als ook van eene dorre opgave der schets van iedere Leerrede, hetgeen wij tot verdere aanprijzing van dit uitmuntend predikwerk onnoodig achten. Wij willen echter ten aanzien der, reeds genoemde, negende Leerrede eene uitzondering maken, met de opgave van wier beloop wij dit verslag zullen sluiten.
‘En het zal worden ééne kudde (en) één herder.’ Na eerst den letterlijken zin van deze voorspelling des Heilands te hebben opgegeven, gaat de Redenaar over, om van de groote breuk tusschen Christenen en Christenen, en van het uitzigt op vereeniging te spreken. Belangrijk onderwerp, waarover de denkbeelden zoo uiteenloopen, dat het eene opzettelijke en ernstige overweging verdient. Tot dat einde wordt I. overwogen, welke vereeniging der Christenen onder elkander uitvoerlijk zij; II. de aandacht bij het wenschelijke van zoodanige vereeniging bepaald; en III. de voorname middelen opgegeven, om deze vereeniging, zooveel mogelijk is, te bevorderen. - Die vereeniging der Christenen onder elkander, welke als uitvoerlijk mag beschouwd worden, bestaat in deze drie hoofdzaken: 1. Vereeniging in geloof. ‘Er is eene eenheid des geloofs, die even zoo mogelijk als wenschelijk is. Paulus maakt van haar uitdrukkelijke melding; draagt haar als het kenmerk, als de volkomenheid dier ééne groote Gemeente des Heeren voor. En zij is deze: dat allen, die den naam van christus noemen, aan dezen grond-
{==432==} {>>pagina-aanduiding<<}
regel vasthouden: één is uw meester, namelijk christus; dat zij allen in den naam van christus gelooven, als den eenigen naam, onder den Hemel tot zaligheid gegeven; dat zij allen geen ander sundament zoeken te leggen dan hetgene gelegd is, namelijk christus; dat zij allen met den mond belijden den Heer jezus, en met hun hart gelooven, dat God hem uit de dooden opgewekt heeft.’ 2. Bij de vereeniging in het geloof moet de vereeniging in heiligheid gevoegd worden. ‘Voorwaar! deze vereeniging is van geen minder, is van nog grooter belang dan de eenheid des geloofs. Hierin
onregtzinnig te wezen, is nog veel onchristelijker en gevaarlijker dan onregtzinnigheid in de leer. En de vriend van het Christendom, die in de Kerkelijke geschiedenis niet onbedreven is, vindt niet weinig reden, om zich te ergeren en te bedroeven, dat men deze vereeniging zoo weinig waardeerde, terwijl men geene middelen, geoorloofde of ongeoorloofde, onbeproefd liet, om de zoogenaamde eenheid des geloofs in te voeren.’ Maar 3. er kan geene ware vereeniging in heiligheid onder de Christenen wezen, zonder vereeniging in liefde. En deze vereeniging in liefde moet voor alle Christenen als uitvoerlijk worden beschouwd, dewijl zij hun allen in het groote wetboek, dat zij allen eerbiedigen, zoo heiliglijk is aanbevolen. ‘Alle Christenen kunnen niet, op eenerlei wijze, gelooven; zijn niet allen aan dezelfde geloofsbelijdenis verbonden. Maar alle Christenen kunnen en moeten elkander beminnen, helpen, dienen, verdragen in de liefde. De onderscheidene Christelijke kerkgenootschappen moeten als zoo vele afdeelingen van een en hetzelfde groote huis worden aangemerkt. En, ofschoon zij nu hunne bijzondere afdeelingen bewonen, en hunne bijzondere huishoudelijke begrippen en inrigtingen hebben, kunnen zij echter zeer wel, als broeders en zusters, in vrede en liefde zamenwonen, en de welvaart, den bloei, den zegen, den troost, het heil van het gemeenschappelijk

{==433==} {>>pagina-aanduiding<<}
huisgezin helpen voorstaan en bevorderen.’ - Die vereeniging is II. wenschelijk. Want, 1. zij ontvangt de sterkste aanbeveling van de eigene denkwijze van Jezus en zijne Apostelen. 2. Zij is allezins wenschelijk voor de eer en den zegen van het Christendom. 3. Zij is ook heilzaam voor de belangen der Burgerlijke Maatschappij. Wij mogen ons daarom verheugen, dat men haar reeds in de beginselen aanwezig ziet. ‘Althans de aanhangers der gezuiverde geloofs- en zedeleer gevoelen meer en meer het kleine en het nietige van hunne vorige verschillen, bij de groote zaak, die zij gemeenschappelijk tegen het ongeloof en het bijgeloof hebben te handhaven. De klove, tusschen hen ontstaan, verliest allengskens haren vorigen omvang en diepte. Hunne goedwillige en vriendelijke toenadering tot en gemeenschapsoefening met elkander nemen zigtbaar toe. Zij voegen zich zamen in genootschappen, de verspreiding van het Evangelie en van den Bijbel ten doelwit hebbende. Van tijd tot tijd, en hoe verheug ik mij, dat ik ook onze stad ten bewijze daarvan kan aanvoeren! zien wij de leeraren der onderscheidene geloofsbelijdenissen elkanders predikstoelen beklimmen, elkanders gemeenten, te gelijk met de hunne, stichten En het streelend genoegen, hetwelk ieder regtschapen Christenhart deswege gevoelt, wordt niet weinig verhoogd door den vrijen toegang tot elkanders gedachtenis tafelen van den dood des Heeren, door hun gemeenschappelijk genot van het brood en den wijn des vredes en der liefde.’ - III. De voorname middelen, om die vereeniging verder voort te zetten, zijn: 1. Verlichte Godsdienstkennis. 2. Godsdienstige vrijheid. 3. Gemeenschappelijke hooge waardering van den Bijbel. ‘Dat de Christenen zoo verre van elkander verwijderd zijn geraakt, is grootendeels daaraan toe te schrijven, dat zij hunne
Godsdienstkennis uit hunne onderscheidene Godgeleerde zamenstellen en geloofsbelijdenissen, en niet uit den Bijbel, althans niet alleen en geheel, gehaald hebben; dat ook zij, die der Hervormde leer

{==434==} {>>pagina-aanduiding<<}
waren toegedaan, zoo dikmaals ontrouw geweest zijn aan deze hunne eigene schoone belijdenis: “men mag geener menschen schriften, hoe heilig zij geweest zijn, gelijken bij de Goddelijke Schriften, noch de gewoonte bij de waarheid Gods (want de waarheid is boven al), noch de groote menigte, noch de oudheid, noch de successie van tijden of personen, noch de Conciliën, Decreten of Besluiten.” Ja! mogten zij, die zich Protestanten noemen, nooit reden gegeven hebben, om hun te verwijten, dat zij, met verzaking van een hunner hoofdbeginselen, de uitspraken van Kerkvergaderingen, die, waarlijk, niet konden zeggen: “het heeft den Heiligen Geest en ons goedgedacht:” en niet die van het waarachtig en eeuwigblijvend woord van God, zijn gevolgd! Voorzeker, in deze vereering van het menschelijke gezag boven het Goddelijke is eene hoofdreden te zoeken van de noodlottige breuke, tusschen zonen van het zelfde huis ontstaan En die breuke kan niet beter geheeld worden, dan wanneer zij allen zich vereenigen, om den Bijbel, niet slechts in naam, maar in der daad, als het eenig geldend rigtsnoer van hun geloof en leven te eerbiedigen.’ - -
‘Gezegend ons geheel geslacht, wanneer de verspreiding van den Bijbel eens de bron zal worden van licht, deugd, troost, rust, vrijheid, blijdschap, menschenheil, overal waar menschen wonen! O! dagen, op welker denkbeeld en vooruitzigt het hart des menschenvriends van den reinsten en sijnsten wellust wordt doortrokken; dagen, onzer vurigste wenschen en smeekingen waardig; dagen, wanneer men nergens leed zal doen, noch verderven, maar de aarde vol zal wezen van de kennis des Heeren, gelijk de wateren den bodem der zee bedekken! Amen!’ - Ja, Amen! zeggen wij met onze gansche ziel.





{==435==} {>>pagina-aanduiding<<}

A. Adriani, Predikant te Dokkum, Bijdragen tot zijne Opheldering van eenige Bijbelplaatsen. Te Hoorn, bij J. Vermande. 1829. In gr. 8vo. IV en 98 bl. f :-80.

Adriani heeft, zoo als men weet, eene Opheldering uitgegeven van eenige Bijbelplaatsen. Deze is door een' anderen Recensent in de Letteroefeningen des vorigen jaars beoordeeld. Vooral ten opzigte van Joh. XIX:5 en Hand. VIII:26 is 's mans gevoelen weêrsproken door van willes, in diens Verzameling van Bijdragen, in vereeniging met wijlen den waardigen krom uitgegeven. Reeds in de Godgeleerde Bijdragen, II, 4, had adriani zijn gevoelen, zoo als dit heette, geregtvaardigd; maar tot 's mans spijt ‘had de Redaktie van dat Tijdschrift zijn stukje, vóór het te plaatsen, aan den Heer van willes gezonden, en nu volgde er, in dat zelfde nommer, een wederantwoord van denzelven.’ Voor een groot gedeelte zijn deze Bijdragen tegen van willes gerigt; terwijl het overige schijnt te moeten dienen, om er een stukje van te maken, dat op zichzelve staan en gaan kan; waartoe dan ook dienstig is, dat alles, wat adriani en van willes in de Godgeleerde Bijdragen geschreven hebben, hier wederom letterlijk wordt nagedrukt. Zelfs de drukfouten worden overgenomen. Zoo getrouw schrijft adriani alles af. Bl. 23. oude plaatsen voor beide, zoo als op het einde der Godgeleerde Bijdragen verbeterd is. Bl. 56. voorzien, lees verzien. Op deze had hij gegronder aanmerkingen kunnen maken, dan op het het plaatsen der Hebreeuwsche woorden (zie bl. 70); want ziet men de bedoelde plaats in de Godgeleerde Bijdragen na, (bl. 627) dan denkt men eer aan zetter en corrector, die het Hebreeuwsch, in het geschrevene door van
willes voorkomende, op het einde en het begin der regels vonden, en door verkeerde plaatsing juist

{==436==} {>>pagina-aanduiding<<}
toonden, dat van willes goed heeft geschreven. Door zulk eene lompe fout den Schrijver toe te kennen, toont men, dat het plaatsen van een vredelievend motto nog niet antwoorden is sine ira et studio. Indien wij antikritieken, en wel, zoo als hier, zoo menigvuldig herhaald, wilden beoordeelen, zouden wij nutteloos ruimte verliezen voor hetgeen van meer algemeen belang is. Alleen zeggen wij er dit van, dat adriani te veel zijne gevoeligheid laat blijken; (een gevolg van zijne eenmaal te stellig gedane uitspraak in eene zaak, in welke hij op weinig bijval mogt rekenen) dat hij zijne uitlegkunde bezwaarlijk tegen die van van willes zal kunnen handhaven; en dat hij emdelijk, met den opzettelijken toeleg om zijn gevoelen door te drijven, veel omhaalt, dat niets bewijst, en van hetgeen iets bewijzen kan bijna niets. Dixi. Dit geldt Joh. XIX:5, bl. 18-52. Hand. VIII:26, bl. 53-73. Joh. VII:17, bl. 78-83; zoo ook hetgeen, bl 83-85, over den Discipel, dien Jezus lief had, voorkomt. Hierover moge van willes, indien hij verkiest, zich verantwoorden. Naar ons oordeel zal hij zijn gevoelen, dat adriani bestrijdt, gemakkelijk kunnen volhouden.
Als Recensent dezer Bijdragen hebben wij hier weinig uit te regten. Na aftrek der bladzijden, aan de wederlegging van van willes besteed, heeft men weinig in dit boekje te wachten.
Over Matth. III:13-17, uitvoerig behandeld Opheldering enz. bl. 9-28, komt hier, bl. 1-3, iets voor, hetwelk wij, als zijnde eene antikritiek, niet beoordeelen.
Ter opheldering van hetgeen adriani vroeger geschreven had, bl. 29-34, volgt in deze Bijdragen, bl. 3-17, een betoog, dat toorn ongeoorloofd is. Maar zou dit wel in den geest des Bijbels zijn gedacht, daar toch ook aan God toorn wordt toegekend, en marcus verhaalt, dat jezus de Pharizeërs met toorn rondom aanzag, H. III:5? Al de uitzonderingen, door adriani gemaakt bl. 10 volg., bewijzen niets. Toorn

{==437==} {>>pagina-aanduiding<<}
is geene ondeugd; maar de mensch, in toorn ontvlamd, gaat ligt te ver. Het omne nimi un nocet geldt ook hier. Het gevoelen van Prof. heringa, (Tiental Leerredenen ter aanprijzing van Christelijke Deugden, bl. 180 volg) zoo schoon ontwikkeld, en zekerlijk beter, dan het gevoelen van adriani hier, betoogd, zal na deze Bijdrage niet behoeven ingetrokken te worden.
Luk. X:18. Aangaande deze plaats heeft adriani, Opheldering, bl. 169, slechts zijne gedachten opgegeven, zonder dat men kon opmaken, of hij leest: als een bliksem uit den hemel, vallen, of: als een bliksem, uit den hemel vallen. Het eerste gevoelen kiest hij hier. Zekerlijk vernuftig, indien de oorspronkelijke taal des Bijbels de Nederlandsche ware. Maar of het Grieksch deze opvatting begunstigt, kan, indien hij wil, de groote Graecus van adriani uitmaken. De dogmatische redenering van adriani mogen uitlegkundigen niet laten gelden. Het Grieksche taaleigen zal, gelooft Recensent, 's mans opvatting niet gemakkelijk verdragen.
Op bl. 85 komt nu voor eene opheldering van Exod. XVII:15, 16. Hier vindt men dus iets, waarvan hij vroeger niets had gezegd. Vooral het 16de vers heeft veel moeijelijks, hetwelk groote Oosterlingen zelfs door oordeelkundige gissing hebben zoeken weg te ruimen. Adriani heldert dit vers ook uit het vorige op, en is van gedachte, dat ‘mozes, nadat hij het altaar had opgerigt, op des heuvels hoogte op hetzelve heeft gewezen en toen gezegd: dewijl er nu een gedenkteeken is op diezelfde plaats, waar de Heere zich zoo magtig en genadig heeft geopenbaard, zoo is Israël verpligt, tot eer des Allerhoogsten, daaraan steeds te gedenken, en dat met daden te toonen, door tegen amalek te strijden van geslachte tot geslachte, tot dat die geheele natie is uitgeroeid en verdelgd.’ Deze gedachte, osschoon ons gevoelen anders is, verdient nadere overweging. Indien men dit gevoelen nader overweegt, wenschen wij adriani bezadigdheid toe, om ook tegenspraak te kunnen lijden.

{==438==} {>>pagina-aanduiding<<}

Het laatste stukje handelt over Luk. XVII:7-10, van welke plaats adriani vroeger niet had gerept. Het is een uittreksel uit eene Leerrede, waarmede hij zijnen ambtgenoot te Dokkum bevestigd had. Voornamelijk wordt hier opgehelderd het woord ἀχρεῖος, niet onnut, maar gering. Uit de bekendmaking der gedane bevestiging in de Boekzaal bleek reeds, dat adriani de gewone opvatting niet verkoos. Doch die ἀχρεῖοι, dienstknechten, maken daar eene wonderlijke vertooning. Intusschen gelooven wij, dat adriani te veel op 2 Sam. VI:22 bouwt, waar dit woord eveneens voorkomt. Onnut drukt wel de eigenlijke beteekenis des woords niet uit. Onvoordeelig is beter dan het gewone, en ook te kiezen boven het geringe van adriani. Onprofijtelijke slaven zijn slaven van geringere soort, omdat zij letterlijk de bevelen des Meesters volgen, zonder eenig nut door dienstvaardigheid en bekwaamheid uit zichzelven aan te brengen. Zulke slaven, die ἀχρεῖοι zijn, bezitten daarom ook geringe waarde; maar ἀχρεῖος beteekent daarom nog niet gering. Muggezifterij, zegt misschien adriani; maar die het verband alleen raadpleegt, en het grammatikale daaraan opoffert, moet dan ook voor het hem voorgeworpene kemelzwelgerij, in uitlegkundigen zin, vreezen.
Dit is alles, wat adriani geeft. Neen; hij geeft nog op, hoe men de Evangeliën bij rubrieken lezen moet, ten minste hoe hij dezelve leest. Goed; maar ook dit kon gemist worden. Hiermede stappen wij af van dit geschrift, betuigende op geene antikritiek van zijne hand te zullen antwoorden. Men heeft nooit gedaan, indien men tegensprekers altijd op alles moet antwoorden. Punctum.





{==439==} {>>pagina-aanduiding<<}

Verslag van de in het jaar 1826 te Groningen waargenomene Ziekten, gegeven door de plaatselijke Commissie van Geneeskundig Toevoorzigt aan de Regering der Stad: met bijgevoegde Aanteekeningen en Tabellen van de Ed. Achtb. Heeren Burgemeester en Wethouderen der Stad Groningen. Te Groningen, bij J. Oomkens. 1828. In gr. 8vo. 138 Bl. f 1-80.

Eene nalezing op den ruimen oogst van geschriften over dit treurig onderwerp; maar zulk eene na ezing, waarbij nog menige goede vrucht werd opgegaard.
De Lezer vindt in dit Verslag der plaatselijke Commissie van Groningen vooreerst eene meteorologische historie van het jaar 1826, vervolgens die der Epidemie, welke hoofdzakelijk aan eene gisting van den kleigrond en aan de daaruit ontwikkelde schadelijke uitdamping wordt toegeschreven. Allerbelangrijkst zijn de opmerkingen wegens den invloed van de voorafgaande overstrooming en het daardoor met de klei vermengd zeewater op dezelve; gelijk dan ook dit Verslag vele en gewigtige ophelderingen en teregtwijzingen bevat, die men elders vergeefs zoeken zoude, en van hen alleen verwachten kan, die in staat waren, de zaak met oplettendheid op de plaats zelve gade te slaan.
De heerschende Ziekte was, naar den typus, of intermitterend, of, uit deze ontstaande, remitterend, of eindelijk aanhoudend, overgaande in een' besmettelijken Typhus, welke laatste vorm evenwel zeldzaam was. Naar den aard nu eens actief, dan wederom passief, hetwelk afhing van den grond en voorafgaanden leefregel en van den verschillenden tijd des jaars. Naar de zitplaats behoorde zij tot de ziekten der galbereidende werktuigen; terwijl zij, om haren verzwakkenden invloed op het levensbeginsel, onder de boosaardige Epidemiën moest gerangschikt worden. Bij het woeden eener zoo algemeen heerschende boosaardige Ziekte (dus luidt het Verslag, bl. 32

{==440==} {>>pagina-aanduiding<<}
en volg.) was het dan ook meer te betreuren dan te verwonderen, dat dezelve eene groote menigte der ingezetenen deed sneven; dusdanig zelfs, dat, indien ook al het groot aantal der geborenen bij het getal der nog overgeblevenen gevoegd wordt, Groningen zich echter nog over eene vermindering van 1850 inwoners te beklagen heeft, en tevens het gemis betreurt van verscheidene der braafste en nuttigste leden der maatschappij, welke de niets ontziende Ziekte een veel te vroegtijdig graf bezorgde.
Het groote vraagpunt, aangaande de besmettelijkheid der Ziekte, wordt ontkennend beantwoord.
Tot de morbi intercurrentes behoorden 1o. de buikloop; 2o. de catarrhus intestinorum, of persloop; 3o. rheumatische en catarrhale ongesteldheden; 4o. roodvonk en mazelen.
Bij de behandeling der heerschende koorts voldeed in de meeste gevallen het tijdig en rijkelijk gebruik der Kinine het meest; behoudens die uitzonderingen, welke een afwijkende toestand noodzakelijk maakte. Daarna, toen het rheumatische de overhand kreeg, moest de Kinine voor andere meer passende geneesmiddelen wijken.
Met eene beknopte opgaaf van de geneeswijze der complicatiën, morbi-intercurrentes en morbi secundarii, besluit de Commissie dit gedeelte van haar Verslag, om over te gaan tot de vermelding der geneeskundige maatregelen, welke zij, ter beteugeling der Epidemie, hetzij op voordragt der Regering, hetzij uit eigene overreding, heeft in 't werk gesteld.
Tot de eerste derzelven behoorde de voordragt ter vermeerdering van het getal Stads Doctoren, en ter voorziening in de behoesten der Armen door eene buitengewone toelage. Hierop volgde het onderzoek naar het al of niet besmettelijke der Ziekte, het verzoek tot het daarstellen van een ruim locaal voor 2 à 300 zieken, het reinigen der goten en riolen van stadswege, ezv.
Bij telling en opneming in de maand Augustus bleek het, dat het getal der lijders aan de heerschende Ziekte alstoen niet hooger kon geschat worden, dan 3000. Het

{==441==} {>>pagina-aanduiding<<}
aantal dooden van den 14 Julij tot den 17 Augustus was 318. In de maand September steeg het getal der zieken tot 8000. Intusschen kwam de bij aanvrage verlangde geneeskundige hulp opdagen, als: 20 Officieren van Gezondheid van onderscheiden rang, 6 Studenten van Utrecht en even zoo veel van Leuven, en eindelijk 5 Med. Doctoren van elders.
Na aanschrijving van Gouvernementswege, werden nu ook de Chlorine-verbindingen tot reiniging der lucht en als geneesmiddel aangewend; alsmede lijkopeningen, gedaan ter nasporing van den aard der Ziekte en derzelver meest geschikte behandeling. Uit deze en meer andere maatregelen, of voorgesteld of bewerkstelligd door de Commissie, kan men haren ijver en onvermoeide zorg ter beteugeling der Epidemie leeren kennen.
Eindelijk zijn bij dit belangrijk Verslag gevoegd Aanteekeningen en Bijvoegselen van de Stadsregering, benevens eenige Tabellen van de maandelijksche sterfte in de onderscheidene wijken der Stad.




Brieven van John Bowring, geschreven op eene Reize door Holland, Friesland en Groningen, voorafgegaan door iets over de Friesche Letterkunde van denzelfden. Uit het Engelsch. Iste Stukje. Te Leeuwarden, bij G.T.N. Suringar. 1829. In gr. 8vo. X, 82 bl. f :-90.

De vertaler van het bovenstaande stukje is de Heer a. telting, die hetzelve opent met een berigt aan den lezer, waarin zijn Ed. hevig uitvaart tegen den nameloozen schrijver van den brief wegens den Heer john bowring, die in het Mengelwerk dezes tijdschrifts van April l.l. is opgenomen, en meent zijn Ed., dat de eenige wederlegging, die den Heer bowring niet konde vernederen, bestond in de spoedige uitgave dezer brieven. De Heer bowring zelf heeft daar anders over gedacht, en gemeend, dat zijne brieven zichzelven alleen niet konden redden; waarom hij dezelve met eenen brief in het Mengelwerk van Julij l.l. ondersteund heeft.
Het iets over de Friesche Letterkunde heeft in de

{==442==} {>>pagina-aanduiding<<}
Foreign Review gediend voor eene recensie der uitgave van gysbert japicx door e. epkema, wiens arbeid echter ter loops slechts wordt aangeroerd; en inderdaad is het een verslag van de taal, de spreekwoorden, de wetten en de geschiedenis der Friezen. Dewijl de Heer bowring zich op dit groote veld meest met korte magtspreuken en weinig orde voortspoedt, kunnen wij hem met geene bewijzen volgen, zonder een boek te maken, veel grooter dan het zijne, en magtspreuk tegen magtspreuk zouden zich uitstrijken. Met het oorspronkelijke en de vertaling voor ons, zullen wij dus eenige vrijmoedige aanmerkingen maken, waaruit de lezer de meerdere of mindere bevoegdheid van den Heer bowring voor de taak, die hij op zich nam, afmeten kan. Het is Rec. onmogelijk, alles aan te stippen; zulke misslagen in het oorspronkelijke, als hameen voor hamconius en walter gribberts voor watse gribberts, worden hier niet gerekend.
Op bl. 3, (van het Engelsch) sprekende over de gehechtheid der Friezen aan hunne taal, haalt bowring het 2de couplet aan uit het vers van j. de schepper voor de uitg. van gysbert japicx van 1681, waarna hij aldus vervolgt: ‘In denzelfden geest zingt een andere, nog in leven zijnde Bard:

Sjogt m'op al-oâdde bladren 
Den pronkt Friezlanz moedertal 
In de fryheyt fen hjar fadren 
Ta en yrich segeprall. 
Sjogt m'op Friezlanz aodde schieden 
Wetten, kaesten in minnieren 
In nimt dear by ljar tael yn acht 
Dan ha hjar wirdden folle kracht.’ 

Niet van een' anderen Bard zijn deze regels, maar het eerste couplet van hetzelfde vers van denzelfden vóór honderd jaren overledenen schepper, overgezet door een' Bard, die nog leeft. En in welke taal? De Heer bowring nam het aan voor Friesch; maar, indien zijn Ed. eenig onderscheid tusschen Friesch en Hollandsch kende, zou hij dadelijk gezien hebben, dat het noch het een noch het ander was. Bladren, vadren is Hollandsch, waarvoor de Fries zegt leaven of bledden, en affears of foarâders: schieden is niet geschiedenissen, maar de infinitivus, scheiden: tal en prall is noch Friesch noch Hollandsch: en ljar is onzin. De ver-
{==443==} {>>pagina-aanduiding<<}
taler heeft, welligt om de eer zijns vriends te redden, dit couplet achtergehouden, zeggende alleen in de noot, (bl. 4) dat bowring hier een paar coupletten van schepper aanhaalt. Nog grooter dienst had zijn Ed. aan bowring gedaan, indien hij op bl. 42 weggelaten had, Boette des wedeles worp XXI molles foeta, en Cam het mey Noach ijnne arke west; regelen, welke bowring voor spreekwoorden aannam, maar die nooit spreekwoorden geweest zijn, en 't uit den aard der zake ook nooit, dan bij wijze van bespotting, worden kunnen.
Bl. 5. (vert.) ‘Wij noch iemand ter wereld hoorde uit den mond van een' Fries de oorspronkelijke uitspraak der Angelsaxische th.’ Indien de Heer bowring van een' Schiermonnikoger iers, aarde, (het Engelsche earth, het Angels. yrth) en dergelijke meer had hooren uitspreken, misschien was zijn toon in dezen wat minder beslissend geweest.
Bl. 12. (vert.) ‘Toenamen waren, tot op onze dagen, bij de Friezen in geen gebruik.’ Geschiedenissen, cohierboeken, duizend oirkonden bewijzen vlak het tegendeel. Onder napoleon kwamen er honderden toenamen voor den dag, die de voorouders gevoerd hadden. Zoo zegt bowring (bl. 16. Eng.): ‘Gysbert japicx [de naam beteekent gilbert, de zoon van jakob, zijnde de toenamen toen in Friesland onbekend.]’ De toenaam van gysbert japicx was holckema, gelijk ieder weet, en bowring noemt zelf gabbema, een der tijdgenooten. De vertaler vond deze parenthese ook zoo onbestaanbaar met de waarheid, dat hij dezelve, zonder een woord te zeggen, uit den tekst heeft geworpen. Verder (bl. 13. vert.): ‘Eenige edele en patricische familiën hadden namen aangenomen van hunne staten, zoo als beyma thoe kingma, harinxma thoe sloten.’ Indien de Heer bowring een weinig Friesch verstaan had, zijne eigene voorbeelden hadden hem in dit geval van dwaling overtuigd. Beyma thoe Kingma is de tak van beyma, op Kingma gezeteld, en harinxma thoe Sloten is de tak van harinxma, die te Sloten t'huis hoort, in onderscheiding van harinxma thoe Heeg. Harinxma en beyma zijn de namen (*), en die komen niet van staten, maar van de eigennamen haring en beye.

{==444==} {>>pagina-aanduiding<<}

Op bl. 17 in de noot (vert.) heeft de vertaler zeer juist aangemerkt, dat het voorstel van den Heer van leeuwen tot het schrijven eener provinciale geschiedenis niet door den Minister is afgeslagen, maar dat de Staten van Friesland ongenegen waren om hetzelve te ondersteunen. Mag Recensent er nog bijvoegen, dat deze ongenegenheid niet voortkwam uit eenige minachting voor de Friesche historie, maar uit de zorg der Edelmogende Heeren, om eene zwaar gedrukte provincie door geene nieuwe posten van weelde verder te bezwaren?
Ten slotte wil Recensent nog een paar proeven der bedrevenheid van den Heer bowring in het Friesch geven, en daarmede van dit stuk over de Friesche letterkunde afstappen.
Op bl. 13 (vert.) doet de Heer bowring eene poging, om de Fr esche namen intje en intit tot johannes, en jemme en jilk tot jacobus terug te brengen. Het is waar, alle deze namen beginnen met J.; maar dit is zulk eene buitensporige stelling, dat zelfs zijn vriend, de vertaler, dezelve moet afkeuren. Even ongelukkig zien wij hem bl. 60 (vert.) Grietman van great man, een groot man, afleiden: de Heer bowring schijnt de alom bekende en goedgekeurde afleiding van greta (geregtelijk aanspreken, aanklagen, pleiten, vonnissen), die en aan den klank en aan de beteekenis des woords bij uitnemendheid voldoet, niet gekend te hebben. Vóór 59 jaren was die afleiding reeds bekend (*).
Nergens stond Recensent echter meer verbaasd, dan op bl. 20 van het Engelsch, waar bowring de wijziging van de beteekenis der Friesche woorden door voorzetsels poogt aan te toonen, en eenige naauwverwante woorden uit het Friesch en Engelsch nevens elkander stelt. Den uitgang der Friesche infinitiva kent hij niet, schrijvende aefwachten, forachten, foranderen, forbetteren, in plaats van for-wachtje, -achtje, - -anderje, -betterje: het praeteritum aefgien is bij hem een infinitivus (go of) afgaan: beglorjoerjen (lees begljoerjen) begluren, aanschouwen, vertaalt hij beglow, to spread bright-
{==445==} {>>pagina-aanduiding<<}
ness, met gloed en schittering overspreiden; ombuwikjen (lees ombuwckjen) omverhouwen, is bij hem hew around, in de rondte omheen houwen, en fordwaen, onnut verdoen, verdelgen, to misdo, misdoen. Verder vinden wij hier yrfiern, innig, vurig van aandacht, vertaald from afar, geheel in de verte; forproppje, smadelijk ineen' hoek stoppen, is to prop up, ondersteunen; en daveren (lees daverjen) daveren, hetzelfde als to fade (a word still preserved in Devonshire - a davered flower) verkwijnen en verleppen als eene bloem. Verder is kleate, een kloot, bij hem clout, een lap op schoenen of kleederen; mig, eene mug, is mug, een beker; en mouwe, eene mouw, is hetzelfde als mow, eene hooischelf, oudtijds ook een
scheefmond. Ja zelfs heeft de Heer bowring beklaeyen, bekladdjen, overgezet becloths, beclad, bekleeden, bekleed, en alzoo den infinitivus bekladdjen, bemorsen, aangezien voor het praeteritum van beklaeyen, bekleeden. Had de vertaler geen groot gelijk, dat hij meer dan eene gansche bladzijde van dergelijken inhoud, als onbelangrijk voor ons, en niet vereerend voor zijnen vriend, wegliet? Maar de Recensent der Vaderlandsche Letteroefeningen, geroepen om welverdienden vaderlandschen lof op te houden, vindt zich verpligt aan te merken, dat de man, die op ééne bladzijde meer dan twintig blijken van zoo diepe onkunde in het Friesch geeft, dezelfde is, die den dertigjarigen arbeid van onzen grijzen en eerwaardigen landgenoot e. epkema beoordeelt en veroordeelt. Met eene enkele pennestreek verklaart hij de voorrede van deszelfs Woordenboek op g. japicx voor eene soort van in het wild schermende vergelijking (*) tusschen Friesch en Hollandsch, en het Woordenboek zelve voor een werk van noodelooze uitvoerigheid. Ondertusschen zouden al de bovenstaande fouten vermijd zijn, indien de man zich verwaardigd had dat Woordenboek na te slaan; en, voor wien deszelfs uitvoerigheid noodeloos mogt zijn, voor den Heer bowring was zij het zeker niet.
Na deze aanwijzing, wat bowring in de beginselen

{==446==} {>>pagina-aanduiding<<}
der Friesche taal is, zal het onnoodig zijn aan te toonen, wat hij verrigt, wanneer hij zich in de hooge kritiek wil verdiepen, en bij voorbeeld den graad van verwantschap tusschen het Angelsaksisch en Friesch of de oudheid onzer wetten bepalen wil. Wij gaan over tot de brieven.
De oorspronkelijke brieven, in verschillende Londensche couranten verspreid en door den vertaler niet genoemd, bezit Recensent niet, en hij kan dus niet beoordeelen, wat de vertaler van de onpartijdigheid der overzetting aan de vriendschap heeft gelieven op te offeren. Een Fries heeft mij deze woorden, waarover hij zeer gebelgd was, overgebragt: It being a heigh civic virtue to bear the distinction of a stiff, straight forward Frise; (zijnde het bij hen eene hooge burgerdeugd, zich als een' stijfkoppigen Fries te kenmerken, die onverzettelijk zijnen gang gaat.) Onder de Friezen zijn vele stijfkoppen; maar zoo zot en verkeerd zijn zij toch niet, van in de stijfkoppigheid als eene hooge nationale deugd te roemen. Nooit heeft Recensent er iemand op hooren roemen, wel velen zich beklagen, dat hunne onverzettelijkheid hun groote schade deed. De vertaler heeft het daarom iets verzacht, en straight forward rond overgezet, een' stijven ronden Fries, hoe wonderlijk stijf en rond ook in de uitdrukking zamenhorten.
Deze brieven zijn, even als het iets over de Friesche letterkunde, los, oppervlakkig en onnaauwkeurig geschreven. Wij vinden hier, dat gysbert geen slecht (*) dichter was, (no mean poët, gelijk mij iemand overbragt) maar zonder eenige verheffing (†), gelijk in het eerste stuk staat; waar ook gezegd wordt, dat alle inwoners zijn' naam gedurig in den mond hebben. Alwie gysbert verstaat, beseft de volstrekte onwaarheid van het eerste, en wie weet, hoe weinige Friezen 's Dichters werken lezen, tevens van het laatste.
Op bl. 69 vinden wij deze woorden: ‘Men hecht aan de begravenis-plegtigheden zooveel gewigts, dat het der Overigheid noodzakelijk heeft geschenen, zich daarmede in te laten, ten einde al te overbodige, en daardoor verderfelijke onkosten te voorkomen.’ Het klokkenluiden is in de ziekte van 1826 ten platten lande verboden, om geene noodelooze

{==447==} {>>pagina-aanduiding<<}
schrikbeelden te verwekken; dit deden de buren om niet. De begrafenismalen zijn, zonder eenige tusschenkomst der overheid, langzamerhand wat afgesleten en minder kostbaar geworden. Waar te voren krentebrood en ham gegeven werd, begint men nu een kopje thee te schenken.
Bl. 60. ‘Hij was van de komst van het gezelschap verwittigd, en, zoo als ik naderhand vernam, was het huis van den Grietman, (de groote man in het district, zoo als ook zijn naam aanduidt) als ware het, in requisitie genomen, om de tafel van eenige versnaperingen te voorzien.’ Als ware het, staat dat ook in het Engelsch? Men heeft 't mij zoo overgebragt: the house of the Grietman had been put under contribution to furnish the appropriate luxuries; en deze woorden beteekenen, dat het huis van den Grietman op contributie gesteld was, om de vereischte versnaperingen (of weelde van de tasel) te leveren. Bij het lezen van dit berigt vroegen eenigen: Was de gastheer dan te arm, om zijne gasten te onthalen? En zij antwoordden, neen. Was hij dan zoo onbescheiden vrijpostig? En zij antwoordden, nog minder; want hij is de edelste, de kieschste Fries, die er leeft. Of moet het beteekenen, dat de Friesche adel onder de plak der geestelijkheid zit, die hunne kelders op contributie stelt? Nog veel minder. Gelukkig heeft de Heer bowring de gissers uit deze verlegenheid gered door de vernuftige uitlegging, dat dit gezegd is, om een bewijs van onze aartsvaderlijke zeden te geven; maar, dewijl niemand zulks er uit gelezen heeft, zal zijn Ed. wel de goedheid hebben, om zoodanige verklaringen dadelijk bij den tekst te zetten, wanneer wij met een volgend bezoek vereerd worden.
Op bl. 66 treffen wij eene beschrijving aan van de vermaken der Friesche boeren op den zondag; en, dewijl deze brief uit het hartje van Friesland, ten platten lande, en wel op een' zondag, dagteekent, hebben wij hier het getuigenis van een ooggetuige op de plaats zelve. Blijkens het opschrift, was de Heer bowring toen te Grouw, en van goeder hand vernemen wij, dat zijn Ed. in den achtermiddag een uurtje van daar, op de Schouw, eene hardzeilpartij heeft bijgewoond, het alleroudste, kunstigste, meest nationale en meest vereerende volksvermaak der Friezen. Onze harddravers en schaatsrijders zijn beroemd; maar de hardzeilers spannen verre de kroon. Een Friesche boer of stedeling aan het

{==448==} {>>pagina-aanduiding<<}
roer van zijn jagt wendt zonder zeilen slaan, en heeft de zeilkunst gebragt tot eene volmaaktheid, die voor dat caliber van scheepjes bij andere natiën onbekend is. Het verhaal van dit volksvermaak moest dan wel den gunstigsten indruk van ons aan een volk gegeven hebben, dat de heerschappij der zeeën heeft, en in dit opzigt onze meerderheid hebben bewezen boven eene menigte, waaronder boksen en hanegevechten tot de geliefdste spelen behooren. - Nadat bowring dit had bijgewoond, zet hij zich denzelfden dag, zondag den 12 October 1828, neder, en schrijft een' brief, waarin deze zinsnede: ‘De zondag is, bijkans zonder uitzondering, aan de rust en de uitspanning gewijd. De boeren gaan eens of tweemalen ter kerke, en bezoeken daarna hunne bloedverwanten en vrienden. Des avonds komen zij in de herberg bijeen, maar hunne gewone uitspanning bestaat in een spel, dat door hen knuppelen genoemd wordt. Er is alsdan een kat in een ton besloten, en het spel bestaat daarin om, op een bepaalden afstand, met een' stok naar die ton te gooijen, tot zij breekt, en de kat het ontkomt.’ Een boer, wien dit voorgelezen werd, en die den Heer bowring op de Schouw gezien had, zeide zeer laconisch: ‘Dat is aardig; hardzeilen te zien en katknuppelen te verhalen.’ - ‘Ja, maar,’ hervatte iemand, ‘bowring was dit geschreven door een' Fries.’ - ‘Nog wonderlijker,’ zeide de boer, ‘het papier meer te gelooven, dan zijne eigene oogen.’ Hoe dit zijn moge, Recensent heeft alles gezien en medegedaan, hardzeilen, harddraven, hardrijden, hardloopen, maar katknuppelen nooit, en het is zoo veracht bij de Friezen, dat de inwoners van zeker dorp, waar 't misschien in vroegere tijden plaats had, er een' scheldnaam van hebben gehouden. De Heer bowring hoopt ook, dat het niet
waar mag zijn; en wij hopen van zijne waarheidsliefde, dat hij het nuttigste en oorspronkelijkste deel der Friesche natie, makende te zamen 100,000 menschen, welke hij als katknuppelaars heeft ten toon gesteld, eerlang voor deze onverdiende beleediging om verschooning zal vragen.
Hiermede stappen wij van deze brieven af, ziende de volgende, over de dichters, de Nederlandsche kwakers of Doopsgezinden, en over zijne Majesteit, onzen geëerbiedigden Koning, te gemoet. Ten slotte betuigt de Recensent, op grond van het bovenstaande, dat de Heer bowring hem een raadselachtig man is. Hij verheft de Friezen tot den hemel

{==449==} {>>pagina-aanduiding<<}
wegens hunne gastvrijheid met de eene hand, en met de andere vernedert hij hen als katknuppelaars, die in koppigheid eene hooge volksdeugd stellen; hij zondigt tegen de eerste beginselen der Friesche taal, en hij waagt zich aan de diepten der kritiek! Zonder zoo vele volken gezien te hebben als de Heer bowring, twijfelen wij echter, of het ergens wijsheid is, iets te ondernemen, waarvoor men niet berekend is, of dengd, met denzelfden mond uitbundigen lof en grievende onwaarheden over een volk uit te brengen, dat meer dan eenig ander jaloersch op zijne eer is.




Korte Schets van den voortgang der Boekdrukkunst in Nederland, in de XVde, en hare verdere volmaking in de XVIde en XVIIde Eeuw; door W.H.J. Baron van Westreenen van Tiellandt. 's Gravenhage en Amsterdam, bij de Gebr. van Cleef. 1829. In gr. 8vo. 37 Bl. f :-60.

De verhandeling, die hier het letterminnend publiek wordt aangeboden, werd ten jare 1824, in de Haagsche afdeeling der Hollandsche Maatschappij van fraaije Kunsten en Wetenschappen, voorgelezen, en op aanzoek van sommige letterminnaars in druk uitgegeven.
De inhoud van het stuk beantwoordt aan den titel. In eene korte schets, waartoe zich de Heer Baron van westree nen bepaalde, en die grootendeels uit het Dict. Bibl. van santander is getrokken, kon zeker niet alles gebragt worden, hetgeen tot het onderwerp betrekking heeft; maar het komt ons voor, dat in de werken van panzer, lambinet, koning, delprat en anderen nog wel het een en ander gevonden wordt, waarvan de geleerde Schrijver met vrucht had kunnen gebruik maken, zonder daarom het gewoon bestek eener verhandeling te overschrijden.
Met dat al hebben wij dit kleine stukje met genoegen gelezen. Voor hen, die geene bezitters zijn van de opgenoemde werken, waarin over dit onderwerp meer uitgebreid gehandeld wordt, kan hetzelve vooral van dienst zijn, als hen bekend makende met de meeste steden in ons vaderland, waar zich de Boekdrukkunst, na deszelfs uitvinding te Haarlem, het eerst heeft gevestigd.
Het bevat bovendien een paar nieuwe opmerkingen, die

{==450==} {>>pagina-aanduiding<<}
ons voorkomen geenszins van allen grond ontbloot te zijn. De eene is de gissing, dat nicolaas ketelaer van Haarlemschen oorsprong zoude zijn, en gerard de leempt vermoedelijk tot het bekende Utrechtsche geslacht leemput behoord hebbe (*); de andere, dat jan andrieszoon, die ten jare 1483 of 1486 te Haarlem drukte, een achterkleinzoon van lourens janszoon koster zoude geweest zijn. Wij bedanken den Heer van westreenen voor deze beide opmerkingen, die al wederom moeten medewerken ter staving van Haarlems regt van aanspraak op de eerste uitvinding der Boekdrukkunst; eene aanspraak, waartegen de voorstanders van Mentz, ook na het in 't licht verschijnen der Verhandeling van den Heer koning en de viering van het Eeuwfeest in 1823, niets dan vitterijen en magtspreuken hebben kunnen aanvoeren.
Ééne aanmerking zal de geleerde Schrijver ons wel willen veroorloven te maken. Zij strekt ten bewijze onzer belangstelling in de zaak en in het onderhavige stukje, en is deze: dat wij met den Schrijver niet instemmen in het vermoeden, alsof, bij de verstoring der Mentzische drukkerij in 1462, de verbeterde of meer volmaakte kunst door de werklieden dier Drukkerij naar de Nederlanden zoude zijn overgebragt, of wel van Keulen naar herwaarts zijn gekomen. Wij verwijzen, met betrekking tot dit punt, alleenlijk tot het werk van den Heer ebert, waarin deze met zoo veel roems bekende Duitsche Schrijver erkent en betoogt, dat de eerste Drukkerijen in de Nederlanden aldaar door geene Duitschers zijn gevestigd, maar eenen Nationalen oorsprong hebben. - Ook hadden wij gaarne gezien, dat de Schrijver onder de Boekdrukkers, die de kunst in de zeventiende Eeuw hebben helpen volmaken en haren luister vergrooten, ook met een enkel woord had gewag gemaakt van de beroemde Drukkers w. en j. blaeu te Amsterdam. Andere aanmerkingen, van minder belang, gaan wij voorbij.
Tot teregtwijzing, eindelijk, diene, dat de Passie J.C. Haarlem 1483, aan welks bestaan de Heer van westreenen twijfelt, zoo wij vernomen hebben, in de rijke boekverzameling van de Heeren enschedé te Haarlem voorhanden is.

{==451==} {>>pagina-aanduiding<<}

Wij vermeenen den Heer van westreenen te mogen uitnoodigen, om op het ingetreden voetspoor voort te gaan, en verder mede te werken tot handhaving van Nederlands roem en koster's eer, waartoe het hem, bij het bezit van eenen uitgebreiden en rijken boekenschat en eene groote belezenheid, voorzeker aan geene bouwstof kan ontbreken. Wij sporen daartoe tevens, bij voortduring, eenen koning, eenen scheltema, eenen de vries en eenen van lennep aan, van wier vereenigde pogingen (ofschoon dan ook in deze of gene min belangrijke punten niet volkomen overeenstemmende) wij den besten uitslag verwachten ter wederlegging van alle bevooroordeelde tegenspraak.




Nieuwe Tafereelen uit de Geschiedenis der Lijfstraffelijke Regtspleging, door J.B. Christemeijer. Te Amsterdam, bij G.J.A. Beijerinck. 1828. In gr. 8vo. VII, 280 bl. f 3-25.

De Heer christemeijer gaat voort in het reeds vroeger door hem met lof betreden spoor, en levert in dezen bundel zes verhalen. I. Simon eeken, of het verderfelijke van het Bijgeloof, in zijne beginselen en uitwerkselen aangewezen. II. Het Wolvenspoor, of de Jagt in de Papenkelderduinen. III. De Ontmoeting op den Zeedijk, of de zwervende Bedelaar. IV. De spanen Doos, of het Familiegeheim. V. De Reis naar Aurich, of treffend blijk van eene vergeldende Voorzienigheid. VI. Het Verhoor op 's Gravenstein, of de Zwartjes-bende. Dit werk kan, ofschoon op zichzelf een geheel uitmakende, beschouwd worden als ten vervolg strekkende op des Schrijvers Belangrijke Tafereelen uit de Geschiedenis der Lijfstraffelijke Regtspleging, enz. welk werk door ons lezend publiek met zoo veel graagte is ontvangen, dat van hetzelve reeds een tweede druk is in het licht verschenen.
Het is waar, de behandeling van zulke onderwerpen, als waarmede de Heer christemeijer zich meestal bezig houdt, vertoont veel, hetgeen voor de menschheid vernederend, en daarom geschikt is, om treurige aandoeningen in de ziel op te wekken. Maar, wij stemmen het den Schrijver toe, de bedoelde soort van verhalen heeft toch altijd hare

{==452==} {>>pagina-aanduiding<<}
belangwekkende zijde en iets eigendommelijks, dat den leeslust bijzonder uitlokt, en de aandacht boeit en gaande houdt. Onder schier alle volken levert deze soort van gebeurtenissen dan ook doorgaans de stof op voor volksvertellingen, die dikwijls honderden jaren, enkel door de mondelinge overlevering, voor de vergetelheid bewaard worden, en juist daardoor het bewijs opleveren, welk eene geliefkoosde bezigheid het is, de aandacht met dezelve onledig te houden. Christemeijer verstaat meesterlijk de kunst, om, zoo als men het in 't gewone verkeer noemt, aardig te vertellen in den beschaasden volkstoon. In deze soort van stijl kunnen deze, en des Schrijvers vroegere verhalen, zelfs dienen als modellen. Zonder het verhaal met valsche sieraden op te tooijen, weet hij de verschillende bijzonderheden steeds in dat licht te plaatsen, in hetwelk zij het meeste belang wekken. Al is het, dat men reeds vroeger, door mondeling verhaal of geregtelijke gedenkschriften, met sommige van de hier verhaalde gebeurtenissen bekend moge zijn, hetgeen zeer wel mogelijk is, omdat deze verhalen allen den duidelijken stempel der waarheid dragen, en allen de naastvoorgaande of tegenwoordige eeuw en ons vaderland tot tijd en plaats hebben, waarin zij zijn voorgevallen, de wijze, op welke de geregten door den voordiener zijn toebereid en opgedischt, zal ze weder met smaak doen gebruiken. Houden wij om dit een en ander dit boek voor onderhoudend, wij meenen ook, dat deszelfs lezing eene nuttige bijdrage kan verschaffen tot bevordering van menschenkennis, tot afschrikking van de ondeugd, en tot erkentenis en eerbiediging van eene vergeldende Voorzienigheid. Wij hebben het boek met een treurig genoegen gelezen. Zullen wij nu nog eens gaan zoeken naar gebreken? Liever wenschen wij aan hetzelve vele lezers toe, en aan den Schrijver de gelegenheid en aanmoediging, om nog verder door zijnen arbeid bij te dragen tot nuttig onderhoud van zijne landgenooten.





Gedenkzuil voor Neêrlands hoogverdienstelijken Tooneelkunstenaar Andries Snoek; aan deszelfs nagedachtenisse toegewijd door A.L. Barbaz. Te Amsterdam, bij J.C. van Kesteren. 1829. In gr. 8vo. 75 Bl. f 1-25.

Dit stukje is in denzelfden trant als dat, hetwelk de on-
{==453==} {>>pagina-aanduiding<<}
vermoeide barbaz onlangs aan de nagedachtenis der beroemde wattier toewijdde; en daarmede hebben wij dan ook tevens gezegd, dat de verdiensten des kunstenaars in even zwakke verzen bezongen worden als die der kunstenares. Zelfs het werktuigelijke der poëzij moet toch eene bij uitstek moeijelijke kunst zijn; anders zou iemand, die zijn geheel leven door gerijmd, en de Hemel weet hoe vele tienduizendtallen versregels gemaakt heest, het toch eens zóó ver moeten brengen, dat hij, zoo al niet poëtisch, dan toch ten minste onberispelijk dichtte, en dat men wel geene schoonheden, maar toch ook geene van die grove gebreken bij hem aantrof, welke men zelfs den aanvanger niet vergeven kan. Wij kunnen ons dit zonderling verschijnsel niet anders verklaren, dan door het onvoorwaardelijk aannemen van het leerstuk der predestinatie. Barbaz is gepredestineerd, om altijd een rijmelaar te blijven, en, al wroet en tobt hij nacht en dag, hij zal het blijven, ook in zijnen zwanezang. Geen ongelukkiger compliment kon derhalve ooit een Lofredenaar maken aan den smaak van den man, dien hij wilde vereeren, dan hetgeen de Heer barbaz van snoek zegt, dat die gaarne zijne verzen reciteerde, bl. 34. Melpomene geve, dat hij hier zichzelven bedriege; want anders heeft haar Opperpriester in Nederland, dien men, te regt of te onregt, met talma vergelijkt, geen gevoel voor het schoone bezeten; en dat ware toch eene onuitwischbare schande.
Het spijt ons, dat de Heer barbaz de tooneelkunstenaars altijd in rijm en maat verkiest te beoordeelen; deed hij dit in de gewone menichentaal, in het proza, wij zouden er vrede mede hebben; want wij ontkennen geenszins, dat hij door veeljarige en onafgebrokene tooneelbeschouwing genoegzame bevoegdheid en inzigt verkregen heeft, om de verdiensten van Acteurs en Actrices naar waarde te schatten. Hetgeen hij zegt over het voortreffelijke der wijze, waarop snoek sommige rollen vervulde, en over het gebrekkige, dat hem in andere aankleefde, is juist opgemerkt en wèl uitgedrukt in het proza zijner aanmerkingen; maar als de man zijne gedachten in die ongelukkige Alexandrijnen wringen moet, dan hindert ons het gebrekkige der uitdrukking zoo zeer, dat wij er het uitgedrukte bijna door vergeten.
Hoe hoog de Heer barbaz dus van zijn eigen werk ook denken moge, (en dat die hoogte niet gering is, blijkt uit

{==454==} {>>pagina-aanduiding<<}
zijn gezegde op bl. 70: ‘Het is hier weder dezelfde koele onverschilligheid als bij het afsterven van wattier; behalve mijne meergenoemde Gedenkzuil voor haar, is er niets van duurzaam belang aan die beroemde vrouw toegewijd geworden;’ alsof westerman, en vooral siegenbeek, in vergelijking met zijn onsterfelijk werk, slechts bagatellen geleverd hadden!) wij hopen, ter eere van onze Natie, en vooral ter eere van derzelver kunstlievend gedeelte, dat men niet dulden zal, dat een man, die na den dood van bingley, dien grooten Vader van een' kleineren, maar toch zeer verdienstelijken Zoon, ontegenzeggelijk onze eerste Tooneelkunstenaar was, alleen door barbaz zal vereerd blijven.

De Bastaard; een zedekundig Tafereel uit de tijden van Keizer Rudolf den II. Naar het Hoogduitsch van C. Spindler. In III Deelen. Te Haarlem, bij de Erven F. Bohn. 1828. In gr. 8vo. Te zamen 1073 bl. f 8-90.

De Schrijver wil, volgens den titel, dit werk beschouwd hebben als eene schildering der zeden in het Duitsche rijk en een gedeelte der Keizerlijke erflanden in de laatste helft der zestiende eeuw. In dit opzigt beantwoordt het werk aan den naam, en vindt de lezer hier eene naar het leven geteekende afbeelding, gedeeltelijk van in dat tijdvak werkelijk levende menschen van verschillenden rang, gedeeltelijk van zeden, gewoonten en denkbeelden, die aan dien tijd en de genoemde landen eigen waren. Ofschoon men tegenwoordig, naar ons oordeel, wel eens te ver gaat in het toejuichen der geschiedkundige waarheid van romans, alsof deze de beste bronnen waren tot het verkrijgen van kennis der geschiedenis, willen wij het nut niet miskennen, hetwelk er voor den gewonen lezer, die slechts tot vermaak en tijdkorting leest, in gelegen is, indien de romans, die toch het meest doorgaande voedsel voor zijnen leeshonger uitmaken, hem niet enkel in eene denkbeeldige wereld laten dwalen, maar dat zelfs de verdichting derzelver beelden uit hetgeen werkelijk bestaan heeft, of nog bestaat, ontleent. Van deze zijde beschouwd, vindt de lezer in de naar waarheid voorgestelde

{==455==} {>>pagina-aanduiding<<}
vroegere ruwheid, losbandigheid, vooroordeelen en bijgeloof ook eene niet onbelangrijke bijdrage,

qui malevoli 
Veteris poetae maledictis respondeat, 

en tot logenstraffing der andere hedendaagsche verheffers van den goeden voortijd ten koste van den tegenwoordigen. - De Vertaler verzekert, dat elk, die een grein oordeel bezit, een gunstig oordeel over dezen roman zal vellen. Wij zouden ons dus aan de zwaarste beschuldiging, die eenen Recensent kan tegengeworpen worden, blootstellen, indien wij het waagden, daarin van hem te verschillen. Gelukkig intusschen, dat wij het over 't geheel met hem ééns zijn, en dit werk, als eene onderhoudende lectuur bevattende, kunnen aanbevelen. Wat deszelfs zedelijke strekking betreft, het hoofddoel van dit verhaal is: de heillooze gevolgen te schetsen, welke de wufte zedeloosheid van eenen huisvader over een gansch geslacht verspreidt. En waarlijk, deze gevolgen, gelijk ze hier voorgesteld worden, zijn verschrikkelijk! Doodelijke haat tusschen de broeders. De broeder huwt onwetend zijne zuster. De bastaard gevoelt, onbarmhartig verstooten door zijne bloedverwanten, op het grievendst den vloek op zijne geboorte, en wreekt bloedig den dood van zijne moeder. Bij hetgeen, waarover evenwel de Vertaler zelf erkent, dat spindler berisping verdient, voegen wij nog de aanmetking, dat de eerste en voorname veroorzaker van al dit kwaad, de schuldige huisvader wernher, zelf in het geheel niet deelt in de rampen, welke hij door zijne wulpschheid over zijn geslacht brengt. Hij leeft in gerustheid en vreugde, bereikt eenen gewenschten ouderdom, en sterft eenen zachten dood. Het ware meer doeltreffend geweest, indien ook hij, even als doornijzer of barbara, in radelooze wanhoop de straf voor zijne losbandigheid had gevonden. Evenwel, wat dit hoofddoel betreft, behelst het werk zeer schoone plaatsen. De lezer oordeele uit het volgende: ‘Daar, waar het zedebederf des vaders den wettigen zoon uitbant, het kind der zonde onder het dak koestert, dat aan kuische min
geheiligd behoorde te zijn; waar hij schaamteloos in vreemde geslachten dringt, vreemde huwelijkssponden met zijne eerloosheid bevlekt, - daar vliedt de zegen des Heeren den verontreinigden drempel, en binnen de aan

{==456==} {>>pagina-aanduiding<<}
verboden lust gewijde muren teelt de zonde ijlings voort, en dartelt het misdrijf onbeschaamd op het der deugd ontweldigde strijdperk. Daar verslappen de banden van natuur en gewoonte, van trouw en van liefde; daar breken de heilige banden des bloeds. Het voorbeeld der zonde voor oogen, plegen de zonen, wat de vader pleegde, drukken de dochters het spoor, dat de losbandige moeder drukte. De dekmantel, in welken wereldlijk aanzien de leemten der ondeugd wikkelt, is niet ruim genoeg, om alle schande te dekken. Hoe men hem ook rekke en plooije, nu hier, dan daar schemert de naaktheid door, tot dat de afgesleten lompen ter aarde vallen, en het afzigtelijk wanschepsel zich in het stuitendst daglicht vertoont, - tot dat eindelijk de engel der wraak in het waggelend gebouw, gelijk de stormwind, inbreekt, en onder het krakend puin de snoodheden bedelft, tot welke de zedeloosheid des stamheers het rijke zaad uitstrooide.’ - Tot het geven van een doorgaand uittreksel is deze roman minder geschikt. Ontbinding, in plaats van bevalling, eener vrouwe maakt eene uitzondering op des Vertalers doorgaans zuivere taal en stijl.

Huisselijke Tafereelen in Romantische Verhalen. Oorspronkelijk Nederlandsch. Te Rotterdam, bij Mensing en van Westreenen. 1827. In gr. 8vo. 324 Bl. f 2-90.

De meer geruste tijden, welke wij, na de stormen van vorige jaren, beleven, oefenen eenen niet ongunstigen invloed uit op den inhoud der romans, met welke meestal thans de leeslust wordt gevoed. De Robinsons, de Aballinos zijn, even zoo wel als de Werthers, verwisseld voor eene soort van verhalen, die zich meer hoofdzakelijk bezig houden met het huiselijke leven; terwijl echter voor de afwisseling en het meer levendige gezorgd wordt door gepaste gebruikmaking van die buitengewone gebeurtenissen, welke onze leeftijd heeft opgeleverd. Wanneer een Schrijver dus het huiselijke leven en betrekkingen voorstelt, onder alle afwisselingen van het meest verschillende lot, loopt hij niet ligt gevaar, om beschuldigd te worden, dat hij door eenen Deus ex machina onwaarschijnlijkheden wil vergoelijken, indien hij slechts de les van horatius: dignus sit vindice nodus, in acht neme. Tot de goede verhalen in deze soort behooren ook die, wel-
{==457==} {>>pagina-aanduiding<<}
ke ons onder bovenstaanden titel aangeboden worden. Het eerste, de Spaarpenningen en de Loterij, herinnert het gevaarvolle van het spel, bijzonder voor eenen huisvader, en maakt ons bekend met een huisgezin, hetwelk daardoor op den oever van den ondergang gebragt, en maar ter naauwernood gered werd, nadat eene duurgekochte ondervinding den huisvader van zijne dwaasheid overtuigd had. In het tweede verhaal, het Geheim, wordt de huwelijksvrede van Willem van der N. voor eenen tijd gestoord, omdat hij het, door eenen derden, hem, onder het zegel van geheimhouding, medegedeelde niet aan zijne vrouw had bekend gemaakt. Wij geven in bedenking, of de hieruit afgeleide gevolgtrekking wel in allen deele doorgaat, dat men namelijk als echtgenooten nimmer geheimen voor elkander mag hebben. Er bestaan zeer zeker ook gevallen, in welke verstandige echtgenooten elkanders geheimen,
zonder wantrouwen, behooren te eerbiedigen. Het is wel waarheid, hoe minder geheimen men voor elkander heeft, aan hoe minder gevaar ook de wederzijdsche liefde blootgesteld is; maar hier is het voorbeeld niet zeer gelukkig gekozen. Het derde verhaal, Maurits en Elsje, waarschuwt de onbedrevene onnoozelheid tegen het gevaar der verleiding, beschrijft de gewetenswroegingen van den verleider, stelt het opregt berouw voor in deszelfs beminnelijke gedaante, en moedigt aan tot dusdanig berouw, door voorstelling van den zegen, welke rust op de poging, om het verdorvene te herstellen. Het laatste verhaal, François en Willemine, toont den gang aan der Voorzienigheid, in het vergelden, reeds hier op aarde, van deugd en ondeugd. Over het geheel kunnen wij deze Tasereelen aanbevelen, als eene aangename lektuur, van welker gebruik wij tevens ook mogen hopen, dat zij huiselijkheid en zedelijkheid zal bevorderen, en zoo dienstbaar zijn aan het bijzonder en maatschappelijk geluk.

De deugdzame Man, of de Onnoozele; door L.B. Picard, Lid der Fransche Akademie. Uit het Fransch vertaald. II Deelen. In 's Gravenhage, bij J. Immerzeel, Jun. 1826. In gr. 8vo. 541 Bl. f 6-:

George Dercy, de held van dit verhaal, verwerft zich door zijne goedhartigheid reeds als jongeling den naam van den

{==458==} {>>pagina-aanduiding<<}
onnoozelen, en moet van makkers en bloedverwanten menige bespotting en miskenning van zijne deugdzame beginselen verduren. Ook in zijn volgend leven brengen hem deze beginselen dikwijls in den moeijelijksten drang; zijn goed vertrouwen wordt op het schandelijkste misbruikt, en hij door schijnvrienden bedrogen. Evenwel noch tot bevordering van zijn eigen belang, noch uit gunst voor iemand laat hij zich bewegen, om maar in het minste zijne eerlijkheid en goedhartigheid te laten varen. Ofschoon zijn proeftijd zwaar en langdurig is, blijkt echter aan het einde, dat de deugdzame man den besten weg, zelfs voor zijn tijdelijk geluk, bewandeld heeft. Zijn tegenhanger, de listige Dauvert, moge hem de rijke en schoone Alphonsine ontrooven en aanvankelijk zich te zijnen koste verheffen, schande en armoede is voor hem en anderen, die in dit verhaal voorkomen, het gevolg van hunne valschheid en bedrog, van hunne gierigheid en spoorlooze eerzucht; terwijl de deugdzame man, in het bezit van ware vrienden, als gelukkig echtgenoot en vader, reeds hier de schoonste zegepraal geniet van die deugdzame gevoelens, welke men zoo lang ten onregte voor dwaasheid had uitgekreten. Ziet daar hetgeen dit werk ons op eene onderhoudende wijze verhaalt, en toch niets bevat, hetwelk onwaarschijnlijk is. Het verhaal is regt geschikt om te overtuigen, dat de deugd aan zulke moeijelijkheden blootgesteld is, maar tevens doorgaans eindelijk zulk eenen heilzamen invloed heeft op 's menschen lot. Een dergelijk werk, door eenen Nederlander geschreven, zou zekerlijk meer geëvenredigd kunnen zijn aan onze zeden en gewoonten; maar, zoo als het nu is, bevat het tevens eene levendige schildering van het Fransche karakter, en is ook daarom niet onbelangrijk. Wij meenen dus dezen roman met regt te kunnen rangschikken onder die, welke waardig zijn, in onze moedertaal te worden overgebragt; hetwelk, wat taal, stijl en druk
betreft, dan ook op eene loffelijke wijze is ten uitvoer gebragt.

De Kolonel Duvar, natuurlijke Zoon van Napoleon. Eene Levensgeschiedenis door hem zelven beschreven. Naar het Fransch. II Deelen. Te Amsterdam, bij J.C. van Kesteren. 1829. In gr. 8vo. 404 Bl. f 3-60.

Als roman zijn gedeeltelijk het tijdvak en de personen, hier

{==459==} {>>pagina-aanduiding<<}
voorkomende, te nabij en te bekend tot daarstelling van de noodige illusie, en gedeeltelijk missen wij hier de vereischte belangrijkheid van karakter in den held des verhaals, om het als zoodanig onder het uitmuntende in dit vak te kunnen rangschikken. De afgodische gehechtheid van duvar aan napoleon laat zich niet geheel regtvaardigen door de onvoegzame betrekking, in welke de groote man tot zijne moeder had gestaan; of het zou minder schande moeten zijn voor eene reeds gehuwde vrouw, de bijzit geweest te zijn van iemand, die naderhand Keizer wordt, dan van iederen anderen zedeloozen. Om als eene ware geschiedenis te worden aangemerkt, heeft het verhaal te weinig waarborgen voor deszelfs geloofwaardigheid. In één woord, behalve de zeer twijfelachtige betrekking op napoleon, is het de geschiedenis en militaire loopbaan van eenen Franschman, zoo als er met dezelfde gebreken en goede eigenschappen duizend anderen zijn, een werk in den smaak van Robert Guillemard of der Zwitsersche Heldin. De verdienste van hetzelve is dan gelegen in de levendige voorstelling van eene en andere gebeurtenis uit de hedendaagsche geschiedenis van Frankrijk, en het mededeelen van eenige anecdotes, die, indien ook niet allen waar, echter veelal geschikt zijn, om ons bekend te maken met de heerschende denkwijze der Franschen, gedurende de regering van napoleon en der bourbons. In zoo ver kan men, naar den wensch des vertalers, daarin een aangenaam tijdverdrijf vinden in die oogenblikken, waarin zaken van meer belang ons dit genoegen niet ontzeggen. Hier en daar hadden wij de correctie wel wat naauwkeuriger gewenscht; ook vonden wij Gallicismen, als: ‘Zijt gij van hem,’ in plaats van over hem,
‘tevreden?’




De Waarheid in een Narrenkleed, of de ernstige studie der Romeinsche Geschiedenis op eene luchtige en schertsende wijze behandeld, in den geest van Fokke's Boertige Reis door Europa. In twee Deelen. Iste Deel. Bevattende de Geschiedenis der Koninklijke Regering en der Republiek. Te 's Gravenhage, bij A. Kloots. 1828. In kl. 8vo. VIII, 276 bl. f 1-80.

Wij vinden hier verhandelingen, die door den Schrijver in zeker gezelschap zijn voorgelezen, en welke op vereerend

{==460==} {>>pagina-aanduiding<<}
verzoek van vele van deszelfs leden nu in het licht worden gegeven. Maar in een gezelschap, hetwelk zich, blijkens den inhoud van dit boekje, met scherts pleegt te vermaken, kan dit aanzoek ook wel scherts geweest zijn. Wij gissen, dat de Schrijver zich door nog grooter spotvogels, dan hij zelf is, heeft laten verschalken. Al kan men zoo wat met jij en jou spelen, en er zoo hier en daar wat Joodsch-Duitsch tusschen strooijen, men is daarom nog geen arend fokke, simonsz. Al is het waarheid, dat fokke de voortbrengselen van zijnen geest in zulk een gewaad vertoonde; wanneer men het vernuft van fokke mist, wordt, hetgeen dezen aardig stond, laf en vervelend. In den trant is daarom nog niet in den geest van fokke. De medeleden van des Schrijvers gezelschap mogen hem nu zoo rondborstig niet gezegd hebben, dat dit met zijne verhandelingen het geval insgelijks is, wij kunnen dit zeer wel begrijpen; zij rookten hunne pijp, en dan is een Hollander al vrij geduldig. Daarenboven, de Schrijver had hun zelfs vergund, om, als zij zulks verkozen, onder zijne rede een uiltje te knappen. Het motto uit horatius, ofschoon door eene grove taal- of drukfout verminkt, doet ons vooronderstellen, dat deze Dichter aan den Schrijver bekend is. Wel nu, dan leze hij nog dertig regels verder, waar horatius middelmatige opstellen, indien geene burgerlijke belangen dezelve noodzakelijk maken, maar men slechts bedoelt door dezelve te vermaken, vergelijkt bij valsche muzijk, bedorven reukwerk en muffen honig, die allen vooral daarom onaangenaam zijn, dewijl er geene verontschuldiging kan bestaan, wanneer men iemand daarop wil vergasten, daar de maaltijd zonder deze dingen kan gehouden worden. Zoo ook kon het publiek dit boek zonder schade missen.

P. Ovidii Nasonis Metamorphoseon Libri XV. In usum scholarum ad optimorum librorum sidem castigati. Groningae apud J. Römelingh. 2mo. pag. 434 f 1-:

Wij hebben reeds meer dan eens onze goedkeuring gegeven aan dergelijke ondernemingen. Het is goed, dat men in ons eigen vaderland zoodanige, ten gebruike op de scholen ingerigte, uitgaven kan bekomen. Maar dan behoort het ook, dat de uitgevers voor wat beter papier en duidelijker, hel-
{==461==} {>>pagina-aanduiding<<}
derder asdruk zorgen, dan er in dezen ovidius voor gezorgd is. Wij weten niet, wat een boekverkooper voor een' gulden kan geven. Maar dit is het middel niet, om den stroom der stereotype uitgaven van tauchnitz te keeren.

Eereprijs voor de Jeugd; ter bevordering van vlijt, deugd en kennis. Naar het Hoogduitsch, van F.P. Wilmsen. Met Platen. Te Amsterdam, bij ten Brink en de Vries. 1828. In kl. 8vo. VIII en 216 bl. f 1-80.

Dit werkje zal met belangstelling en genoegen door de jeugd gelezen worden. Verscheidenheid vermaakt. Merkwaardige lotgevallen en zonderlinge uitreddingen van menschen, alsmede eenige verbazende natuurverschijnsels, worden eerst verhaald. Dan volgen aardrijkskundige beschouwingen, waarvan echter het eerste gedeelte, de Aarde betreffende, welligt hoog genoeg zal zijn voor vele jeugdige lezers. Voorts worden eenige bijzonderheden vermeld van het rijk der Wahabiten of Wechabiten, Assanthi, de Vereenigde Staten van Noord-Amerika, Mexico, de Vereenigde Staten van Middel-Amerika, Hayti, Columbia, Peru, Chili, de Vereenigde Staten van la Plata, Brazilië, Bagdad, Lapland en deszelfs bewoners. Ook wordt iets gezegd van de pogingen, in de laatste jaren door de Engelschen gedaan, om eenen doortogt door het Noorden te vinden. Het laatste stukje, dat niet onaardig is, maar, zoo wij meenen, reeds bevorens in ons Mengelwerk werd opgenomen, heeft ten opschrift: Reis van een pond boomwol.
In een werkje voor de jeugd had men wel wat beter op taal en stijl mogen letten. Op bl. 2 moet zeker eene drukfout schuilen, daar het niet wel te begrijpen is, hoe men met een oud en beschadigd schip, welks lek, kort na het uitzeilen uit Duins door stooten veroorzaakt, dra veertien duim water ieder uur gaf, nogtans de reis kon voortzetten, en zelfs nog, toen, na het voorbijvaren van Kaap de Goede Hoop, het lek, ten gevolge van storm, steeds grooter werd, zoodat de schepelingen elk uur reeds twintig duimen water hadden. Rec., die van zeevaart geene bijzondere kennis heeft, meent echter zeer te moeten twijfelen, of de hier gegevene beschrijving wel juist zij; b v. bl. 2 wordt mede gezegd, dat de officieren gelast werden, slechts klein zeil te voeren, om het schip niet te sterk te doen werken; en daarop volgt

{==462==} {>>pagina-aanduiding<<}
onmiddellijk, bl. 3: De wind blies sterk, en wij leiden met volle zeilen zeven en eene halve mijl in een uur af. Door eene vergenoegde reis zal eene genoegelijke verstaan moeten worden. Zegt men van een schip wel, dat het siddert bij iederen golfslag? en moet Madagasker niet Madagaskar zijn? Vele fouten ontsieren dit boek; iets, dat in werkjes voor de jeugd vooral niet door de vingeren mag gezien worden. Hier volge daarom nog eene aanwijzing van eenigen: eenen mijnen (mijner) deelgenooten, zijnen toevlugt, onbeproeft laten, die zelve strengheid, rukelooze, de brandende zon verzengd alles, goudenen sieraden, zijne groote (grootte), van daar stamt den naam af, den uitgang wordt gesloten, hij zelve, Zwerikvelders, deze stad, deszelfs, wiens (derzelver, welker), deze vrouwen schilderen hunne (hare) lippen, de sneeuw in de koude landen bevriesd spoedig (is de sneeuw dan niet altijd en reeds bij het vallen bevrozen?), de meisjes treden met hunne voetjes. De stijl is niet overal gemakkelijk, en draagt te veel kenteekenen van Duitschen oorsprong. Hier en daar stoot men op duistere of althans min gelukkige uitdrukkingen; Amerika b.v. wordt genoemd het vulkaansche land van beide werelddeelen; de aarde slingerde in het rond met eene alles nederwerpende magt; hier wordt zeker het schudden en schokken van den grond, met eene alles nederwerpende kracht, bedoeld. Volgens bl. 141 bestaat water uit twee lucht- of gassoorten, zuurstof namelijk en
waterstofgas, in verhouding van zeventien tot drie zamengegloeid; en volgens bl. 143 is deze magnetische kogel benevens zijne schors, die wij bewonen en eenigzins kennen, in een weefsel, dat achthonderd malen ijler, dan het water is, gerold, dat wij onzen dampkring noemen. Dus, de dampkring der aarde is een weefsel!
Overigens bevat dit boek veel belangrijks, en kan alzoo der jeugd, als een prijs van aanmoediging, gerust in handen gegeven worden.

C.F. Gellert's Fabelen en Vertelsels, in Nederduitsche verzen gevolgd. Nieuwe Uitgave. Met Platen. In Carton. Te Dordrecht, bij J. de Vos en Comp. 1829. In kl. 8vo. 302 Bl. f 1-50.

{==463==} {>>pagina-aanduiding<<}


Belangrijke Karaktertrekken uit den jeugdigen leeftijd, enz. Naar het Hoogduitsch, door G. Engelberts Gerrits. Met Platen. Tweede Uitgave. Te Amsterdam, bij Schalekamp en van de Grampel. 1829. In kl. 8vo. 140 Bl. f 1-25.

Bloemkorfje voor de Nederlandsche Jeugd. Met gekleurde Platen. Derde Druk. Te Amsterdam, bij Schalekamp en van de Grampel. 1828. In kl. 8vo. 124 Bl. f 1-10.

De kleine Jack. Eene Geschiedenis voor het Algemeen. Naar het Engelsch. Te Amsterdam, bij Schalekamp en van de Grampel en M.H. Helmig. 1828. In 12mo. 108 Bl. f :-45.

Gesprekken tusschen Moeder Braafhart en hare Kinderen. Door eene Kindervriendin. Met Platen. Derde Druk. Te Amsterdam, bij Schalekamp en van de Grampel. 1829. In 12mo. 83 Bl. f :-60.

Iets voor jonge Kinderen, of het eerste onderrigt, verbonden met het lezen leeren. II Stukjes. Vijfde Druk. Te Groningen, bij J. Römelingh. In 12mo. 68 Bl. f :-20.

Het aandenken aan Jezus, belangrijk voor Kinderen. Een Boekje voor de lieve Jeugd. Te Groningen, bij I.I. Homkes. 1829. In kl. 8vo. 32 Bl. f :-20.

Leerzame Uitspanning voor de Nederlandsche Jeugd. Met 12 Platen. Te Amsterdam, bij Schalekamp en van de Grampel. 1829. In klein form. 31 Bl. f :-80.

De twee laatste uitgezonderd, zijn alle de boven vermelde werkjes nieuwe uitgaven; sommige verschenen ten derden, ja ten vijfden male. Dit schijnt ons toe, bij boekjes voor de jeugd, doorgaans bewijs te zijn van innerlijke waarde, althans van bijzondere geschiktheid tot het doel, waarmede zij geschreven werden. Geenerlei vooroordeel of partijschap, waaraan zoo vele boeken voor volwassenen een hernieuwd bestaan verschuldigd zijn, hebben nog toegang kunnen vinden tot het kinderlijke hart, welks onbevangen oordeel doorgaans eene juiste uitspraak doet omtrent hetgeen onder deszelfs bereik valt. Vanhier, en ook omdat wij van onderscheidene dier boekjes bevorens reeds melding maakten, meenen wij te kunnen volstaan met bloote aankondiging en aanbeveling. Al-
{==464==} {>>pagina-aanduiding<<}
leen omtrent het eerste en de twee laatsten een enkel woord.
Wij hopen, dat weinigen onzer jeugdige, en vertrouwen, dat geenen onzer bedaagde Lezers de Fabelen en Vertelsels van den vromen gellert zullen onbekend zijn. Immers, die vernuftige Schrijver is bij ons, en als zoodanig, en door de veelal allergelukkigste overbrenging zijner dichtmatige werken, voorlang als inheemsch geworden. Zijne Fabelen en Vertelsels inzonderheid verdienen nimmer in vergetelheid te geraken. Dank hebben alzoo de Uitgevers, die ons eene nieuwe en zoo nette uitgave van den geliefden Schrijver hebben bezorgd! Zij is, door matigen prijs zoo wel, als bevalligen vorm, zeer geschikt tot prijsjes voor de nijvere jeugd; hoewel, ter bevordering van het eerstgenoemde, slechts zeer weinige platen (hetwelk toch jammer is) dezen druk versieren. Dezelve is mede, zoo veel de versmaat zulks toeliet, naar de tegenwoordige spelling ingerigt. Drukfeilen, in de vorige uitgaven ingeslopen, werden zorgvuldig verbeterd. Er bleven echter nog wel eenige over; doch veelal niet zinstorend. Op den letterdruk hebben wij de aanmerking, dat de grootere letter, hier en daar gebezigd, onaardig afsteekt bij de doorgaande. - Wij wenschen dit even nuttige als bevallige werkje een' tweeden en meerdere drukken van heeler harte toe.
Het aandenken aan jezus is inderdaad een juweeltje in zijne soort. Het behelst een zeer beknopt, doch tevens zeer geleidelijk verhaal van 's Heilands geboorte, leven en leer, tot aan zijne opstanding, zoo geheel in den kindertoon en toch zonder eenige de minste platheid geschreven, en door vlochten met zoo ongezochte zedelijke toespraak aan de jeugd, dat wij den waardigen, schoon ons onbekenden Opsteller niet genoeg kunnen aanmoedigen, om haar ook het beloofde vervolg spoedig te bezorgen. Wij namen de proef van het lieve boekje bij onze eigene kinderen, en vonden ons oordeel, over het doeltreffende van hetzelve, volkomen bevestigd. De geringe prijs van 20 centen maakt het, tot ons genoegen, ook voor den zoogenaamden gemeenen man verkrijgbaar.
Het boeksken, getiteld Leerzame Uitspanning, bevat lieve versjes en regt aardige gekleurde prentjes. Gewis, het zal menigen ouder, die het zijnen kleinen schenkt, blijden dank doen oogsten, en (wat meer is) het kan menigen goeden indruk bij hen achterlaten.

No. IX, bl. 396, reg. 20, lees wikken en.





{==465==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, in leven Christen-Leeraar bij de Remonstrantsch-Gereformeerde Gemeente te Amsterdam. IVde Deel. Te 's Gravenhage en te Amsterdam, bij de Gebr. van Cleef. 1828. In gr. 8vo. 494 Bl. f 5-:

De eerste leerrede in dit deel loopt over luk. XVIII. 9-14, en heeft eenvoudig ten opschrift: De Farizeeuw en Tollenaar. De aanhef van dit stuk doet ons terstond de gansche strekking opmerken. ‘Zoo gelukkig als de vergenoegdheid van den mensch met zijnen uitwendigen toestand in dit leven hem voor anderen zoo wel, als voor zichzelven maakt, zoo heilloos is, integendeel, zijne voldaanheid over de inwendige gesteldheid van zijn eigen hart, voor hemzelven hoofdzakelijk en ook voor anderen.’ Waarna deze ongelukkige voldaanheid en dwaze zelfverheffing, in het gedrag des Farizeërs, bij tegenstelling met den Tollenaar, in een, doorgaans schoon, tasereel wordt geschetst, enz.
II. Matth. XX:1-16. De Arbeiders in den Wijngaard. - ‘De mensch is hier slechts in een' proefstaat, waarna die van vergelding volgt: maar hoe lang blijft de een in dien staat, hoe kort de ander? hoe veel vindt de een er in te doen, hoe weinig de ander? hoe zwaar valt dezelve den eenen, hoe ligt den anderen? Zal nu een gelijk loon dien ongelijken arbeid vergelden: hoe zal de eeuwigheid zelve dan eene vereffening zijn? Of zal het loon geëvenredigd wezen naar de langdurigheid, de veelvuldigheid en moeijelijkheid van den arbeid: hoe zal de eeuwigheid dan herstellen, hetgeen hierdoor voor eeuwig ongelijk zal

{==466==} {>>pagina-aanduiding<<}
blijven......?’ Dit is wederom de voorname inhoud der inleiding. En het antwoord is: ‘dat het er ten dage der vergelding niet op aan zal komen, hoe lang of hoe veel, maar hoe bereidvaardig en hoe goed men gearbeid zal hebben;’ een antwoord, zoo gepast in ons oog, als voortreffelijk uitgewerkt.
III. Luk. XIX:11-27. De Rijks-aanvaarding. ‘De schetsen, door den Heiland gegeven van den aard, het lot en einde zijner stichting op aarde, zijn niet belangrijker geweest voor zijne onmiddellijke leerlingen, dan nu nog voor zijne belijders. Moesten zij de verkeerde verwachtingen wegens het Messiasschap afwenden,..... zij moeten nog den even ergerlijken waan voorkomen, als ware het.... geheel iets anders geworden,...... dan zich de Heer zelf zou hebben voorgesteld.’ Met deze belangrijke gedachte begint de Prediker, wiens tekst wijders gepast verklaard en eindelijk van algemeene toepassing gemaakt wordt. Wanneer hij bl. 74 zegt, ‘de Joden steeds de grootste handelaars,’ dan moet zeker dat steeds van de laatste, niet van de tijden vóór salomo, noch zelfs van veel latere, verstaan worden. Hunne oorspronkelijke bestemming was landbouw en ten deele veeteelt, volstrekt geen handel, die immers omgang met vreemde volken vorderde. En wanneer hij de spreekwijze: Een iegelijk, die heeft, dien zal gegeven worden, enz. omschrijft: ‘elk, dien men het vertrouwen waardig vindt, hetwelk men in hem stelt, zal men een veel grooter vertrouwen schenken,’ enz. dan komt dit ons voor, meer de bijzondere toepassing, dan de algemeene zin van dat spreekwoord te zijn.
IV. Matth. XXI:28-32. De twee Zoons. ‘Letten wij,’ zegt stuart, na de opheldering van den tekst, ‘op den aard, de hatelijkheid en alle de gevaren der onverbeterlijkheid van de huichelarij. -’
V. Matth. XXI:33-46. De snoode Pachters. Bij de woorden: En wie op dezen steen valt, enz. zegt stuart: ‘Waarschijnlijk wees daarbij eenig handge-
{==467==} {>>pagina-aanduiding<<}
baar zijnen eigen' persoon aan.’ Hieraan zouden wij zeer twijfelen. Hij voegt er bij: ‘Wee den aarden pot, die op eenen steen valt, en wee den aarden pot, op welken een steen valt! schijnt een Joodsch spreekwoord geweest te zijn’ - doch haalt geen gezag voor dit vermoeden aan; waarentegen hij van het denkbeeld, dat dit 44ste vers op 42 zou moeten volgen, niet spreekt. De eigenlijke toepassing dezer bekende gelijkenis begint aldus: ‘Hoe volmaakt, maar hoe ontzettend tevens, zien wij nu de gelijkenis van den wijngaard en deszelfs snoode pachters bevestigd in de geschiedenis van der Joden roeping, wangedrag en ondergang! De gelijkenis was eene Godspraak, wier schrikkelijke vervulling ons moet doen sidderen voor de vervulling van alle de bedreigingen, welke ooit de Heiland deed,’ en loopt op die wijze, in twee bladzijden, nadrukkelijk en stichtelijk af.
VI. Matth. XXII:2-14. De koninklijke Bruiloft. Men behoeft, volgens stuart, juist aan geene bruiloft, maar kan in het algemeen aan een' grooten maaltijd, en allergepast aan een krooningsfeest denken, waartoe eerst de grooten genoodigd worden, wier onwil echter niet slechts beleedigend, maar oproerig is. Daarna worden allerlei lieden, wel- en kwalijkgezinden, tot den maaltijd geroepen. Doch wie ook hier de schuldige achting uit het oog verliest, wordt uitgeworpen. Het spreekwoord: velen zijn geroepen, maar weinigen uitverkoren, schijnt van de oproeping ten krijgsdienst ontleend, waar gemeenlijk eene keurbende wordt uitgelezen. De gelijkenis betreft wel inzonderheid de Joden, met name de aanzienlijken, maar blijft echter altijd toepasselijk. ‘1o. Zalig zijn ze, die geroepen zijn, enz. 2o. Ach! dat alle Christenen hunner algemeene roeping waardig leefden! 3o. Hoe gaarne wenschte ik, ten minste, te kunnen zeggen: maar men grijpt, men smaadt, men doodt toch nu de dienstknechten niet! 4o. Mogten diegenen, die uiterlijk hunne roeping volgen, zich ook versieren met edele deugden!’

{==468==} {>>pagina-aanduiding<<}

VII. Luk. XXI:29-31. De uitspruitende Vijgeboom. Eene voortreffelijke leerrede. Zie hier haar beloop. Inleiding: ‘Opmerkelijk moet den nadenkenden Evangelielezer de zamenvoeging voorkomen van den ondergang des Joodschen Burgerstaats met de komst van Gods Koningrijk. Dat Koningrijk toch betuigde Jezus niet van deze wereld te zijn...... Met allerlei andere Staten verdraagt het Christendom zich vreedzaam,’ enz. enz. Verklaring: ‘Johannes had reeds de nabijheid van het Koningrijk der Hemelen verkondigd. Jezus had gezegd: Zoo is dan het Koningrijk Gods tot u gekomen, en: Ziet, het Koningrijk Gods is binnen ulieden. In den tekst wordt dus van de uiterlijke stichting (de vestiging, het bestaan) der Christelijke kerk gesproken. De zege des Evangelies dagteekent zich van Jeruzalems ondergang.’ Ontwikkeling: 1o. Natuurlijk verband wegens toenemende oproerigheid. 2o. De droom van het Aardsch Messiasschap kon niet anders voorbijgaan. 3o. De tempeldienst was onbestaanbaar met de aanbidding in geest en waarheid. 4o. De Joodsche Staat had den raad Gods uitgediend en moest voortaan hinderen. 5o. Het duurzaamst bewijs voor de Goddelijkheid van het Evangelie blijft nog steeds de verstrooijing van dat volk. De toepassing loopt over Gods albestuur, en is zoo krachtig als kort. Moesten wij echter op de behandeling van deze en sommige andere gelijkenissen iets aanmerken, het zou op deze kortheid der eigenlijk algemeen stichtelijke aanwending zijn, waardoor ze voor mingeoefende toehoorders welligt minder voedsel ten eeuwigen leven bevatten.
VIII. Matth. XXIV:45-51. De trouwe en de kwade Dienstknecht. Deze leerrede treft de bovengenoemde aanmerking volstrekt niet, maar is meestal toepassing, bij welke stuart de menschen beschouwt als dienstknechten van God en mededienstknechten met en voor elkander, en de getrouwen en voorzigtigen met derzelver loon, de kwaden met derzelver vergelding nadrukkelijk beschrijft.

{==469==} {>>pagina-aanduiding<<}

IX. Matth. XXV:1-13. De vijf wijze en vijf dwaze Maagden. ‘Alsdan,’ zegt Jezus, ‘zal het Koningrijk, enz. Opmerkelijk is ons hier terstond het woord alsdan, hetwelk ook daarna had kunnen vertolkt worden, wanneer het den zin zou hebben: “na dien grooten dag des Heeren ten gerigte over Israël.” In dezen zin meenen wij het ook te moeten opvatten. Of zou dan alle waakzaamheid in wandel onnoodig geworden zijn voor den vereerder van Christus, na Jeruzalems ondergang?’ Aldus meent stuart hier een' overgang van het meer bijzondere tot het algemeene te vinden. De inhoud zijner verhandeling is deze: Wij leven in de verwachting van een ander leven. Deze verwachting mag het uitzigt op eene bruiloft genoemd worden. Het aandeel aan die zaligheid vordert voorbereiding. Ongelukkig zij, die in deze voorbereiding falen. Zoo waakt dan, want gij weet den dag niet, enz.
X. Matth. XXV:14-30. De Gelijkenis der Talenten. Na eene gepaste inleiding over het misverstand omtrent de onverdienstelijkheid der goede werken, en eene korte uitbreiding van den tekst, die niet dezelfde is met luk. XIX:12, geeft stuart hier eene soort van homilie. ‘1. God geeft elken mensch zekere gaven, waarmede hij woekeren moet. Hiertoe behooren de vermogens en kundigheden van zijnen geest, de gezondheid en sterkte van zijn ligchaam,’ enz. enz. Toepasselijk beschouwd, kan men dit goedkeuren, schoon het schijnt te strijden met de woorden van den Evangelist: een iegelijk naar zijn vermogen. ‘2. De verdeeling dezer gaven is ongelijk. 3. Het verschil is zeer aanmerkelijk; maar niet één voorbijgegaan. 4. De geringheid der gaven maakt geene uitzondering op de verpligting,’ enz. enz. Het woord: ‘de meest aanvertrouwde,’ bl. 265, verdient geene navolging.
XI. De opwekking van lazarus. Johan. XI:1-5. Krankheden ter heerlijkheid Gods. De Gelijkenissen hier afgehandeld zijnde, gaat de Prediker over tot

{==470==} {>>pagina-aanduiding<<}
de geschiedenis der opwekking van Lazarus, waaraan de zeven nog overige stukken in dit deel zijn toegewijd. Om niet al te breed te worden, gaan wij onmiddellijk tot derzelver beschouwing over, na nog slechts te hebben opgemerkt, dat de rijkbegaafde man, bij al het overeenkomende, de meeste verscheidenheid, zoo wel als aangenaamheid in zijne stoffe heeft weten te brengen, zoodat men meestal verwonderd is, dat de, waarlijk niet korte, leerrede reeds ten einde is. Hetgeen nu volgt, schoon ook in vele deelen verdeeld, kan nog minder vervelen.
De eerste leerrede, die het belang en de geloofwaardigheid der geschiedenis, de hoofdpersonen enz. enz. doet kennen, ontleent hare toepassing vooral uit deze woorden: ‘Zoo kon dan liefde van Jezus gepaard gaan met de overlating voor eenen tijd van den geliefde aan benaauwdheden en angsten,’ enz. enz.
XII. Johan. XI:6-10. Wanneer en hoe te werken. Dit thema is blijkbaar gebouwd op de woorden: Zijn er niet twaalf uren in den dag, enz. Stuart verklaart die: ‘Elk heeft zijnen tijd en roeping om te werken; die deze volgt, dien gebruikt, heeft niet te schromen; maar die dezelve verzuimt, verkeerden en bedekten handel drijft, loopt het allergrootst gevaar.’ Wij durven niet zeggen, dat deze opvatting der vrij moeijelijke plaats ons geheel voldoet. Volgens van der palm zou het blootelijk zeggen: ‘Mijn tijd is nog niet gekomen, en dus geen gevaar aanwezig.’ Volgens messchaert, in zijne onlangs uitgegevene Leerredenen, ‘dat Hij zich verpligt gevoelde, terwijl zijn leeftijd nog duurde, alles te doen, wat zijne hand vond.’ Beide welke gevoelens zich door eenvoudigheid aanprijzen. Doch wat hiervan zij, de toepassing van stuart: ‘1o. wanneer elk werken moet; 2o. hoe elk te werken hebbe, en 3o. waarom elk alzoo behoort te werken,’ is belangrijk en schoon.
XIII. Johan. XI:11-16. Het belang voor ons bij de Wonderen van J.C. Zonder bij de bijzonderheden in de naauwkeurige opvatting van het verhaal te kun-
{==471==} {>>pagina-aanduiding<<}
nen stilstaan, betuigen wij slechts in het algemeen, dit gewigtig stuk met genoegen te hebben gelezen.
XIV. Johan. XI:17-27. Jezus de Opstanding en het Leven. Ook hier willen wij slechts het een en ander opmerken. ‘Ik ben de opstanding en het leven, enz. enz. Zullen deze woorden,’ zegt stuart, eenvoudig beteekenen: ‘Ik zelf ben het, die eenmaal zal opwekken,’ enz. En vervolgens: ‘Hier juist is het, dat eene levendige voorstelling van het geval met Lazarus zelven, enz. de plaats eener ontoereikende afgetrokkene uitlegkunde moet vervangen.’
‘Lazarus had, (dit heeft stuart vroeger betoogd) in zijne jongste oogenblikken, de voorzegging ontvangen, dat zijne ziekte niet was tot den dood, enz.; die verzekering was hem geworden van Jezus, enz.; zijn vertrouwen op deszelfs woord leed niet bij het gevoel van zijn naderend sterfuur; Jezus.... zou zijne verzekering gestand doen; de dood zelf zou Hem, die reeds twee gestorvenen terugriep in het leven, hierin niet verhinderen; zulk een verscheiden, om weldra gewekt te worden, zou geen dood zijn,’ enz. enz. Op deze wijze meent stuart deze woorden, over welke nog onlangs veel getwist is, in een helderder licht te kunnen stellen. Doch, wat men hiervan ook denke, zijn antwoord ter toepassing op de voorgestelde vragen: ‘Jezus de opstanding en het leven! wat zegt dat woord voor u, mijne ziel? en gelooft gij dat?’ zal door niemand zonder hoog genoegen en ware opbouwing in geloof, hoop en liefde kunnen worden gelezen.
XV. Johan. XI:28-37. De Meewarigheid van Jezus. Eene belangrijke, voortreffelijke leerrede, bij welke ons alleen dit minder behaagt, dat stuart, als zoo velen, gestruikeld heeft over een woord, ‘bewogen worden in den geest,’ elders in ongunstigen zin opgevat, en ten gevolge waarvan aan eene dubbele aandoening bij Jezus wordt gedacht, verontwaardiging en medelijden - van welke eerste onze van der palm, naar ons oordeel te regt, hier niet gewaagt. Bij de toepassing ge-
{==472==} {>>pagina-aanduiding<<}
denkt stuart echter ook maar alleen aan het laatste, en schetst de dierbaarheid van Jezus tranen voor ons geloof, en tot bestuur onzer eigene aandoeningen, op meesterlijke wijze.
XVI. Johan. XI:38-44. De Opwekking van Lazarus. Wij willen, om het bijzondere van stuart's trant, bij soortgelijke onderwerpen, eenigzins te doen kennen, hier sommige regels uitschrijven. ‘Maar hoe zal ik, M.T.! uwen geest, nu reeds zoo hoog gespannen, met mijne redenen kunnen onderhouden, daar het geschiedverhaal eene verstommende tale voert? of hoe zal ik voor u een tafereel malen van eene gebeurtenis, wier volstrekte eenigheid mij van elders kleur noch bijwerk leent? Komt en ziet: is waarlijk hier de taal....... Gij zelve moet lezen, den tekst met mij herlezen; uwe verbeelding moet de gebeurtenis zelve aanschouwen;... wij moeten ons verplaatsen bij Bethanië en zien wat er geschiedt; daartoe beschreef Johannes alles zoo uitvoerig, daartoe schilderde voor ons zijne Enge enveder dit voor altijd onnavolgbaar tafereel.’
En vervolgens: ‘Maar ziet, de tranen verdwijnen uit de oogen des Heilands; geen trek van verontwaardiging is meer kennelijk in het gelaat; deze kenmerken der menschelijke zwakheid worden vervangen door stillen ernst, volmaakte bedaardheid, en verkeeren in de volslagenste (?) houding van menschelijke grootheid. Die onverwachte keer van aandoeningen moet elks opmerkzaam oog bevreemden: zou dezelve slechts eene gedwongene vermanning zijn van den geest, die zich te ver bloot gaf; of eene natuurlijke werking van het zenuwgestel, hetwelk weldra een nieuw gejammer voort zal brengen? Neemt den steen weg: is het woord, hetwelk het eerst zijn' mond ontsluit. - Martha, door hetzelve uit hare verzinking in den rouw opgerigt, zegt: Heere, hij riekt nu al, want hij heeft vier dagen aldaar gelegen. Zij denkt, dat Hij den afgestorvenen' alleen wil zien, en beeft daar-
{==473==} {>>pagina-aanduiding<<}
bij voor Hem zoo wel, als voor zichzelven (ve). De ontbinding volgt in het Oosten zeer ras den dood; met den vierden dag wordt er het gelaat reeds onkennelijk; slechts drie dagen lang nam men daarom getuigenissen aan van de eenzelvigheid eens overleden' persoons.’
‘Maar hoe weinig had Martha dan verstaan, hetgeen Jezus tot haar had gesproken! of hoe hadden vleesch en bloed, die van de ontbinding als van alle hoopen levenloosheid terugbeven, haren geest op nieuw bevangen, zoodat zij aan geene opwekking dacht,’ enz. enz.
‘Hij, die wist, dat God Hem altijd hoorde; Hij, die Lazarus opwekte, opdat de zijnen niet twijfelmoedig zouden worden, wat zij Hemzelven eerlang zagen overkomen; Hij, die door zijnen dood de borg werd van een zoo veel beter verbond, als (dan) het menschelijke verstand zich ooit verstout zou hebben met den Almagtigen te sluiten, - Hij hebbe dan nu ook uit onzen geest verbannen alle twijfeling, welke immer aan onze hoop kon hechten,’ enz.
XVII. Johan. XI:45-53. Raadslag der Joden, na de Opwekking van Lazarus. Dat de vrees des Heeren het beginsel der wijsheid is, zoo wel voor Staten als voor bijzondere personen, is de inhoud dezer laatste leerrede, die den tekst tot dit einde fraai in het licht stelt en uitnemend veel schoons bevat. Hier en daar, echter, schijnt het wel eens buiten en boven den kanseltoon te gaan, (zoo als wij, bij vroegere gelegenheden, op stuart's leerredenen somtijds aanmerkten) en zelfs komt ons de redenering op zeker punt niet juist voor. Zij namelijk, die beweren, dat in de staatkunde het heil des volks de hoogste wet moet zijn, meenen, voor zoo verre zij den naam van wijsgeeren verdienen, daarmede niet, dat men jegens andere volken onregtvaardig mag zijn, als men slechts het vaderland daardoor bevoordeelt. Zoo moge een of ander Kabinet oordeelen, wij noemen het de staatkunde van Algerijnen en andere roovers,

{==474==} {>>pagina-aanduiding<<}
niet van beschaafde menschen, die een regt der volken erkennen.
Wij schrijven, ten slotte, nog het volgende uit: ‘In plaats van die gevolgen te berekenen, is het thans, M.T.! onze zaak, uit alle deze overdenkingen voor ons de allergewigtigste les te trekken: dat wij voor onszelven nimmer bedenken, wat ons nut, maar altijd wat ons pligt zij. Het nut miskennen wij, zoodra wij hetzelve buiten onzen pligt zoeken. Onze berekeningen kunnen feilen; ons zedelijk gevoel feilt nooit. Het gevolg onzer daden is onzeker, derzelver zedelijkheid is voor de eeuwigheid beslist; waar pligt het hoogst gebied voert in het hart, is de geheele ziel eerst vrij; terwijl het belang en de overtreding het licht, hetwelk in ons is, tot duisternis doen zijn. De waarheid wordt door deugd zoo wel aanschouwelijk, als het regt in hebbelijkheid verkeert; Gods wijs bestuur, hetgeen werkzame heiligheid is, laat zich ook door geene menschelijke schranderheid verkloeken, maar treft volkomen doel, schoon (het zij) de sterveling hare werking laat geworden, of met den schijn van menschelijke wijsheid praalt.’
Wij besloten te meer, schoon reeds een vijfde verschenen is, dit deel afzonderlijk en met eenige uitvoerigheid te blijven behandelen, omdat wij het zoo belangrijk werk in een en ander veel gelezen tijdschrift, met name de Bijdragen tot de Godgeleerde Wetenschappen, tot onze verwondering, nog niet hadden vermeld gevonden.




Leesboek over de Bijbelsche Geschiedenissen, vooral voor meest geoefenden Door Isaäc Prins, Predikant te Amsterdam. Iste en IIde Stuk. Te Amsterdam, bij W. Brave. 1827. In gr. 8vo. 676 Bl. f 3-60.

Dit uitmuntend Leesboek over de Bijbelsche Geschie-
{==475==} {>>pagina-aanduiding<<}
denissen van het O.V. heeft reeds eenigen tijd op eene aankondiging gewacht. Het staat in verband met 's mans voortreffelijke leerboekjes, en volgt, om die reden, ook van les tot les de orde in die boekjes, vooral in het laatste voor meer gevorderden. Het is dus niet noodig, over die orde eenige aanmerkingen mede te deelen, bijaldien dezelve te maken waren, alzoo door veranderde orde in dit Leesboek een hoofddoel van hetzelve zou gemist worden. Even onnoodig is het dus ook, die orde op te geven, als uit 's mans vroegere geschriften genoegzaam bekend. In een laatste stuk heeft de Eerw. prins het voornemen, de Geschiedenissen van het N.V. voor te dragen. Wij wenschen, dat zoo spoedig, als zijne bezigheden hem dit zullen veroorloven, ook dit gedeelte volgen zal, om een zeer bruikbaar en nuttig Leesboek uit te maken voor allen, die het onderwijs des Bijbels boven alle menschelijke stelsels gaarne volgen, en daartoe de geschiedenis der Goddelijke Openbaring aan het menschdom regt grondig wenschen te kennen.
‘Ik wilde (Voorrede, bl. V. volg.) niet alleen nuttig zijn voor hen, die mijne leerboekjes over de Bijbelsche geschiedenissen gebruikten, maar ook voor hen, die dezelve gebruikt hadden. Het opstel moest dus zoo wel eene handleiding zijn voor de leerlingen, die zich oefenden in de kennis der Bijbelsche geschiedverhalen, om hen voor te bereiden voor het mondeling onderwijs in de beantwoording der bijvraagjes, die vooral in het onderwijs voor meergevorderden voorkomen, als hetzelve een leesboek wezen moest, hetwelk het genoten onderwijs herinnerde en in het juiste licht plaatste. Men moest van hetzelve gebruik kunnen maken tot regt begrip der Bijbelsche verhalen, en ter voortdurende oefening van zichzelven in Bijbelkennis.’ Met deze woorden geeft prins op, wat men van hem heeft te wachten. Naar ons inzien strekt zich het nut van dit boekje nog verder uit, dan 's mans bescheidenheid hem doet vertrouwen. De pragmatische ontwikkeling der geschiedenis, welke bij de

{==476==} {>>pagina-aanduiding<<}
meestmogelijke kortheid aan zaakrijkheid niet verliest, kan dienen tot model voor zulken, die veelal water en melk tot voedsel geven, hetwelk, bij alle en allerlei sierlijkheid, water en melk blijft. Ook kunnen zij, die van 's mans vroegere boekjes geen gebruik hebben gemaakt, en de jaren van onderwijs, zoo als dit heet, ontwassen zijn, met veel vrucht dit boek ter hand nemen. Hunne kennis in de belangrijkste zaak zal hierbij veel, meer dan zij misschien denken, winnen.
Onze aanmerkingen, die wij konden maken, zijn van dat gewigt niet, om dezelve mede te deelen. Ook onze spreuk is: in de hoofdzaak eenstemmigheid; in bijzaken vrijheid, en onder alles Christelijke liefde.
Hiermede eindigen wij, en prijzen dit nuttig Leesboek onbepaald en van harte aan; hartelijk wenschende, dat het gestadig gebruik van hetzelve vooral ook de Amsterdamsche gemeente sterke en stichte, om te kunnen staan tegen de listige omleidinge van ........ Punctum.




Spreuken van Salomo voor de Jeugd. Door N. Swart. Iste Stuk. Te Delft, bij B. Bruins. In kl. 8vo. IV, 155 Bl. f 1-20.

De Eerw. swart, door den Uitgever hiertoe aangezocht, levert hier voor de Jeugd een zeer bruikbaar en nuttig geschrift. De Spreuken van salomo, hier behandeld, vindt men H. X:1. 5. 8. 17. 23. 27. XI:12. 17. 22. 28. XII:1. 2. 4. 9. 11. 12. 18. XIII:15. XXII:20. Wij geven de plaatsen op, opdat de Lezer, dezelve in zijnen Bijbel naslaande, zich overtuigen kan, dat de keuze door swart gedaan is naar de behoefte der Jeugd van beiderlei geslacht.
En nu de uitvoering? Ook hierover heeft men reden volkomen tevreden te zijn. In den smaak van van der palm, in zijnen Salomo, die spreuken ontwikkelende en ter behartiging aan de Jeugd voorstellende, blijft

{==477==} {>>pagina-aanduiding<<}
swart ook daarin oorspronkelijk. Regt goed was de inval van den Uitgever, dat hier en daar een voorbeeld uit de Heilige of Vaderlandsche geschiedenis, tot opheldering of aandrang, mogt ingevlochten worden. In de keuze dier voorbeelden door den Eerw. swart zal de Lezer met genoegen berusten. Ééne aanmerking willen wij niet terughouden. Zij geldt hetgeen voorkomt bl. 104. ‘o Had maurits’ (wij zouden, namelijk, hier gaarne hebben ingevuld gezien: in plaats van eene....) ‘eene vrouw, eene waardige en getrouwe, zachte en kloeke vrouw gehad, alle deze ongelukken waren niet gebeurd,’ enz. De Heer swart zal zelf wel erkennen, dat maurits niet door het ongehuwde leven, maar door zijn ongehuwde leven zoo hardvochtig en ongelukkig is geweest.
‘En zie daar dan,’ dit zeggen wij den Eerw. swart stellig en met het volste vertrouwen na, Voorb. bl. III.) ‘lieve Jeugd, een boekje, dat u menige nuttige waarheid voor uwen leeftijd in de Spreuken van salomo leert vinden - dat u ligt’ (wij zeggen zeker) ‘uitnoodigt, die Spreuken zelve nader te leeren kennen, aan de hand van van der palm geheel te verstaan, en alzoo nieuwe stof te verwerven om den Bijbel hoog te achten.’




Recueil de figures des vers intestinaux etc., rédigé par Th.G. van Lidth de Jeude, Phil. Nat. Doct., Professeur de Zoologie et d'Anatomie comparée à l'Université d'Utrecht, et d'Anatomie, Physiologie et Botanique à l'École vétérinaire du Royaume des Pays-Bas, etc. A Leide, chez S. et J. Luchtmans. 1829. fol. f 12-50.

Het is een aangenaam verschijnsel, dat de beoefening der Natuurlijke Geschiedenis in ons Vaderland meer en

{==478==} {>>pagina-aanduiding<<}
meer veld schijnt te winnen. Een nieuw blijk daarvan ontvangen wij in het voor ons liggende werk. Het hoofddoel van den Uitgever is, om de Studenten in de Geneeskunde en de Leerlingen der Veeärtsenijschool eene verzameling van goede afbeeldingen te leveren, welke hen met de belangrijke klasse der Ingewandswormen bekend zoude maken. Ten behoeve der toekomstige Veeärtsen, moesten hier ook wormen uit andere dieren worden opgenomen; en de Student der Geneeskunde, die thans meer dan ooit tevens met Natuurlijke Geschiedenis behoort bekend te zijn, zal hierbij niet verliezen, daar hij nu in één werk alle genera van Ingewandswormen vereenigd vindt. Hierin onderscheidt zich dit werk dus van bremser, wiens bijzonder voor Geneeskundigen ingerigt en wezenlijk klassiek boek (über lebende Würme im lebenden Menschen. Wien, 1819. 4to.) daardoor evenmin voor hem overtollig wordt, als zulks het onderhavige overtollig maakt. Hetgeen dezen arbeid nog in nuttigheid doet winnen, is de bijvoeging der ontleedkundige platen van cloquet en mehlis. Dit plaatwerk stelt dus den lezer al het wetenswaardige uit deze klasse vereenigd voor oogen. De afbeeldingen zijn voorts alle uit andere werken overgenomen, hetgeen in een werk van dezen aard, welks strekking niet is om de wetenschap zelve vooruit te zetten, maar alleen om hare beoefening gemakkelijker te maken, zeer wel verdedigd kan worden. De uitvoering verdient allen lof, en de gekleurde afbeeldingen behoeven voor geene buitenlandsche plaatwerken van dien aard te wijken.
Wij wenschen, dat de Hoogleeraar van lidth de jeude deze onderneming in ons Vaderland met eene algemeene deelneming moge achtervolgd zien, en alzoo de vruchten moge plukken van den arbeid en de kosten, die hij daaraan besteed heeft.





{==479==} {>>pagina-aanduiding<<}

Commentarius Geographicus in Arrianum de Expeditione Alexandri, auctore P.A. van der Chijs, Philos. Theor. Mag. Litt. Hum. Doct. Cum tabula aeri incisâ. Lugd. Bat. apud J.C. Cijfveer. 1828. 4to. XVI et 135 pag. f 4-:

Ziehier een voortbrengsel van eenen kweekeling der Leydsche Hoogeschool, ter verkrijging van het Doctoraat in de Letteren, hetwelk niet alleen hem, maar ook haar eere aandoet. De Heer van der chijs, die verscheidene wetenschappen met lust, ijver en een' goeden uitslag beoefent, - die vroeger reeds den prijs, bij die Hoogeschool over de Stalvoedering uitgeschreven, heeft weggedragen, - die met zulk een' goeden uitslag de Archaeologie onder het geleide van Prof. reuvens beoefent, dat hij vóór eenigen tijd door Z.M. tot medehulp van dien Hoogleeraar in dat vak is benoemd, levert ons hier eene uitnemende proeve van zijne bedrevenheid in de oude Aardrijkskunde en Geschiedenis. Elk beminnaar der oude Letterkunde weet, dat de echtste bron voor de Geschiedenis van alexander den Grooten in de gedenkschriften zijner togtgenooten ptolemeus en aristobulus bestaan, die door den krijgskundigen zoo wel als wijsgeerigen arrianus, (den xenophon van epictetus, dien lateren socrates) met gebruik van andere bronnen, tot een historisch geheel zijn bewerkt. Om de Aardrijkskunde der togten van alexander, dat groote keerpunt zoo wel in de Geschiedenis als Geographie der Oudheid, naauwkeurig te kennen, was er dus niets beter, dan dien keurigen Geschiedschrijver op den voet te volgen, en bij iedere plaats of land of volk, hetwelk hij vermeldt, stil te staan, en te vermelden, wat vroegere of latere Schrijvers daarvan gezegd hebben. Eene zware taak, die nogtans door den beroemden arbeid van st. croix, Examen

{==480==} {>>pagina-aanduiding<<}
Critique des Historiens d'alexandre le Grand, eenigermate verligt werd. Het heeft den Schrijver hierbij ook niet weinig gebaat, dat hij, met de nieuwere zoo wel als met de oudere Letterkunde gemeenzaam, ook van de beste reisbeschrijvingen een allezins doelmatig gebruik heeft gemaakt, en dus die zakelijke behandeling der Ouden, op het voetspoor van heeren, gevolgd heeft, welke onze vroegere Geleerden, die slechts aan de doode letter kleefden, maar al te dikwerf verzuimden. Heeren zelf heeft ook omtrent het onderwerp dezer Verhandeling, vooral omtrent Persépolis en Indië, veel geleverd, waarvan de Schrijver een dankbaar gebruik heeft gemaakt; en niet minder voordeel heeft hij getrokken uit de voortreffelijke uitgave van de reis van alexander's vlootvoogd nearchus door vincent. Bij het werk is ook eene met veel zorg en vlijt vervaardigde Kaart gevoegd, waartoe de Schrijver zich van de beste en nieuwste bronnen, de reizen en kaarten van leake, kinneir, ker-porter, pottinger, en onder de eenigzins oudere van de kaart van Griekenland door barbié du bocage bediend heeft, waarvan de overeenbrenging soms een vrij moeijelijk werk was, 't welk echter, in zooverre wij zulks konden nagaan, den jeugdigen Schrijver zeer goed gelukt is.
Natuurlijk moest de vorm, door den Schrijver gekozen, eene soort van geographisch Register op arrianus, de lectuur eenigzins droog maken; nogtans heeft hij, door hier en daar merkwaardige bijzonderheden omtrent landen en steden in te vlechten, daarin trachten te voorzien; hoewel het ons voorkomt, dat hij zulks wel eenigzins meer ruimschoots had mogen doen, vooral omtrent de volken en plaatsen in Indië, die sedert de talrijke betrekkingen van Engeland met hetzelve meer bekend zijn geworden. Niettemin blijft dit werk altijd een schoon gedenkstuk der vlijt van een' jeugdigen Geleerde, en een belangrijk Repositorium voor de oude Aardrijkskunde, vooral daar zich de berigten niet tot de Eeuw van alexander bepalen, maar ook de vroegere en latere gesteld-
{==481==} {>>pagina-aanduiding<<}
heid dier landen omvatten, die zich tot wel meer dan de helft der toen bekende Aarde uitstrekken.
Ten einde den Heere van der chijs te doen zien, dat wij met een oplettend oog zijn werk beschouwd hebben, merken wij aan, dat hij, naar het ons voorkomt, onder anderen wel tweeSchrijvers had mogen noemen, waarvan vooral de laatste hem omtrent Klein-Azië van veel nut had kunnen zijn. De eerste, tournefort, bepaalt zich wel meest tot den Archipel; maar de laatste, chandler, een Brit, die in 1764 reisde, bevat kostbare berigten omtrent de Westkust van Klein-Azië. Bij de vermelding van het eiland Chios maakt van der chijs wel gewag van den ouden dapper, maar niet van den toch nog lateren en als beschouwer zoo beroemden tournefort. (Wij hadden toch ook wel eene kleine hulde aan de schimmen der uitgemoorde bewoners van dat eiland gewacht.) Bij Ephesus haalt hij chandler niet aan, die toch bijzonder naauwkeurig is omtrent die stad. Hij zou daar gevonden hebben, dat onze cornelis de bruyn, dien van der chijs aanhaalt, zich bedriegt, wanneer hij Ayassaloek voor de ligging van Ephesus verklaart. ‘Alles,’ zegt chandler, Ned. Vert. bl. 186, ‘is lapwerk, zamengesteld van marmer en brokken, die van derzelver eigenlijke plaatsen weggenomen, of zonder smaak of goede orde vereenigd zijn. Wij waren overreed, dat wij niet in Ephesus waren, vóór dat wij de puinhoopen dezer stad nog ontdekten, welke, iets verder bij de bergen en nader bij zee liggende, van den heuvel des kasteels gezien worden.’ Ayassaloek is een plaatsje uit de veertiende Eeuw, met een kasteel, dat in de veldtogten van tamerlan verkeerdelijk onder den naam van
Ephesus vermeld is geworden.
Wij moeten den Lezer nog doen opmerken, dat het werk zoo wel als de Kaart ook de vroegere togten van alexander in Europa, vóór zijne Perzische onderneming, bevat. Eene kleinigheid is ons daar in het

{==482==} {>>pagina-aanduiding<<}
oog gevallen. De Donau breekt tusschen het tegenwoordige Wallachije en Servië niet door rotsen henen, gelijk men volgens de Kaart vermoeden zou, hoewel de gebergten aan weêrzijde de rivier zeer naderen, en het dal dier rivier zeer vernaauwen. Doch zulke kleinigheden zijn niet noemenswaardig, en in een werk van dezen aard schier niet te vermijden. De teekening van Klein-Azië op de Kaart is ons uitnemend voorgekomen, doordien zij ons duidelijk de dorre bergvlakte vertoont, die midden in dat gewest moet bestaan, gelijk zoo wel uit strabo als uit de geschiedenissen der Kruistogten blijkt.
De fraaije teekening der Kaart hebben wij aan den Heer kaiser, Observateur bij de Sterrewacht aan 's Lands Hoogeschole te Leyden, en de gravure aan den Heer van baarsel te danken.

Over Volksgeest en Burgerzin. Te Leyden, bij C.C. van der Hoek. April 1829. In gr. 8vo. 50 Bl. f :-50.

Met het uiterste genoegen hebben wij dit, met de grootste bedaardheid, en tevens met kracht en klem van redenen en in eenen mannelijken stijl geschrevene, stukje gelezen. Het loopt over onderwerpen, die thans aan de orde van den dag zijn, over volks- of nationalen geest (nationaliteit) en burgerzin (public spirit). Beide worden door eene definitie onderscheiden, die den publieken geest aan elke vereeniging van menschen in éénen Staat en onder ééne Regering, de nationaliteit alleen aan eigenlijke, door stamgenootschap met elkander verwante, Natiën toekent. De eerste wordt gevoed door burgerlijke en staatkundige instellingen, de laatste door dezelfde taal, dezelfde letterkunde, door historische herinneringen. Zoo kan er in Zwitserland burgerzin heerschen, schoon deze Staat uit Duitsche, Fransche en Italiaansche bestanddeelen is zamengesteld; in Duitschland volksgeest, schoon het land in een groot aantal meer- of minder magtige Heerschappijen is gesmaldeeld; in Engeland zijn bei-
{==483==} {>>pagina-aanduiding<<}
de vereenigd; dit is het wenschelijkste, en men ziet de wonderen, die Britannië daardoor verrigt heeft. Waar dus nationaliteit in eenen Staat aanwezig is, daar moet die zorgvuldig aangekweekt en gekoesterd worden. De Nederlanders nu zijn eene eigene Natie; zij waren het reeds in de Middeleeuwen, reeds onder karel V. Sedert heeft wel de staatkunde hen verdeeld; maar dat nog dezelfde zeden, en in den grond ook, hoezeer verbasterd, in Braband en Vlaanderen dezelfde taal de inwoners van
Nederland, althans in de burgerklasse, nog verbindt, is onbetwistbaar. (Wil men daarvan een sprekend bewijs? Vader cats, de nationaalste Zeeuwsch-Hollandsche Dichter, werd ook in Braband en Vlaanderen tot op het laatst der achttiende Eeuw nog met achting, bewondering, ja met liefde gelezen) De Walsche Provinciën maken eene uitzondering; men moet haar het Nederlandsch niet opdringen, maar ook vooral om den wil dier minderheid de Fransche taal niet tot de taal der wetgeving en der openbare behandeling van staatzaken verheffen. Het is waar, dat groote middel tot bevordering van volksgeest, eenheid van taal, wordt ook door de gehechtheid der hoogere standen aan de Fransche taal en zeden ongemeen belemmerd; en men durft zelfs van die zijde (een Hertog van aarschot onder anderen, wiens eigen naam hem logenstraft!) beweren, dat het Fransch vroeger de volkstaal van België was (*). De nationaliteit van het Nederlandsche Volk wordt door deze lieden geloochend. Zij zeggen, (en wij hebben dit zelfde wel eens bij Duitsche Aardrijksbeschrijvers gelezen) dat er een nieuw Koningrijk uit Holland, België en Luikerland is opgerigt, hetwelk dus ook geheel nieuwe belangen, en met de oude Republiek niets gemeen heeft. (Gelukkig voor ons is dit heillooze denkbeeld, hetwelk in ééns alle historische herinneringen voor ons zou

{==484==} {>>pagina-aanduiding<<}
uitwisschen, en het vonnis van vernietiging, door den Corsicaanschen dwingeland in 1810 tegen ons uitgesproken, zou bevestigen, door onze uitmuntende Regering in dat mannelijk antwoord aan den Graaf van mier, die ook van een Rijk, door de Bondgenooten geschapen, durfde reppen, zegevierend en met kracht van redenen wederlegd.) Doch de voorstanders van dat gevoelen moeten, om het te staven, tot de tijden der barbaarschheid opklimmen; tot de mengeling der volksstammen na de volksverhuizing, en in Engeland, na de verovering door de Noormannen. (Een schoon denkbeeld! Wie zullen dan bij ons de lijdende Anglo-Saksers zijn?) De Godsdienst is een teeder punt; maar verschil daarin kan eenheid in nationalen geest niet beletten, blijkens Duitschland (vooral van 1813-1815) en Noord-Amerika.
Nu wordt er verder aangetoond, dat het levensbeginsel voor ons land en volk de Nederlandsche eigenaardigheid is (eigendommelijkheid, zegt de Schrijver, met een Hoogduitsch substantivum). Geen' voorrang aan het Nederlandsch toe te kennen, is het Rijk tot een' half Nederlandschen half Franschen Staat te verklaren, om het weldra in een' geheel Franschen Staat te herscheppen. Men toont aan, dat dit gevaar alles behalve denkbeeldig is. Drijven de Afgevaardigden uit het Noorden de inschikkelijkheid zoo verre, van altijd, ten behoeve der Zuidelijke Heeren, die te traag of te grootsch zijn, om het Nederlandsch te leeren, de taal onzer vorige onderdrukkers te bezigen, (gelijk wij nu reeds zestien jaren met die zoo geheel tegen onze zeden, geaardheid en regtschapenheid strijdige Fransche wetboeken geplaagd zijn geworden, alleen ten gevalle der verfranschte Belgen) dan staat het voor de deur, dat het Nederlandsch eindelijk uit onze Vergaderingen verdrongen wordt; dat jongelingen, ook uit Holland en Vriesland, om zich tot Staatsredenaars te vormen, hunne opvoeding te Parijs moeten gaan ontvangen; dat onze Letterkunde (en daarmede tevens een goed deel der godsdienstigheid en braafheid onzer Vaderen) zal verloren gaan, (en dat men, in plaats

{==485==} {>>pagina-aanduiding<<}
van vondel, de decker, cats, feith en tollens, voltaire, grécourt, piron, parny en andere helden der zedeloosheid en van het ongeloof uitsluitend zal lezen.) Het verschil tusschen het Noorden en Zuiden is onderscheid tusschen den echten, ouden, Nederlandschen, en den Franschen geest, die de hoogere standen in België geheel doordrongen heeft, en nu alles lastert en niet op de hoogte der Eeuw noemt, wat die alles gelijkmakende oppervlakkigheid, die schitterende, maar valsche denkbeelden niet goedkeurt, waarmede men thans zoo algemeen te koop loopt; wat denkt, dat ieder volk zijne eigene nationaliteit moet en mag hebben en houden, en dat dezelfde dingen bij een volk goed, en bij andere zeer slecht kunnen zijn. Maar het ware te wenschen, dat men in het Noorden niet zoo laauw, niet zoo onverschillig ware omtrent de staatsbelangen; dat men, bij veel aanleg tot volksgeest, wat meer burgerzin bezat. Dit gezegde des Schrijvers wordt door de ondervinding, ook der jongste tijden, volkomen bevestigd. In het Zuiden teekent men verzoekschriften, gelijk op bl. 33 gezegd wordt, verward van inhoud, dikwerf onbetamelijk van toon, waarvan de onderteekenaars blijkbare onkunde aan den dag leggen, en die niets van een bedaard en naauwkeurig onderzoek vertoonen; wel nu! de overgroote meerderheid in het Noorden keurt die dingen af, gelijk men in alle gezelschappen hoort; maar niet één tegenverzoek is daartegen ter onderteekening voorgelegd, en zij, die het voorslaan, worden zelfs door schroomvallige Staats-Courantiers, die zich aanmatigen, hier ongelast uit de hoogte te spreken, gegispt. Zulk eene Apathie mag men waarlijk wel gebrek aan burgerzin noemen! Wij kunnen
ons niet onthouden, de uitmuntende plaats onzes Schrijvers, waarin hij het Laodicesche wezen onzer Hollanders blootlegt, hier mede te deelen, of dezelve nog eenig nut mogt stichten.
‘Als men het onderscheid van België en Holland ten opzigte van werkzamen Burgerzin overdenkt, dan kan men niet nalaten, of meerdere levendigheid bij de Hol-
{==486==} {>>pagina-aanduiding<<}
landers, of zeer groote gematigdheid bij de Belgen te verlangen. Inderdaad, alle verhouding wordt anders verbroken, en België zou Holland, dien hoofdzetel van het Nederlandsche beginsel, dien grondslag van den Nederlandschen Staat, dien steun van het Nederlandsche Bestuur, door wettelijke middelen kunnen verpletten. Dagbladen, tijdschriften, brochures verspreiden ieder geliefkoosd denkbeeld, in onderscheidene vormen en naar ieders bevatting en smaak, door alle rangen en standen heen, en dan valt het ligt, zich alles met aandrang te laten vragen, wat men zelve begeert. Door de drukpers werkt men op de bevolking, om deze door de Vertegenwoordiging op het Bestuur te doen werken. Wat heeft men op die wijze reeds gedaan, wat zal men nog op die wijze kunnen doen! De Hollanders deelen geenszins in de beginsels, die thans in het Zuiden voorgestaan worden: integendeel, zij varen menigmaal in algemeene bewoordingen tegen dwaling en kwaadwilligheid uit: en, niettegenstaande die stemming, duldt men, dat de wapenen der Constitutie alleen tegen de Hollanders worden gebruikt. Nog treden vermaarde Schrijvers niet op, om 't geen zij valsche redeneringen noemen te wederleggen; om stellingen, die, naar hun oordeel, het gebouw van den Staat ondergraven, te bestrijden; om de dwaling, waar zij met aanmatiging gepaard is, prijs te geven aan welverdiende bespotting; om ligtvaardigheid en onkunde van haren bedriegelijken opschik te ontblooten, en, waar kwaadwilligheid blijkbaar is, met de gestrengheid der verontwaardigde Vaderlandsliefde te bestraffen. Nog is het, als begreep men niet, dat de verderfelijke kracht eener geheel vrije drukpers alleen door hare zegenrijke kracht opgewogen kan worden: nog laat men zich hevig uit tegen het zoogenaamd Journalismus; alsof de invloed der Dagbladen enkel het
voorbijgaande werk was van eenige jeugdige Schrijvers; alsof die invloed niet in verband met de de Constitutionele instellingen stond; alsof dat nieuwe spreekgestoelte, van waar de stem der redenaars dagelijks paleizen en hutten doorklinkt, zonder gevaar, aan de

{==487==} {>>pagina-aanduiding<<}
opgewondene driften en het sluwe eigenbelang overgelaten kon worden; alsof het schrijven van Journalen met het schrijven van Couranten, zoo als het meestal plag te geschieden, moest worden verward; en alsof er voor den waren Vaderlander eene edeler taak wezen kon, dan, op het voorbeeld der beroemdste Staatslieden dezer eeuw, de wankelende steunsels van den Staat door redenering en welsprekendheid te onderschragen. Nog is er geen enkel Dagblad, door eene vereeniging van ongemeene talenten gevormd, 't welk zich met ernst aan de gestadige verdediging der gestadig aangevallene beginsels heeft gewijd. Wel verre dat de gansche Letterkunde als 't ware eene krijgshaftige houding zou erlangen, blijst het bij enkele Artikels en Brochures, niet geschikt om tegen de staatkundige geschriften in Zuid-Nederland, gerugsteund door de Fransche Letterkunde van den dag, het evenwigt te behouden. Men is in Holland nog niet genoeg aan de nieuwe Staatsvormen gewend; men is huiverig, om zich, zoo het heet, zonder roeping in de openbare zaken te mengen; men geeft voor, zich met geene onwaardige tegenstanders te willen meten; men vertrouwt, dat de eigene kracht der waarheid haar overvloedig verdedigen zal. Welhaast zal men zich overtuigen, dat onze regeringsvorm eene groote mate van Volksdeugd en Volksveerkracht behoeft, vooral als de hartstogten reeds hier en daar de overhand boven de koele redenering hebben verkregen; dat iedereen tot de dienst van het Vaderland is geroepen; dat gevoel van eigen waarde niet uit een strijdperk terug houden moet, waar om geen lauwerkrans, maar om het heil van dat Vaderland wordt gestreden; dat, wanneer een gebouw aangestoken wordt, de naam of stand van den brandstichter niet in aanmerking komt; dat vooruitzigt van onaangenaamheden van verschillenden aard den waren burger, even min als het vooruitzigt eener pijnlijke wond den waren held, afschrikken mag; dat de waarheid wel ten laatste, maar niet altijd overwint, en dat het pligtmatig is, hare
eindelijke zegepraal te verhaasten.’

{==488==} {>>pagina-aanduiding<<}

Ja gewis, het geldt hier den heiligsten strijd, doch niet met het zwaard, maar met de wapenen der overtuiging. Zoo wij Hollanders stilzitten, en lijdelijk ons aan het gedrogtelijke verbond van ongeloof, bijgeloof en oppervlakkigheid, ter omverwerping van alles, wat de Omwenteling van 1813 ons geschonken heeft, onderwerpen, dan verdienen wij onzen val - verdienen dan onderdanen der Belgen en met den Franschen geest doortrokken te worden.
Ziedaar den geest van dit uitmuntende geschrift, hetwelk den ongenoemden Schrijver, maar die zeker tot de edelsten onzer Natie behoort, groote eer aandoet. Mogt zijne stem niet verloren gaan, als in eene woestijn!




Bijdragen tot de geschiedenis der vorming van den kunstigen Oogappel in het algemeen, en tot die voor Nederland in het bijzonder, inzonderheid om deze kunstbewerking volgens geheel nieuwe methoden, en daartoe uitgedachte zeer eenvoudige instrumenten, te verrigten, gestaafd door praktische gevallen. Door A.G. van Onsenoort, Med. et Chirurg. Doctor, Eerste Officier van Gezondheid bij de Armée, enz. enz. te Utrecht. Met Platen. Te Utrecht, bij N. van der Monde. 1829. In gr. 8vo. XVI en 108 Bl. f 2-40.

Dr. van onsenoort, als Schrijver, zoo door zijne Verhandeling over de graauwe Staar, als door 's mans Operative en Geneeskundige Heelkunde, bij het geneeskundig Publiek gunstig bekend, levert in deze Verhandeling, behalve eenige bijdragen tot de vroegere geschiedenis van de vorming der kunstpupil in ons Vaderland, in welke hij onder anderen overtuigend heeft bewezen de voor den Nederlandschen roem voorzeker hoogst belangrijke daadzaak, dat de groote camper, blijkens zijne lessen over de ziekten der oogen, alreeds volgens zijnen tijd met dit onderwerp grondig is bekend geweest, eene beschrijving der door hem voorgestelde wijze, om deze kunstbewerking volgens geheel nieuwe methoden en daartoe uitgedachte instrumenten te verrigten, door den Schrijver, ten minste wat de eerste voorgestelde nieuwe

{==489==} {>>pagina-aanduiding<<}
methode belangt, met een genoegzaam getal van praktische gevallen gestaafd; zoodat dezelve, uit hoofde van de daarin bevatte zeer belangrijke daadzaken, aan het geneeskundig Publiek niet dan hoogst welkom zijn kan.
De Schrijver zegt in de Voorrede, dat het aan sommige mannen was voorbehouden, om dezen tak der Heelkunst, tot op dit tijdstip als een' afzonderlijken beschouwd en uitgeoefend, tot het geheel terug te brengen; eene wijze van voorstelling, welke, onzes inziens, de vereischte duidelijkheid mist. Immers, indien de Heer van onsenoort hiermede bedoelt, dat men bij mogelijkheid geen bekwaam Oogarts zijn kan, zonder alvorens met de daartoe vereischte algemeene genees- en heelkundige kennis te zijn toegerust, en dezelve grondig bestudeerd te hebben, dan beamen wij ten volle dit zijn gezegde; doch nemen de vrijheid in dat geval tevens op te merken, dat daaromtrent sedert eene reeks van jaren onder de Geneeskundigen geen de minste twijfel meer bestaan heeft, Wil de Schrijver daarentegen hiermede beweren, dat het tegen het belang der wetenschap strijdt, dat sommige Geneesen Heelkundigen zich afzonderlijk op dit gedeelte der Geneeskunst toeleggen, en hetzelve ex professo uitoefenen, dan moeten wij hem ronduit betuigen, daaromtrent van zijn gevoelen te verschillen, vooral wat het operative gedeelte der Oogheelkunst betreft; dewijl de ondervinding ons overtuigend geleerd heeft, dat vele zeer bekwame Genees- en Heelkundigen, zelfs die in het verrigten van andere operatiën eene ongemeene bekwaamheid aan den dag leggen, juist daarom nog geenszins gelukkig slagen in het doen van oogoperatiën; maar dat, om dezelve gelukkig te verrigten, er daarenboven een bijzondere aanleg, inzonderheid een zeer scherp gezigt en eene vaste hand, vereischt wordt, en dat deze natuurlijke aanleg door eene bestendige oefening voor een' zeer grooten trap van volmaking vatbaar is. Vandaar de in het algemeen gelukkige uitkomst der oogoperatiën van de wenzel, hunter, scarpa, beer, mensert, ansiaux en een aantal andere Oculisten; vandaar, dat de beroemdste Oogoperateurs juist hierom nog niet altijd de beste Oogartsen zijn, en zelfs
sommigen hunner de geneeskundige behandeling der oogziekten op eene vrij empirische wijze uitoefenen, en, omgekeerd, dat een niet zeer geschikt Oogoperateur echter in vele gevallen een zeer bekwaam en voortreffelijk Oogarts zijn kan; en dat men hieromtrent inzonder-
{==490==} {>>pagina-aanduiding<<}
heid de zoo bekende Latijnsche spreuk, fabricando fabri fimus, of de kunst wordt door oefening verkregen, ten volle bewaarheid vindt. Zonderling is het intusschen, en niet zeer strookende met 's mans voorafgegane redekaveling, dat Dr. van onsenoort, die in de Voorrede zoo zeer ijvert, om dezen vaak afzonderlijk beoefenden tak der Heelkunst tot het geheel terug te brengen, op bladz. 39 dezer Verhandeling, in eene noot, den wensch uit, dat er in ons Vaderland een tijdschrift, uitsluitend aan de Chirurgie en Oogheelkunst gewijd, in het licht mogt verschijnen; want, behalve dat wij het meerder nut van zulk een afzonderlijk tijdschrift niet inzien, zoo is het uit den aard der zaak vrij klaar, dat in allen gevalle het aanwezen van zoodanig een tijdschrift in ons Vaderland van geen' langen duur zoude wezen, en het allen a priori moeijelijk te bepalen zou zijn, welke der twee hoofdoorzaken, gebrek namelijk aan belangrijke daadzaken, of wel aan genoegzaam debiet, tot deszelfs spoedig verval wel het meest zoude bijdragen.
De Heer van onsenoort stelt voorts in deze Verhandeling drie nieuwe methoden van Iridectomie voor. 1o. De verplaatsing van de pupil door het harde oogvlies en de achterste oogkamer, met inklemming van een gedeelte des oogappelrands van het regenboogsvlies in de gemaakte wond, door middel van eenvoudige werktuigen. 2o. De insnijding of enkele verdeeling van den regenboog in eenig gedeelte van deszelfs uitgestrektheid, met inklemming van den buitenrand der verdeeling in de gemaakte wond, door middel van een lancetvormig mesje; welke wijze door den Schrijver met den naam van Iridectomencleisis bestempeld wordt. 3o. De uitneming van een gedeelte van het regenboogsvlies door den harden oogrok en de achterste oogkamer, of wel door de voorste, door middel van een eenvoudig instrument, hetwelk zeer veel overeenkomst heeft met eene breede lansvormige staarnaald, waarvan de tweesnijdende, aan derzelver binnenvlakte getande bladen een tangetje vormen, en door derzelver bijzondere wijze van vereeniging achterwaarts genoegzame veerkracht bezitten, om dezelve van elkander te doen verwijderen of naderen, wanneer de schuiver, die aan deszelfs punten, aan de eenigzins opwaarts en van achteren naar voren schuins afloopende kanten, snijdende is, wordt teruggehaald of voortgestuwd, en welke verwijding van het tangetje niet meer dan twee lijnen moet plaats kebben, hetwelk beantwoordt aan de breedte

{==491==} {>>pagina-aanduiding<<}
der bladen, zijnde het heft van hetzelve in lengte en breedte gelijk aan dat van eene staarnaald, terwijl het mechanismus van den schuiver zich bevindt aan het vooreinde in een zilveren kokertje, en door een daaromgaand ringetje in beweging gesteld wordt; van welk instrument Plaat 2, Fig. 7, een gesloten en van voren te zien afbeeldsel geeft, terwijl Fig. 8 op dezelfde plaat hetzelve geopend en van terzijde leert kennen; kunnende voorts dit instrument zoo door de achterste als door de voorste oogkamer aangewend worden. Wijders heeft de verdienstelijke Schrijver de nuttigheid en deugdelijkheid zijner eerste methode door negen bijgevoegde waarnemingen proefondervindelijk gestaafd; doch het blijkt uit deze Verhandeling niet duidelijk, of Dr. van onsenoort zijne twee andere methoden insgelijks reeds op levenden beproefd heeft.
Ziedaar, geachte Lezer! den inhoud dezer voor de Oogheelkunst hoogstbelangrijke bijdrage zoo beknopt mogelijk medegedeeld, in welke inzonderheid Dr. van onsenoort met daadzaken overtuigend bewezen heeft, dat men de verplaatsing van den oogappel door den harden oogrok, met inklemming in denzelven, naar alle rigtingen kan in het werk stellen, en dat zijne zamengestelde methode, om namelijk eene kunstpupil te vormen, door de insnijding met de inklemming te verbinden, in sommige gevallen, waarin de Iridectomie niet kan worden aangewend, nog soms met een gewenscht gevolg, en met eene, zoo al niet geheele, ten minste gedeeltelijke herstelling van het gezigtvermogen, kan in het werk gesteld worden; ja, wij aarzelen niet, het geneeskundig Publiek te verzekeren, dat deze methode, onzes oordeels, verre boven de Iridodialysis te verkiezen is, en men, dezelve aanwendende, ongelijk veel minder gevaar loopt van iritis en dergelijke toevallen te veroorzaken, dan indien men de Iridodialysis in het werk stelt. Of intusschen deze methode, in gewone gevallen, in het algemeen, boven de Iridectomie, vooral volgens de methode van onzen ervaren landgenoot Dr. mensert in het werk gesteld, verkiesbaar zij, is eene vraag, welke Rec. niet gaarne bevestigend zou willen beantwoorden. Indachtig aan de gulden spreuk: amicus Socrates, amicus Plato, sed magis amica veritas, komt het hem, met de striktste onpartijdigheid en ongekreukte waarheidsliefde zullende beslissen tusschen de betrekkelijke waarde dezer twee uitvindingen, welke de eene en de andere op den

{==492==} {>>pagina-aanduiding<<}
vaderlandschen bodem zijn voortgesproten, dus beide als Nederlandsch eigendom moeten beschouwd worden, onder verbetering voor, dat beide deze vermaarde Heelkundigen, de een de Iridectochalysis, en de ander de Iridectomie, uit een te ongunstig gezigtpunt beschouwen. Reeds te voren, Letteroeff. Jan. 1829, No. I, bladz. 17, heeft hij aangetoond, dat de door Dr. mensert aangehaalde ongunstige beoordeeling van den beroemden Franschen Heelkundige dupuytren, nopens de kunstbewerking, om tusschen de lippen der wonden van het horenvlies een gedeelte van den iris te bepalen, op de methode van onzen in het vak der Heelkunst zoo verdienstelijken landgenoot van onsenoort, de verplaatsing namelijk der pupil met inklemming in den harden oogrok, geen steek houden kan en door de ervaring wederlegd wordt; zijnde hij thans in dit zijn gevoelen meer en meer versterkt, daar Dr. van onsenoort in de voor ons liggende Verhandeling door niet minder dan negen waarnemingen proesondervindelijk bewezen heeft, dat men de Iridectochalysis in alle mogelijke rigtingen met een gewenscht gevolg kan in het werk stellen, en dat deze kunstbewerking, volgens zijne methode met de vereischte omzigtigheid en dexteriteit aangewend, noch meer vrees voor ernstige ontstekingstoevallen oplevert, dan de eenvoudige Iridodialysis, noch door de uitzakking van het regenboogsvlies tot eene hinderlijke, soms moeijelijk te genezen ziekte aanleiding geeft; zoodat Rec. door deze Verhandeling en bijgevoegde waarnemingen thans ten volle overtuigd is, dat in alle zoodanige gevallen, waarin de Iridectomie, volgens de verbeterde methode van Dr. mensert, niet wel aan te raden is, niet de Iridodialysis, maar de kunstmatige verplaatsing der pupil, met de inklemming in het harde oogvlies van een
gedeelte des oogappelrands van den regenboog, te verkiezen is; doch dat men, in gewone gevallen, aan de Iridectomie, volgens de manier van Dr. mensert beoefend, boven de Coreparelkysis van Dr. van onsenoort de voorkeur te geven hebbe, omdat dezelve veel minder aan toevalligheden onderworpen is, aan veel minder gevaar voor ernstige ontstekingachtige toevallen is blootgesteld, en men door dezelve veel gepaster het doel, waartoe deze kunstbewerking is uitgedacht, bereiken kan, dewijl men door de uitsnijding van een rond stukje uit het regenboogsvlies den oogappel op eene bepaalde plaats herstelt, en aan denzelven eene meer met de natuur overeenkomende gedaante verschaft, en eindelijk

{==493==} {>>pagina-aanduiding<<}
omdat de tegen dezelve te berde gebragte bedenkingen of in 't geheel geen steek houden, of voor 't minst zeer overdreven zijn. Het is zoo, Dr. van onsenoort zegt, op bladz. 26 dezer Verhandeling, dat men in allen gevalle door de ondervinding weet, dat de vorm van den oogappel, welke zich volgens zijne manier van kunstbewerking vooraf niet wel bepalen laat, weinig of niet op het zien afdoet, en dat zulks onder anderen door wardrop bewezen is. Wij hebben dus dien Schrijver er op nagezien, en wel in zijn beroemd werk, Essays on the morbid Anatomy of the human Eye, Vol. II, London, 1818. Chapt. XXI, handelende over de veranderingen in den vorm des oogappels, bladz. 37 tot 42, een aantal voorbeelden aangehaald gevonden, waarin de pupil, door toevallige omstandigheden, een' langwerpigen irregulieren vorm had aangenomen, maar vruchteloos naar eenig argument ter staving van het door den Heer van onsenoort gezegde gezocht; weshalve de Schrijver hier blijkbaar twee zeer verschillende denkbeelden verwart; die, namelijk, dat de natuurlijke ronde vorm van de pupil soms veranderd kan worden, of wel door malconformatie of eene ziekelijke aandoening veranderd wordt aangetroffen, zonder dat zulks echter daarom het zien belet; en die, dat de vorm van de pupil niets tot het zien zou afdoen: het eerste denkbeeld is volkomen overeenkomstig met de hieromtrent gedane waarnemingen, gelijk zulks door wardrop en anderen bewezen is; doch het laatste behoort uitsluitend aan Dr. van onsenoort, en daarmede kunnen wij ons zoo gaaf niet vereenigen, maar stellen integendeel vast, dat het voor de deugdelijkheid van het zien wel het meest doeltreffende zal zijn, om zoo veel mogelijk de natuur na te volgen, en in alle gevallen, waarin het doenlijk is, een' ronden oogappel te maken.
De tweede tegenwerping, door Dr. van onsenoort tegen de vorming eens kunstigen oogappels door de verdeeling der cornea aangevoerd, zijn de jammerlijke gevolgen van deze operatie, volgens scarpa, uit hoofde der aanmerkelijke uitgestrektheid, welke men aan de insnijding van het doorschijnend horenvlies hier geven moet, in verhouding tot deszelfs omtrek. Edoch vooreerst verliest deze tegenwerping bij de nadere inzage van het werk zelve al zijne kracht, daar het alsdan overtuigend blijkt, dat de beroemde scarpa hier alleen bedoelt het zeer gering getal van die gevallen der toe-
{==494==} {>>pagina-aanduiding<<}
sluiting van den oogappel, welke hij als een gevolg van de operatie van den cataract door extractie of depressie gezien en behandeld heeft, en waarin hij betuigt, nooit te hebben kunnen besluiten om de cornea te openen, ten einde met de schaar eene perpendiculaire snede in den iris te vormen, wel bekend met de zware en menigvuldige toevallen, die het openen van het horenvlies in reeds aangedane oogen vergezellen, namelijk eene sterke inwendige oogontsteking, kramp, en eene ziekelijke vermeerderde gevoeligheid van het gezigt (Traite pratique des maladies des yeux, Tom. II. p. 139, sec. edit. Paris, 1807); zoodat het gevoelen van dien beroemden Heelkundige te dezen opzigte geenszins op praktische, maar op louter theoretische gronden rust. Ten andere is het hier door den Schrijver te berde gebragte argument van zoodanigen aard, dat hetzelve, te veel bewijzende, volstrekt niets bewijst. Immers is hier geenszins de quaestie omtrent de jammerlijke gevolgen, welke de te groote doorsnijding van het doorschijnend horenvlies naar zich sleept; deze beamen wij ten volle; maar de cardo rei is hier, of in de Iridectomie, volgens de methode van Dr. mensert in het
werk gesteld, de insnijding van het doorschijnend horenvlies in verhouding tot deszelfs omtrek te uitgestrekt is, en of er in deze gevallen gegronde vrees voor dergelijke jammerlijke gevolgen bestaat; dit laatste nu ontkennen wij stellig, gelijk hetzelve door de ondervinding volkomen wordt gelogenstraft, welke ons proefondervindelijk leeraart, dat de Iridectomie geene zoodanige gevolgen te wege brengt, en zelfs dat bij vele patiënten, door Dr. mensert per extractie geopereerd, het na verloop van tijd vaak uiterst moeijelijk, ja soms onmogelijk is, de gecicatriseerde plaats in het doorschijnend horenvlies te kunnen aanwijzen.
De derde, door den Heer van onsenoort, tegen de Iridectomie geopperde bedenking, dat men tot hiertoe maar zeldzaam heeft mogen slagen, om in ééns, of met ééne snede, een geheel rond stuk uit dit vlies weg te nemen, is insgelijks van dien aard, dat zij, wel verre van de waarde der door mensert uitgedachte methode eenigermate te verminderen, integendeel ten sterkste voor dezelve pleit; dewijl hierin juist de eigenlijke waarde der uitvinding van Dr. mensert gelegen is, dat hij proefondervindelijk gestaafd heeft, dat deze kunstbewerking, naar zijne methode in 't werk gesteld, met een volkomen gevolg is bekroond geworden, en

{==495==} {>>pagina-aanduiding<<}
dat de doorsnijding van het doorschijnend horenvlies, naar zijne manier met de vereischte voorzigtigheid en behendigheid verrigt, doorgaans geen van de door scarpa zoo zeer gevreesde onheilen naar zich sleept, maar gewoonlijk zeer goed geneest.
Eindelijk, ofschoon wij van harte wenschen, dat de deugdelijkheid van het door Dr. van onsenoort uitgevonden instrument door nadere welgeslaagde waarnemingen in corpore vivo ten volle moge bevestigd worden, zoo levert, onzes oordeels, noch de beschrijving van hetzelve, noch de beschouwing van deszelfs afbeelding genoegzamen grond op, om dit instrument van Dr. van onsenoort, hetwelk uit een' snijdenden schuiver, of uit een lancetvormig hol en bol mesje, benevens een tangetje, waarvan het bovenste blad korter dan het onderste is, bestaat, en welk mesje en tangetje bewegelijk zijn, en aldus door een zeer geoefend kunstgenoot moeten aangewend worden, te kunnen vergelijken met, veel min den voorrang toe te kennen boven de veel eenvoudiger en veel zekerder dubbele schaar van Dr. mensert. Zelfs wil Rec. niet ontveinzen, dat het hem eenigzins moeijelijk valt te begrijpen, hoe er met het voorgestelde instrument een regelmatig stukje uit den iris zou kunnen worden uitgesneden; zoodat, zoo lang de Schrijver niet alleen door nadere proefnemingen de bruikbaarheid en deugdelijkheid van dit zijn instrument zal gestaafd hebben, maar ook ons daarenboven medegedeeld heeft, hoe vele proeven er door hem genomen zijn, om zulk eene uitkomst te verkrijgen, wij voor ons niet aarzelen, om in het algemeen, of in gewone gevallen, aan de Iridectomie, volgens de manier van Dr. mensert, de voorkeur toe te kennen.
Verre zij het intusschen van ons, door de in het midden gebragte bedenkingen, de waarde dezer Verhandeling, of de geneeskundige verdiensten van onzen, in zijn vak te regt beroemden, kunstgenoot, Dr. van onsenoort, slechts eenigermate te willen verkleinen. Integendeel is ons deze op den vaderlandschen bodem geteelde hoogstgewigtige bijdrage ter volmaking der Oogheelkunst uiterst welkom, en dezelve sluit zich als 't ware aan de Verhandeling van Dr. mensert aan, ja helpt daar, waar deze methode niet meer hulp verschaffen kan. Immers, ofschoon wij in het algemeen de eene methode verre boven de andere verkiezen, zoo kunnen wij echter niet nalaten aan te merken, dat alle de uitgevon-
{==496==} {>>pagina-aanduiding<<}
dene methoden meer of min beproefd en beoefend zijn, en dat allen, de eene meer, de andere min, gunstige uitkomsten hebben opgeleverd; en geen wonder, variis modis bene fit. Dit is vooral waar met betrekking tot de oogziekten. Men herinnere zich slechts, dat ter zelfder tijd, dat de beroemde scarpa de uitneming van den cataract voor de nederdrukking verwisselde, de niet minder verdienstelijke Oostenrijksche Oogarts beer de eerste boven de laatste verkoos, en dat zij dus beiden ter goeder trouwe een' tegengestelden weg insloegen; en men zal met ons moeten instemmen, quod medicorum dissensus medicinae est perfectio, en het met den Schrijver volkomen eens zijn, dat geene methode bij uitsluiting, met verdringing der andere bestaande, alleen behoort te worden aangewend, en dat men het toppunt der kunst te zeer genaderd is, dan dat men de voorkeur van eene eenige methode voor alle voorkomende of bestaande gevallen zou kunnen dulden, maar dat deze laatste de wijzigingen der eerste, welke de omstandigheden vorderen, moeten bepalen.
Rec. eindigt deze recensie met den verdienstelijken Schrijver, in naam van het geneeskundig Publiek, zijnen hartelijken dank te betuigen voor deze voortreffelijke bijdrage ter volmaking der Oogheelkunst. Hij verzekert Dr. van onsenoort, deszelfs aangekondigd werk over de Oogziekten met de vurigste belangstelling te gemoet te zien, en neemt voorts deze gelegenheid waar, om hem, inzonderheid in het belang der kweekelingen in de Heelkunst, dringend te verzoeken, beide zijne Operative en Geneeskundige Heelkunst, van welke twee werken het vervolg reeds sedert lang door het geneeskundig Publiek met het uiterst verlangen is te gemoet gezien, zoo spoedig doenlijk verder af te werken, en op die wijze zijne zoo wèl begonnen taak ten algemeenen nutte te voltooijen.




Schoonheden uit de Zede-, Natuur- en Aardrijkskunde, vervat in de nagelatene Schriften, meest Verhandelingen, van den Heer Hendrik Paul Kretschmer, in leven Leeraar in de Wis-, Natuur- en Aardrijkskunde te Zutphen, Voorzitter van het aldaar gevestigd Departement der Maatschappij: Tot Nut van 't Algemeen, enz. Verzameld en in orde gebragt door Jan Provily, openbaar Onder-
{==497==} {>>pagina-aanduiding<<}
wijzer en Kostschoolhouder te Moerdijk. Te Breda, bij Broese en Comp. 1829. In gr. 8vo. XX, 276 bl. f 2-60.

Bij Rec. kwam wel eens de bedenking op, of en wanneer men rekenen mag, vrijheid te hebben, om geschriften van een' ander, welke niet voor de pers bestemd zijn, na diens dood uit te geven. Er kunnen redenen zijn, welke het schijnen te billijken. Of dit nu hier het geval zij, zoude nog in twijfel getrokken mogen worden. Hetgene wordt aangeboden, is meerendeels in het openbaar uitgesproken, en alzoo door den schrijver ten algemeenen nutte zijner medemenschen bestemd; maar niet alles, wat den hoorder op eene aangename of nuttige wijze bezig houdt, kan den lezer hetzelfde genoegen verschaffen. Wanneer de spreker in eenen kring van vrienden en bekenden optreedt, werken dikwerf verscheidene omstandigheden mede, om belangstelling te wekken, terwijl het gebrekkige minder wordt opgemerkt, of althans gereedelijk verschooning vindt. Welligt ware het beter geweest, dat de verzamelaar althans iets minder uit de nagelatene papieren van den Heer kretschmer ter perse had gegeven. Daar wordt dagelijks, in onderscheidene maatschappijen en gezelschappen, zoo veel verhandeld en gesproken, dat niet alles in druk verschijnen moet, wanneer het slechts middelmatig is, of weinig daar boven zich verheft. Het Zutphensch Departement, waarvan kretschmer, blijkens den langen titel des boeks, Voorzitter was, had eerst ook het voornemen, om van diens werk uit te geven; dan, de overweging, dus luidt het voorberigt, dat de Heer kretschmer zijne verhandelingen niet gemaakt heeft, om in druk uitgegeven te worden, en dat al zijne stukken, vooral de vroeger door hem geschrevene, met betrekking tot het spraakkunstige gedeelte, hier en daar veel te wenschen overig lieten, heeft het Departement van dit voornemen doen afzien. En dit werk nu, zegt de verzamelaar,
heb ik durven opvatten. Hij had, namelijk, van den behuwdbroeder des schrijvers het verlangen vernomen, om die stukken in druk te bezitten. Hij verzekert verder, niet blindelings aan het werk gegaan te zijn, maar dat hij door herhaald lezen of overschrijven der verhandelingen in den geest van des Heeren kretschmer's wijze van denken en schrijven is trachten (heeft getracht) in te dringen, en eerst daarna met het in orde brengen derzelve langzaam is voortgegaan. Ik beken echter, voegt hij er nog bij, som-
{==498==} {>>pagina-aanduiding<<}
wijlen konde ik niet dan bezwaarlijk den schrijver volgen, en zijne kernachtige uitdrukkingen zoo verstaan, als zij verstaan moeten worden. Wij ontvangen dus de stukken niet zoodanig, als die uit de pen des schrijvers zijn gevloeid. Ten gevolge van haast bij het opstellen was wel eens de zinscheiding geheel en al verwaarloosd. Doch de verzamelaar heeft zich wel veel denken en vergelijken willen getroosten, om geene geheel nieuwe volzinnen te maken, hetwelk hij voorgenomen had te vermijden. Alwaarom hij dan ook de toegevendheid van beoordeelaren inroept, dat hij deze opstellen niet beter konde doen voor den dag komen.
Zoodanig voorberigt schijnt het werk niet zeer aan te bevelen; nogtans is hetzelve van dien aard, dat het aan menig lezer wel genoegen, en eenig nut ook, kan verschaffen. Op de voorrede des verzamelaars volgt een Levensberigt van kretschmer, en eene Rouwklagt over zijnen vroegen dood; voorts van den schrijver zelven, I en II. Overdenkingen in eenzame uren van lijden. Onder dit opschrift worden dertien kleine stukjes, als zoo vele overdenkingen in even zoo vele uren, gegeven. Dezelve behelzen menige goede gedachte; maar het geheel wilde toch aan Rec. niet regt bevallen. Bezwaarlijk kan men oordeelen over de aandoeningen van een' ander, die in lijden is - het gevoel ondergaat velerlei wijzigingen, en openbaart zich met veel verscheiden heid; in overdenkingen, die men uitgeeft, ten nutte van natuurgenooten, zou Rec. meer kalmte, gelatenheid en zachten ootmoed verlangen. Te veel schijnt hier de hartstogt te spreken - de stijl is wel eens te gekunsteld, te bloemrijk, te veel opgesierd met gezochte beelden. Beter zou verhevene eenvoudigheid passen, die het harte treft en roert. De schrijver had gelukkiger in de keuze der woorden kunnen zijn. Uit verscheidene, onder het lezen aangestipte, plaatsen worde slechts eene enkele hier medegedeeld: ‘Dat het woord Graf den verstokten booswicht doe sidderen, - mij is hij, (wie?) een melodieuze toon, die met eene harmonische stemming mijne te hoog gespannene zenuwen aandoet! Wat zoude ik zijn, wanneer ik, zonder door u gelouterd (?), de zalen der eeuwigheid betrad? Aan dit bouwvallige ligchaam gebonden, zoude ik langs den grond kruipen; mijne aardsche oogen zouden niets zien, door te veel te zien; de toonen der Hemelkoren zouden als duizendvoudige donders mij in de ooren brullen.’ Doch welligt zou de Heer

{==499==} {>>pagina-aanduiding<<}
kretschmer zelf nooit tot de uitgave dezer overdenkingen besloten, of althans, bij nadere inzage, deze en gene min gepaste uitdrukking veranderd hebben. Op bl. 27 wordt gezegd, maar niet bewezen, dat de rede ons de onsterfelijkheid leert, al had de Heiland ons niet ingelicht in de geheimen der eeuwigheid. Het zoo dikwerf gebruikte beeld van de rups heeft, wèl beschouwd, weinig te beteekenen: na de gedaanteverwisseling leeft dezelve, als vlinder, niet lang. Tot de uitdrukkingen, welke ligt misduid en voor zekere menschen dus gevaarlijk zouden kunnen worden, behoort bl. 38: ‘Slechts den (de) wil, om goed te doen, en mijne zonden zijn mij vergeven! Jezus roept mij. In de ure des doods leg ik mijne zonden aan zijne voeten neder, en - zij zijn niet meer.’ Zoo ook bl. 65: ‘Was de moordenaar aan het kruis dan een heilige? En al waren mijne overtredingen nog zoo menigvuldig, zoude het lijden der Godheid zelve (???) deze schuld, hoe zwaar dan ook, niet kunnen voldoen? Ja, ook ik kom tot U, o Jezus! ofschoon beladen met den last der zonde! Aan uwe voeten leg ik dezelve (den last) neder, en sluit gerust mijne oogen, om in de eeuwigheid te ontwaken!’ De man, die dit schreef, was eens twijfelaar en ongeloovige: hoe na grenzen zekere uitersten aan elkander!
Nu volgen verhandelingen of voorlezingen, waarop minder is aan te merken. De meesten althans zullen met genoegen gelezen worden, al is het ook, dat men hier niet vindt, dan hetgene reeds meermalen werd gezegd. Het opschrift der eerste, onder III, is: De mensch is bestemd, om op alle plaatsen van den aardbol te kunnen leven. - In IV wordt betoogd, dat de mensch de wederwaardigheden dezes levens met geduld moet weten te verdragen. Den ingewijden in de school (?) der tegenspoeden, en allen, die door het gewigt der wederwaardigheden nedergedrukt worden, roept de spreker toe, om bij eenen helderen avond hunne woning te verlaten en den hemel aan te staren, dewijl dáár, aan de gewelven des uitspansels, de Voorzienigheid, met schitterende glansen, eenen zachten, eenen zekeren, eenen goddelijken troost voor hen schreef. En waarin bestaat dan deze troost? ‘Ziet, hoe dáár werelden, duizend en duizenden, maar grooter, dan de onze, even als deze, om de gemeenschappelijke bron des lichts draaijen! In verbazend groote kringen wentelen zij daarhenen, die ontzettende gevaarten, en keeren op vast bepaalde tijden

{==500==} {>>pagina-aanduiding<<}
terug. - Menschen, bewoners dezer aarde! zoudt gij klagen, zoudt gij morren? Voor den Sirius is onze zon nog eene lichtende stip aan den hemel; maar nog verder naar de Capella is zij reeds onzigtbaar, terwijl de bewoner van Uranus welligt het bestaan onzer aarde reeds als onmogelijk stelt..... Klein, verbazend klein, worden bij deze denkbeelden al onze handelingen, al onze lotgevallen, al onze wederwaardigheden; ja, zelfs de waarde van ons aanzijn verliest zich in het grenzenloos geheel. En wij zijn ontevreden, wanneer toevallen, welke iederen oogenblik kunnen verkeeren (?), onze rust, eene voor ons zelven nadeelige rust, storen? - Alle wederwaardigheden dezer aarde zijn niets!.....’ Welligt zullen deze troostgronden, van de sterrekunde ontleend, niet even krachtig voor elken lijder bevonden worden. Na den zoo hoog gestemden aanhef zoude men hier wat meer verwacht hebben. - Over den snellen voortgang van kunsten en wetenschappen worden, V, eenige niet onbelangrijke aanmerkingen medegedeeld. Of wel alle hoorders of lezers zullen vatten, wat de spreker, bl. 120, door den toestand der Elizeërs verstaan wil hebben, zou men in twijfel mogen trekken. - Openlijke Vergadering van den 6den Januarij 1819 is het opschrift van VI, waarin de volgende stukken voorkomen: 1. Aanspraak bij het openen der Vergadering. 2. Verhandeling over de vraag: waarin bestaan de zwarigheden, die een eerstbeginnende beoefenaar der wiskunde ontmoet, en welke zijn de hulpmiddelen om dezelve uit den weg te ruimen? 3. Aanspraak aan den Heer stork, Med. Doctor te Zutphen, bij het uitreiken van eerpenningen aan zijn Wel Ed. 4. Aanspraak bij het sluiten der Vergadering. Hoe goed alles is, wat onder 1, 3 en 4 gezegd wordt, voor den lezer, die met de omstandigheden niet bekend is, heeft het minder waarde. - De Voorlezing over de eenheid van het nieuwe stelsel van Maten en
Gewigten, VII, behelst eene korte opgave der geschiedenis van het zoeken eener vaste en onveranderlijke grondmaat. - De Eclipsen, uit een sterre-, natuur- en zedekundig oogpunt beschouwd, maken den inhoud van VIII uit. Een luimig opstel, dat zeker bij de mondelijke voordragt wel voldaan zal hebben, en ook nu nog den lezer op eene niet onaangename wijze kan bezig houden, ofschoon het blijken van overhaasting draagt, en welligt meer uitgewerkt zou zijn, had de maker meer tijd daaraan kunnen besteden, of hetzelve door den druk gemeen

{==501==} {>>pagina-aanduiding<<}
willen maken. - IX. Korte Redevoeringen, ter gelegenheid van twee verschillende prijsuitdeelingen aan de leerlingen der Teekenschool van het Departement Tot Nut van 't Algemeen, de laatste gehouden den 5 Maart 1822. Zoodanige aanspraken mogen waarde voor het oogenblik hebben, men moest dezelve niet laten drukken. - X. Verhandeling over de noodzakelijkheid der tegenspoeden in dit leven. Een dikwerf behandeld, maar nog altijd belangrijk onderwerp, dat van onderscheidene kanten beschouwd kan worden. Dat de steller, door twintig jaren vol lijden, een regt verkregen heeft, om van de werking der smarten te spreken, zal wel niemand in twijfel willen trekken. De inhoud komt hierop neder, dat smart, daar het genoegen niet in staat is om zoodanigen prikkel daar te stellen, den mensch tot werkzaamheid moet opwekken en bij voortduring aansporen; terwijl tegenspoeden de kenteekenen (?) zijn, die het onheil op zijnen weg gesteld heeft, en aangemerkt mogen worden als de bakenen (baken) die hem tot den terugkeer aanmanen, wanneer hij in gevaar is om af te wijken. Van zoodanigen lijder had men iets meer en iets beters over het nut des tegenspoeds mogen verwachten. - XI. Beschouwing van den Sterrenhemel. Een welgesteld stuk, dat men met genoegen leest. Bij herhaling staat hier paralactische hoek; het kunstwoord is parallaxis. - XII. Korte Redevoering op den laatsten avond eens jaars. Ja. wel kort is deze gelegenheidsrede. Als men de ingevlochtene versjes afzondert, beslaat dezelve naauwelijks vijf bladzijden, en kan dus niet veel behelzen, dat bijzonder merkwaardig is, of niet meermalen bij dergelijke wisseling werd
aangemerkt.
Uit het Levensberigt blijkt, dat de Heer kretschmer een werkzaam en verdienstelijk man was. De verzamelaar, die uit de nagelatene papieren nog meer wil in het licht geven, zij voorzigtiger in de keuze, en late niet drukken, wat voor het algemeen van weinig belang is, of de beschavende hand nog noodig had, en zeker door den maker zelven zoo niet aangeboden zou zijn. Weinige stukken uit den grooten voorraad hadden dan welligt aan het loffelijk oogmerk voldaan. Taalfouten, welke zijn ingeslopen, zullen, ook zonder opzettelijke aanwijzing, door den onderwijzer der jeugd zelven, die de uitgave bezorgde, wel opgemerkt worden. Hier en daar zou op de keuze der woorden nog al iets aan te merken zijn, b v. bl. 150. enge werkingscirkel - waarom niet liever het gewone werkkring? Op de volgende bladzijde

{==502==} {>>pagina-aanduiding<<}
vindt men deze min gepaste uitdrukking: ‘De duisternis in de toekomst was voor den mensch altijd terugschrikkende; een blik op dezelve vormt den geest tot ongespannenheid.’ Waartoe ook op den titel: Voorzitter van het aldaar gevestigd Departement der Maatschappij: Tot Nut van 't Algemeen, enz.? Was misschien kretschmer ook Lid der Maatschappij van Weldadigheid, en van die tot zedelijke verbetering der Gevangenen, van Bijbel- of Zendelinggenootschap? Maar, Heer provily! met zoodanig iets pronkt men immers niet op het uithangbord.


 

Gedichten van L. van den Broek. Te Rotterdam, bij de Wed. J. Allart. 1828. In gr. 8vo. 216 Bladz. f 2-50.

In dezen lijvigen bundel van eenen jeugdigen Dichter, die zich, blijkens zijne Voorrede, nog geenszins op den top des zangbergs waant, maar het gevoelt, dat hij goeden raad en teregtwijzing noodig heeft, vertoont zich op iedere bladzijde een voortreffelijke aanleg voor de beoefening der edelste kunst. De Muze heeft hem ontegenzeggelijk de gave der poëzij verleend; en zoo hij dezelve met eene diepere kennis onzer taal, maar vooral ook met eene vlijtige studie der eerste meesters in het vak en eene onverbiddelijke zelfbeoordeeling, die eerst na herhaalde omwerking voldaan is, weet te verbinden, dan durven wij hem den lauwer van Apollo gerustelijk beloven. Zijne gebreken vloeijen niet uit armoede aan beelden en dichterlijke uitdrukkingen, maar veeleer uit te groote weelderigheid in dezelve voort; hij vat zijne onderwerpen stout genoeg, ja dikwijls zelfs te hoogdravend, op; maar mist die geleidelijke orde, dat geheim der zamenschakeling door geschikte overgangen, die helderheid en klaarheid van het geheel en der bijzondere deelen, welke vereenigd die harmonische zamenstemming vormen, die wij met den naam van dichterlijke eenheid bestempelen, het hoofdvereischte zoo wel als het moeijelijkste gedeelte der kunst, en slechts door onafgebrokene en bedaarde beoefening der beste modellen te verkrijgen.
Nergens ziet men de gegrondheid dezer oordeelvelling meer bevestigd, dan in de beide stukken van langeren adem, welke deze verzameling openen, en tot onderwerpen hebben Philips

{==503==} {>>pagina-aanduiding<<}
van Marnix en Nederlands Koophandel. Gelijk het toeval ze den Dichter aanbood, zijn de denkbeelden hier door elkander gesmeten, en niet het eene uit het andere geleidelijk ontwikkeld; dikwijls vindt men hier kostbare paarlen, maar zij zijn door geen onmerkbaar snoer aan elkander geregen. Een treurig, maar noodzakelijk gevolg hiervan is, dat de Dichter tegen wil en dank dikwijls tot reeds eenmaal aangeduide denkbeelden terugkeert, en reeds eenmaal gebezigde uitdrukkingen bijna woordelijk herhaalt. Men telle eens, hoe dikwijls in het Lofdicht op Marnix een nacht Nederland bedekt, en de zon hetzelve weder komt bestralen, en hoe veelvuldig de vergelijking met leeuwen is aangebragt. In Nederlands Koophandel, daarentegen, zijn de telkens wederkeerende denkbeelden het hechten van een' steen aan eene kroon, en het koopen van goud voor zweet; bij voorb.:
Bl. 23.	't Was ook uw taak een steen aan Neêrlands kroon te hechten.
27.	Door fonklend keurgesteent te hechten aan de stangen (?) (der kroonen.)
-	Hecht, mijn gezanten! hecht een steen aan Neêrlands kroon.
-	Dat land ...............

Praalt met smaragdenglans aan de eerkroon van Euroop.
29.	Dat was een steen te min aan de eedle scheppingskroon.
30.	De schoonste diamant werd aan uw kroon gehecht.
37.	Gij zijt een eedle steen aan Neêrlands gloriekroon.
-	De schoonste diamant zal tintlen aan uw kroon.
40.	De schoonste keursteen opgedolven,

Die aan den diadeem van Neêrlands schedel (!) blonk.

Dus negenmalen in hetzelfde dichtstuk! Waarlijk, voor de weelderige verkwisting van dichterlijke vergelijkingen en uitdrukkingen, welke men overal aantreft, ruilden wij gaarne eenigen meerderen rijkdom aan waarlijk nieuwe of treffende denkbeelden; en van den broek zal wèl doen van te trachten om dien te verzamelen. Ook op verscheidene andere plaatsen heeft hij het ongeluk van geheele coupletten van zichzelven uit te schrijven. Zoo is b.v. de heerlijke schildering, op bl. 87:

De dood, op wreeden roof gevat, 
Hukt zich in 't schuimend bruischend nat, 
Dat over dijk en dammen spat, 

{==504==} {>>pagina-aanduiding<<}

En steekt zijne armen uit de baren, 
En strekt zijne ijzren klaauwen uit, 
En sleurt den aangegrepen buit 
In 's afgronds opgesperde kaken. 

dikwijls letterlijk overgenomen op bl. 105, waar zij daarenboven in de gedachteverbinding zeer slecht te pas komt.

Beef, verwaande sterveling! 
Dat hij, hukkende in de golven, 
D' ijzren klaauw naar offers strekt 
Die, door zwalpend nat bedekt, 
Overgraven, overdolven, 
Stervend worstlen naar den grond;.... 
Sterveling! de dood gaat rond! 

Nog een staaltje:

Al dreigt een tastbre duisternis, 
Die 't ruim der toekomst houdt verborgen; 
God, die de God der Lichten is, 
Zal als een teeder Vader zorgen. (Bl. 94.) 
 
Al dwarrelt voor onze oogen 
Een tastbre duisternis, 
Hij zetelt in den hoogen, 
Die God der Lichten is. (Bl. 122.) 

Meerdere plaatsen konden wij aanwijzen; doch dit zij genoeg ter waarschuwing voor een gebrek, dat men niet genoeg vermijden kan, daar men zich zoo ligt aan hetzelve overgeeft, en daardoor de welverdiende blaam van armoede aan denkbeelden op zich laadt.
Van eenen anderen aard is eene tweede hoofdzonde, aan welke van den broek zich schuldig maakt, die namelijk van met hoogklinkende woorden dikwijls niets anders dan volslagen onzin te zeggen; eene klip, op welke jonge Dichters met eene vurige verbeeldingskracht te vaak schipbreuk lijden; zoodat men bijna zoude gelooven, dat zij zich meer naar swanenburg dan naar hooft en vondel vormden. Men leze b.v., in den aanhef van het gedicht op Marnix, het grootste gedeelte der 2de en 3de bladz. van:

{==505==} {>>pagina-aanduiding<<}


Die vloekbre geest des kwaads, zijn helsch verblijf ontweken, 
Omzweefde gansch Europe en liet zijn sporen steken (!!) 
De sporen, rood van bloed, door vlammen droog gelekt. 

tot:

En deed zijn heerschappij nog vele slaven knielen, 
Een sprank van 't Godlijk vuur ontgloeide duizend zielen. 

en beproeve het, om de verscheidenaardigste overdragtelijke spreekwijzen, welke zich daar verdringen, met elkander in overeenstemming en op het eenig onderwerp, dat den Dichter voor den geest zweefde, terug te brengen, en men zal, na vele vergeefsche moeite, onwillekeurig gedwongen worden, om hem zijne eigene daar gebezigde woorden eenigzins veranderd na te zeggen:

En de uitgespatte vonk 
Doet ons den chaos zien, waarin 't gedicht verzonk (Bl. 3.) 

Ook de Handel, schoon minder met dit gebrek besmet, is daarvan niet vrij. Men bezie eens naauwkeurig deze toespraak aan Nederland, bl. 30:

Wat maatlooze Oceaan ook de aarde in deelen sneed, 
Toch was hij dienstbaar, waar ge uw wetten gelden deedt. 
Gij baandet u een spoor door Noord- en Zuidergolven, 
Door bank en klip bepaald, in eeuwig ijs bedolven. 
Zoo toonde zich de zon: zoo brak hij glansrijk aan, 
De dageraad uws roems, die heerlijk op moest gaan; 
Wiens onverdraagbre glans, ten middag eens geklommen, 
Met achtbre majesteit Euroop zou doen verstommen. 
Gij spreiddet heinde en ver uw grootheid over de aard; 
Gij, een onmerkbre vlek op 's werelds groote kaart, 
Welks helle gloed verrukt en ieder straalt in de oogen; 
Gelijk een nevelvlek aan breede starrenbogen, 
Uit zonnen zaamgesteld, waarvoor men de oogen sluit, 
Zoo spreiddet gij uw glans op heel Europa uit. 

Behalve eene dubbele herhaling en een paar noodelooze halve stopregels, om van dat snijden der aarde als van een' appel niet te gewagen, vindt men hier eenen baren onzin omtrent de nevelvlekken. Waarlijk, derzelver licht is zoo flaauw, dat men ze naauwelijks aan den hemel ontdekken kan; en

{==506==} {>>pagina-aanduiding<<}
hier stralen zij zoo fel, dat men er de oogen voor sluiten moet. Men bedenke zich toch eerst, of de vergelijkingen wel passen, vóór dat men ze nederschrijft.
Doch er is nog zoo veel in dezen dikken en vrij zuinig gedrukten bundel, dat wij van deze beide uitgebreidere gedichten moeten afstappen, om eenige plaats voor de vermelding van het overige open te houden. Onder het afzonderlijke opschrift: Proeven van Oostersche Poëzij, ontvangen wij eenige kleine stukjes, in welke wij gaarne erkennen, dat eene warmere tint heerscht, dan anders in onze letterkunde gewoonlijk is; maar derzelver trant is echter te verschillend van de stoute en gloeijende dichtsoort der Oosterlingen, dan dat deze benaming zeer gepast zoude zijn. Over het algemeen zijn deze versjes lief en bevallig; doch vooral in het eerste, Middernacht getiteld, mist men al weder helderheid en klaarheid, en na hetzelve gelezen te hebben, vraagt men zich te vergeefs af, wat de Dichter eigenlijk met hetzelve bedoeld hebbe.
Voor de Lyrische poëzij heeft van den broek, gelijk allen, die meer vuur en verbeeldingskracht dan wel poëtische beschaving en studie bezitten, misschien den besten aanleg. De Natuur, een stuk van langeren adem, bevat heerlijke beschrijvingen en stoute beelden, en heeft eenen rijkdom van gloeijende en dichterlijke uitdrukking, welke ons dikwijls onwillekeurig medesleept. Wij juichen den jongeling toe, die ons zóó de Lente schildert:

Wie heft daar 't hoofd, vol blonde haren, 
Bekranst met bloemen, naar omhoog? 
Lieftallig plooit de wenkbraauwboog 
Zich over 't jeugdig fonklend oog; 
Zoo rijst zij godlijk uit de baren. 
Triomf, triomf! het feestuur naakt, 
De schepping juicht, de Lente ontwaakt! 
Haar blanke borst, versierd met rozen, 
Ontzwelt de wrongen van granaat 
En rijst en daalt; haar wangen blozen 
Zoo schoon gelijk de dageraad. 

Doch wij moeten tevens betuigen, dat wij hier al weder een aantal overtollige coupletten vonden, welke door de herhalingen, die zij bevatten, eene zekere sleperigheid veroorzaken, het tegenovergestelde van den stouten en snellen gang,

{==507==} {>>pagina-aanduiding<<}
die het eigenaardige is dezer dichtsoort. Ook helderheid en klaarheid ontbreken, en dikwijls worden de schoonste passages door een aangehangen lap ontsierd, die ons geheel in de war brengt. Het 2de en 3de couplet van dezen Lierzang aan de Natuur strekken ten bewijze:

Ja duizend, duizend offers rooken 
In uw gebied, zoo grensloos groot; 
Rol mij ook uw geheimen bloot! 
Dan zing ik hukkende in uw schoot, 
En door uw eigen gloed ontstoken. 
Dan zweeft mijn geest verrukt omhoog, 
Al duizelt mij 't verbijsterd oog 
Voor 't schittren van uw heldre stralen; 
Toon mij de wondren, die gij schiep, 
En mogen ze aan uw schedel pralen, 
Dan duik ik paarlen uit het diep. 

Wij zouden reeds op het eerste gedeelte van deze strofe verscheidene aanmerkingen kunnen maken, maar bepalen ons slechts tot het slot, dat niets dan onzin is. Als de Natuur zoo beleefd is van aan den Dichter de wonderen te toonen, die zij schiep, en ze hem ten gevalle op of om het hoofd plaatste, waarom wil hij dan terstond, zonder eenige voorbereiding, zoo maar eensklaps naar den bodem der zee en er paarlen gaan duiken? Het is ons te hoog, of liever te diep. Verder:

Maar neen, dit kan uw kroon niet tooijen, 
Dat merk van majesteit en magt! - 
Mogt ook de schoonheid van den nacht, 
Vereend met de ongekende pracht 
Des daags, zich tot een sluijer plooijen, 
En sloot zij om uw lenden digt, 
Besprenkeld met een stroom van licht 
Wat zou die schoonheid, wat die luister? 
Gij zijt de moeder van dat schoon, 
Geen strook van licht of straalloos duister 
Strekt u ten aangeërfden kroon. 

Deze beschrijving, dit beeld is nieuw en hoogdichterlijk, wij erkennen het; doch bij dit alles is het ons vrij duister, wat de Dichter eigenlijk bedoelde. Eene kroon heeft de Natuur,

{==508==} {>>pagina-aanduiding<<}
dit blijkt uit den eersten regel; paarlen mogen er niet aan, dit is desgelijks gezegd; nu wordt er een sluijer beschreven, zoo schoon als men dien denken kan, uit dag en nacht zamengeweven, die bevallig om de lenden der Natuur golft; en, schoon deze sluijer iets geheel anders is dan eene kroon, wordt hij echter tot punt van vergelijking genomen, om te bewijzen, dat de aangeërfde (van wie dan toch?) kroon der Natuur noch uit lichtstrooken, noch uit straalloos duister bestaat. Nu moest er natuurlijk volgen, waaruit dan eigenlijk die wonderkroon bestond; maar van den broek wist het zelf waarschijnlijk niet, spreekt er geen woord meer van, en springt in het volgend couplet op een geheel ander beeld.
Op deze en dergelijke wijze mengt zich hier dikwijls het gebrekkige met het waarachtig schoone; en wij kunnen dus den Jongeling niet genoeg aansporen, om zijnen voortreffelijken aanleg door bedaarde en gezette studie te beschaven en te veredelen. Veel ontbreekt hem nog; doch hij kan dit ontbrekende gemakkelijk verkrijgen, daar hij het hoofdvereischte, de echte dichtergave, bezit. Deze toch blinkt ons uit alle zijne stukjes tegen. Sommige derzelven zijn tamelijk vrij van de boven opgegevene gebreken, en bezitten bij meerdere eenvoudigheid ook meerdere helderheid, gelijk Onze Vader, de Dood, het lieve Lenteliedje, Nederland en Spanje, enz. Ook in het luimige en in den verhalenden trant is hij niet ongelukkig; zijne Romance Graaf Floris steekt wel wat af bij die van bilderdijk op hetzelfde onderwerp, maar zal echter, even als Ida, vrij algemeen bevallen.
Het zoude onnoodig zijn, om verder alle de kleinere stukjes te doorloopen; wij gelooven onzen pligt omtrent het publiek en den Dichter zelven vervuld te hebben, door de hoofdgebreken aan te wijzen, en voegen er alleen nog bij, dat van den broek zich vooral moet toeleggen op onze taal, daar hij tegen de verbuiging en de geslachten dikwijls grovelijk zondigt, en ook, schoon in mindere mate, tegen de regelen voor het werktuigelijke onzer poëzij, daar hij nog wel eene enkele keer eene verkeerde insmelting doet; b.v.:

Eén ziel en zin, één doel veredeld' hun bedrijf. 

of eene noodzakelijke vergeet:

Stort ook de sterke eik, vergrijsd in 't buldrend weder. 



{==509==} {>>pagina-aanduiding<<}

Brieven van S., aan den Heer Z.; over het menigvuldig gebruik van Fransche woorden in de Nederduitsche taal, bijzonder in zwang in de aanzienlijke kringen van Amsterdam en den Haag, gevolgd van een schrijven aan de edele jonge dochters van gemelde Hollandsche steden. Te Amsterdam, bij J.C. van Kesteren. 1829. In gr. 8vo. 62 Bl. f :-60.

De schrijver van dit werkje ergert zich over het al te menigvuldig gebruik van Fransche woorden in onze Nederlandsche moedertaal, daar het Nederduitsch de hulp eener vreemde taal niet behoeft, en die woorden meestal eene zoo ellendige beteekenis blijken te hebben, wanneer men hunnen oorsprong of ware beduidenis opspoort, dat de gene, die ze gebruikt, somtijds de grootste zotheid, en niet zelden de grootste onbeschoftheid uitdrukt, zonder het te weten of zelfs te gissen. Hij bewijst dit in den eersten brief door voorbeelden, als compliment voor groet, chapeau voor geleider, amuseren en diverteren voor vermaken, comedie voor schouwburg, en tragedie voor treurspel. In den tweeden brief zijn armée, escader, generaal, generen, dejeuneren, dineren, souperen, collationneren aan de beurt. De derde handelt over equipage, capricieus, repeteren, komeet, tapijt, fabrijk en manufacturen; terwijl de vierde, na nog gehandeld te hebben over bataillon en medaillon, de vraag beantwoordt: of de taal der Franschen waarlijk die waarde bezit, welke zij, en in navolging van hen, ook wij aan dezelve toekennen. De schrijver besluit met een afzonderlijk schrijven aan de edele Hollandsche jufferschap, bijzonder aan die van Amsterdam en 's Hage; welke brief eene soort van smeekschrift behelst, om noch in kleeding, noch in taal de Fransche vrouwen na te volgen, maar zich eene oorspronkelijke kleeding te kiezen, en zich
bij voorkeur en bij uitsluiting te bedienen van de Nederlandsche taal. De schrijver voert in de vier eerste brieven veel, ja genoeg aan, om zijne ergernis te regtvaardigen over het veelvuldig gebruik van Fransche woorden, zelfs dàn wanneer wij zelven in onze taal daarvoor betere woorden hebben, zoo als tragedie, het welk eigenlijk bokkenzang beteekent, in plaats van de veel eigenaardiger Nederduitsche benaming treurspel. De ontleding van reculeren en eene culbute maken is wel wat smerig; maar zachte heelmeesters ma-
{==510==} {>>pagina-aanduiding<<}
ken stinkende wonden, en het kan geen kwaad, dat zij, die liever dan: schik wat op, verkiezen te zeggen: reculez un peu, weten, dat zij eigenlijk iets zeggen, hetwelk de schaamte verbiedt in onze taal letterlijk over te zetten. Het is den schrijver dikwijls goed gelukt, gebruik te maken van de gelegenheid, welke zijn onderwerp hem geeft, om boertende de waarheid te zeggen, en het belagchelijke aan te toonen der handelwijze van hen, die onze zoo rijke moedertaal misvormen, door het overmatig invoeren van Fransche woorden in dezelve. Jammer slechts, dat de schrijver soms tot verdediging van zijne zaak, voor welke zoo veel gegronds kan gezegd worden, valsch vernuft bezigt. Bij voorbeeld, om te bewijzen, dat wij in onze taal het woord repeteren kunnen missen, ware het genoegzaam geweest herhalen aan te voeren. Maar wij hebben repeteren niet van de Franschen overgenomen, maar even zoo wel als dezen, en misschien nog vroeger dan dezen, van het Latijnsche repetere. De afleiding van het Fransche péter, faire un pét, moge grappig zijn, zij is geheel valsch, en wordt zelfs daardoor niet bewezen, dat er een woord bestaat van gelijken klank, maar van geheel andere beteekenis en oorsprong:
repéter, péter de nouveau, hetwelk niet van het Latijnsche repetere afkomt, maar een naam is, ontleend van het geluid der zaak (onomatopepoiemenon durven wij niet zeggen); want het Fransche pét beteekent zoo wel den slag van een kanonschot als - Mais brisons là dessus. Ja, dit woordje Fransch ontvalt ons daar, vriend Z., en gij moet het ons vergeven. Het is uwe schuld; wij wisten ons daar zoo spoedig niet af te maken van uw pét, en durfden hem niet, gelijk gij, in duidelijk Hollandsch noemen. - De laatste brief, aan de edele Hollandsche jufferschap, enz. levert het bewijs op, dat men in zuiver Nederduitsche woorden Fransch kan spreken. Immers wij vinden hier eene opeenhooping van Fransche vleijerijen, aan onze vaderlandsche vrouwen toegezwaaid. Misschien heeft de schrijver zelf gevoeld, dat er iets noodig was, om den indruk uit te wisschen, dien hij, onder anderen, door zijnen calembourg, op bladz. 46, bij zijne zedige lezeressen verwekt heeft. - Men leze dit werkje met een oordeel des onderscheids: er is veel in, dat onze goedkeuring wegdraagt; maar de bekwame schrijver zorge toch, dat, ingeval hij weder voor het publiek mogt optreden, zijne voortbrengselen meer bekookt onder deszelfs oog komen.


{==511==} {>>pagina-aanduiding<<}

Galerij van Menschelijke Lotgevallen. Iste en IIde Deel. Te Amsterdam, bij H. Frijlink. 1828. In gr. 8vo. VIII en 544 Bl. f 5-20.

Hetgeen de titel niet aankondigt berigt de uitgever in het voorberigt, dat wij hier eene verzameling vinden van vertaalde verhalen, en wel, gelijk nader uit den inhoud blijkt, uit het Hoogduitsch. Het schijnt tegenwoordig in den smaak te zijn, om zoodanige verhalen, die reeds in andere bundels, of in het mengelwerk van algemeen bekende tijdschriften, in onze taal zijn uitgegeven, op nieuw, onder eenen nieuwen titel bijeenverzameld, aan het publiek aan te bieden. Dit is in dit werk stellig het geval met de verhalen: Tegenwoordigheid van geest, De zwarte Paruik, en Jansje, of de onschuldig veroordeelde. Quintijn Matsijs kennen wij ook nog van elders; maar het is mogelijk, dat dezen de eer te beurt gevallen is, om door eene gelijktijdige vertaling verdubbeld te worden. Wat de drie eerstgenoemde verhalen betreft, indien zulk een plagiaat niet tot dat stelen en rooven behoort, hetwelk de Overheid straft, bestaat er nogtans eene regtbank, voor welke ieder braaf mensch eerbied heeft, en die zulk eene handelwijze, indien zij voorbedachtelijk geschiede, veroordeelt. Daar de vertaler voorts, wat de waarde betreft der door hem verzamelde verhalen, toont eenen goeden smaak te hebbeu, en wij ook aan de taal en den stijl der Nederduitsche uitgave lof moeten geven, willen wij hopen, dat de opneming der genoemde verhalen veroorzaakt is door mindere bekendheid met hetgeen ons publiek reeds bezit. De Vondeling, De Koopman R., De getrouwe Margaretha, Het Masker, Quintijn Matsijs, De geheimzinnige Pelgrim, en Helena, of de Vrouw zoo als er weinig zijn, zijn allen verhalen, wier overbrenging aan onze landgenooten eene aangename lectuur verschaft. Wij raden dus den schrijver, wanneer
hij zich weder verledigt, om voortbrengselen van vreemden bodem op onzen grond over te planten, slechts wat meerdere behoedzaamheid aan in de keuze.





{==512==} {>>pagina-aanduiding<<}

Vriendschappelijke Brieven over belangrijke onderwerpen, inzonderheid voor Vrouwen en Meisjes uit den beschaafden stand. Naar het Hoogduitsch van Carolina Pichler. door C. ten Hoet, Jz. Te Nijmegen, bij J.F. Thieme. 1828. In gr. 8vo. VI en 179 bl. f 1-70.

Deze Brieven, negen in getal, verdienen de overbrenging in onze taal zeer wel. Inzonderheid voor vrouwen en meisjes bestemd, zullen zij tevens aan mannen en jongelingen welkom wezen, daar de onderwerpen belangrijk genoeg zijn, om ook hunne aandacht te trekken. De oorspronkelijke Schrijfster is bij onzen landaard voordeelig bekend, en haren naam houdt zij ook in deze Brieven staande. Voortreffelijk in zaken, bevallig in vorm, zullen deze Brieven zich zelve genoeg handhaven, zonder dat wij hier uitvoeriger aanbeveling laten volgen. De inhoud derzelven is: 1. Over twee hoofdbronnen van tevredenheid en geklag (dat is, over bescheidenheid en ootmoed, over eigenliefde en ijdelheid); 2 en 3. over de verkeering met alledaagsche menschen; 4, 5, 6 en 7. over de opvoeding van meisjes uit den beschaafden stand; 8 en 9. over de Muzijk. Niemand zal zich de lezing dezer Brieven beklagen. Tantum.




Nieuwjaarswenschen van Thomasvaer op de Bruiloft van Kloris en Roosje; in den Amsterdamschen Schouwburg uitgesproken van den 1 Januarij 1802 tot den 1 Januarij 1809; vervaardigd door A. Fokke, Simonsz. Derde Druk. Te Amsterdam, bij J.C. van Kesteren. 1829. In 8vo. f :-75.

Wij betwijfelen, of de dubbele herdruk van deze gelegenheidsgedichtjes wel iets bewijst voor den goeden smaak van het Amsterdamsche publiek. Dat men, ten gevolge van een door jaren gewettigd gebruik, Thomasvaer zijne zegenwenschen over Regering, Commissarissen, Poëten en Burgerij in zijne boerentaal laat uitspreken, daar hebben wij niets tegen; maar dat men dergelijk gekakel, waarin zelden een naïve trek en naauwelijks eene vonk van boerenvernuft gevonden wordt, met zooveel goedkeuring vereerde, dat men het driemaal achter elkander moest drukken, ten einde men lezende nog eenmaal het genot kon herkaauwen, dat men hoorende gesmaakt had, dit is zeker geene lofspraak op den goeden smaak der Amsterdamsche schouwburggangers. Waarlijk, kan er een echt Tooneel bestaan voor zulk een publiek?

Boekbesch. No. X. bl. 442. reg. 27. leze men yvich; en bl. 445. reg. 14. beclothe.





{==513==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor het jaar 1827.

(Tweede Verslag.)

De tweede Verhandeling in dezen bundel van het Haagsche Genootschap, waarover ons nu te spreken staat, is meer bijzonder voor den Bijbelvriend en uitlegger van groote waarde. Zij behelst de ‘Proeve eener opgave van de geschiedkundige berigten, betrefsende de Geschiedenis van david, vergeleken met zoodanige gewijde dichtstukken, welke aan hem met zekerheid of waarschijnlijkheid toegekend worden.’ Een ander vaderlandsch Godgeleerde, als uitgever van een Bijbelsch Huisboek alreede met lof bekend, de Eerw. c.w stronck, Theol. Doct. enz. en Predikant te Dordrecht, werd door beoordeelaren voor dezen zijnen arbeid met goud en eere bekroond. Nameloos schrijvende, mogt hij niet voorbij, waar gelijkheid van stof hem daartoe leidde, zich meermalen te beroepen op, of over te wijzen tot bovengenoemde werk; en het verhoogt, in onze oogen, de waarde dezer Proeve, dat wij haar als een herhaald onderzoek wegens david's Psalmen, tot zijn leven teruggebragt, beschouwen mogen, en daarin de vrucht ontvangen van een diep en geoefend nadenken. Wij missen hier, wel is waar, de bondigheid, die ons zoo zeer behaagde in het betoog van donker curtius; maar mogen daarbij niet vergeten, hoe de aard der stoffe medebragt, dat Dr. stronck zijn werk op breedere leest moest zetten, bij gelijkheid van onderwerp tot gelijkheid van redekaveling stond te vervallen, en daardoor niet zonder herhaling van eenerlei bewijzen zijne taak kon af-
{==514==} {>>pagina-aanduiding<<}
doen. Men wijte alzoo deze wijdloopigheid niet te onbedacht aan den steller, dewijl de ongeschiktheid des voorstels voor eene beknopte Verhandeling tot eenerlei uitlegkundigen toets en herhaalde vergelijking met de geschiedenis hem gestadige aanleiding gaf (*). Aan het hoofd van zijnen arbeid plaatst de Eerw. stronck, I. eenige algemeene aanmerkingen ter voorbereiding tot het voorgenomen onderzoek, en bevat daarin, wat, zijns inziens, vooraf dient geweten, herinnerd en bepaald te worden. Ligt valt het wel, de boeken en hoofddeelen aan te wijzen in den Bijbel, waar het leven en de lotgevallen van david staan opgeteekend, en genoegzaam uitvoerig vermeld zijn. Doch bezwaarlijker is het, de Psalmen af te zonderen, welke men, op meerderen of minderen grond, voor zijn dichtwerk houden kan. De kenmerken, waaraan dezen zich laten onderscheiden, zijn vierderlei: 1o. Een voor echt te houden opschrift; 2o. gezag van ander Bijbelsch getuigenis; 3o. blijk van toespeling op voorvallen en ontmoetingen, aan david bejegend; 4o. of ook de toon en geest, taal en stijl van den Dichter, vergeleken met Psalmen, door hem meer duidelijk in een bepaald tijdstip geschreven.
De aangelegenheid nu van zoodanige opgave en vergelijking, als het Genootschap verlangt, laat zich kennelijk opmerken: want de geschiedenis van david's leven, en nog meer de uitlegkunde der Psalmen, mag zich van dat onderzoek veel nut beloven; waarover meer op eene andere plaats. Maar te dezen wèl te slagen, toont zijn Eerw. met nadruk, is ten hoogste bezwaarlijk. De merkwaardige levensgeschiedenis en velerlei lotgevallen van

{==515==} {>>pagina-aanduiding<<}
dezen meest beroemden Dichter en Koning beslaan in den Bijbel een uitgebreid veld, en aanzienlijk is het getal der liederen, deels aan hem op goed gezag toe te eigenen, deels meer twijfelachtig bewijs dragende van zijne hand. Bovendien omtrent vele gezangen van david heeft het zijne bijzondere moeijelijkheid, den juisten tijd der opstelling te bepalen, dewijl hij meer dan eens aan zware vervolging ten doel was, en ook als Vorst zich bij herhaling ingewikkeld vond in oorlogen, en gezegepraald heeft op zijne vijanden en belagers. Bij mangel van betere en genoegzaam geldige kenmerken, moet dus de taal en dichterlijke toon der Psalmen, ook derzelver vergelijking met andere, in eenerlei toestand vervaardigd, zeer veel ter beslissing afdoen. Maar in welk eene verwarrende onzekerheid wordt de navorscher der waarheid op nieuw gebragt door het verbazend en vaak tegen elkander inloopend verschil van gevoelens van vermaarde Uitleggers wegens het doel en den tijd van deze en gene Psalmen? Trouwens, terwijl de smaak, de stemming en opvatting des lezers niet zullen nalaten invloed te oefenen op zijn oordeel wegens het gedicht, en deszelfs plaatsing in eenig tijdvak van david's leven, moet er te dezen wel onzekerheid overblijven, en zal verschil van denkwijze, gezigtpunt en toets bij den eenen en anderen zich laten waarnemen, ook na het meest volledig onderzoek over dit vraagstuk. Met gepaste nederigheid daarom heeft stronck dit zijn werk, hoezeer met alle vlijt bearbeid, met geenen anderen naam benoemd, dan dien eener Proeve, en is hij er verre van af zich te beloven, dat hij eene geheele en algemeene overtuiging en bijval te wachten hebbe. Overigens schetst hij met de meeste bescheidenheid de wijze en de voorzorgen, die hij zich voorstelt, en die hij noodig keurt, om, met ruggezigt en overwijzing op vermaarde voorgangers, door vergelijking der
Psalmen met david's geschiedenis, den tijd en de gelegenheid van derzelver opstelling na te gaan, en het doel aan te duiden, waartoe ze vervaardigd werden. Men dient zich, namelijk, daarbij geheel in den

{==516==} {>>pagina-aanduiding<<}
toestand des Dichters te verplaatsen, en als in te dringen in zijn harte. Vooral is een kalme en bedachtzame toets der kenmerken des Psalms noodig, om over denzelven regt te kunnen oordeelen. Ook bedriegt men zich ligtelijk, en vervalt tot een wraakbaar uiterste, door eenen Psalm over iedere kleine omstandigheid in david's leven te vorderen, of wederom uit elke figuurlijke uitdrukking in de Psalmen een anders onbekend toeval, den Dichter bejegend, te willen smeden. Maar inzonderheid heeft men zich door eigene beoefening, ondanks verschil van Uitleggers, omtrent den waren zin des lieds te vergewissen, en eigen licht te volgen. Dit tracht zijn Eerw. naar vermogen in acht te nemen, en verkiest hij de Geschiedenis stukswijze mede te deelen; voorts de Psalmen, tot ieder afzonderlijk tijdvak zijns inziens behoorende, alzoo te rangschikken of aan te voeren, dat dezulke, die de meeste blijkbaarheid hebben, vóór andere, meer twijfelachtige, geplaatst, en telkens het gevoelen van kundige Bijbeltolken en beroemde Godgeleerden naar eisch overwogen worde.
II. Wij hebben het ons ten pligt gemaakt, alhoewel op kleinere schaal, het voorbereidend deel dezer Verhandeling voor onze Lezers te schetsen. Zij zullen zich daaruit eenig denkbeeld kunnen vormen van den rijken voorraad der stoffe, die zich aanbood, en de naauwkeurigheid, waarmede de Schrijver zijne taak volbragt heeft. Nu eerst zijn wij tot dat deel genaderd, dat hij niet oneigenlijk ‘het ligchaam der Verhandeling’ genoemd, en in den breeden omvang van ruim 200 bladzijden druks heeft uiteengezet. Wij blijven staan voor den drempel van dit groot en toch welgeregeld gebouw, met ongemeene zorg, veel moeite en uitgebreide kennis bearbeid. Meer pralerij en gezwets mogen zich bij uitheemschen voordoen, Nederlandsche beoefenaars der Psalmen, vaderlandsche Leeraren, durven wij noodigen, om zelven in te treden, en van nabij veel schoons en aangelegens op te merken in het bezoeken dezer nuttige schole; want onder dit beeld prijzen wij dit geschrift hun aan. Bij eene

{==517==} {>>pagina-aanduiding<<}
stukswijze beschouwing van een of ander der gewijde gezangen, mag hun een Register der Psalmen, te regt ten slotte bijgevoegd, de verlangde plaats aanwijzen. Of wenscht men bij voorraad den uitslag der navorschingen te weten, en de bijzondere tijdvakken, waartoe de Eerw. stronck de Psalmen, die hij aan david toekent, te huis brengt, wij voldoen gaarne hier beneden (*) aan

{==518==} {>>pagina-aanduiding<<}
die begeerte; terwijl daarenboven dit uittreksel, bij het gebruik der Bijbels, door van vloten, van hamelsveld en van der palm uitgegeven, aantoont, waar en in hoeverre onze Schrijver van dezen of anderen zijner voorgangeren afwijke, of met hen overeenstemme.
III. Behalve tot gezegd beknopt overzigt van het verhandelde, en een' bondigen toets der werken van twee uitheemsche Geleerden, chandler en nachtigal, vroeger tot soortgelijk, dan toch niet eenerlei, doel geschreven, laat zich dit gedeelte der Proeve niet te onregt met den naam van Narede, onzes inziens, benoemen. Boven den arbeid van chandler, waarin een enkele misslag door den Schrijver is aangewezen, verdient gewis het opstel van onzen landgenoot, als meer volkomen, en opzettelijk doeltreffend, te dezen de voorkeus; vooral ook wegens de bijgevoegde opgave dier Psalmen van david, waarvan de algemeene inhoud geene juiste tijdsbepaling van het dichtstuk gehengt; en voorts van de overige gezangen uit den gewijden bundel, die of voor het werk van lateren tijd te houden zijn, of duidelijk blijk dragen, van eenen anderen voornamen Hebreër herkomstig te zijn (*). Even zeer er-
{==519==} {>>pagina-aanduiding<<}
kent stronck in meer dan één opzigt de verdiensten van het onvoltooid gebleven werk des Duitschers; ofschoon hij zeer verre is van zich te vereenigen met zijne gewaagde, of zullen wij zeggen met zijne wilde, onderstellingen.
Eindelijk ontvangen wij nog een schoon toevoegsel wegens het nut eener vergelijkende navorsching, en aanwijzing van het verband tusschen david's Geschiedenis en Dichtstukken. Want daarbij komt wederkeerig, zoo de echtheid der Bijbelsche verhalen, als van de gewijde gezangen, volheerlijk uit. Deze alvoorts met de meestmogelijke waarschijnlijkheid tot de omstandigheden teruggebragt, waarin de Opsteller verkeerde en schreef, ontleenen van daar niet zelden licht op deze en gene plaatsen, en helpt zulks voornamelijk mede, om te onderscheiden, in hoeverre in de boeken des N. Verbonds gezegden van den Psalmist bij toespeling, dan wel als voorspellingen zijn aangehaald. Inzonderheid nogtans levert ons meergedachte vergelijking, die den toestand des Dichters onder verschillende lotgevallen zijns levens vertegenwoordigt, de heerlijkste proeven der vrome, Godvreezende en waarlijk edelaardige hartsgesteltenis van david; getuigt zij van zijn voorbeeldig vertrouwen op den Heere, en wederom van zijne opregte boetvaardigheid; en stelt zij ons menig sprekend bewijs in handen, om Israëls grooten Koning van aangewreven laster te zuiveren, en zijne te vaak door het ongeloof verdachte deugd te verdedigen.
Hoewel nu de Schrijver, en zulks teregt, zich geenszins beloven durft, dat zijne Proeve, en oordeel wegens de Psalmen, door alle beoefenaars der H. Schrift zal worden beaamd, moge zijne herhaalde behandeling van dit gedeelte des Bijbels, en bovendien de goedkeuring des Genootschaps over dezen zijnen arbeid, voor hem eene krachtige aanmoediging zijn, om, ten gevolge van eichhorn's verlangen, over te gaan tot eene uitgave van het Boek der Psalmen, naar orde des tijds gerangschikt.

{==520==} {>>pagina-aanduiding<<}
Want, schoon al, volgens onzen van der palm (*), die regelmatigheid bij het gebruik voor den volke mishagen kan, of wel zekere eentoonigheid dreigt daar te stellen, onzes inziens nogtans blijft zij een gemak, zoo niet eene behoefte, voor de vergelijkende uitlegkunde. Het is dus onze wensch, dat een man, die daartoe zoo rijk eene bouwstof bereids vergaderd heeft, zich leenen moge tot dat werk, en hetzelve, zoo ver dan mogelijk, onder des Heeren zegen, voleindige.





Nicolai Christiani Kist, Oratio, de Ecclesia Graeca, Divinae Providentiae teste, habita a.d. XV Decembris anni MDCCCXXVII. quum in Academia Lugduno-Batava ordinariam Theologiae Professionem publice susciperet. Formâ 4tâ. Pag. 20.

Met de zucht voor de beoefening der Kerkelijke Geschiedenis, als zoodanig te voren te zeer verzuimd, neemt ook de smaak bij de behandeling toe. Met blijdschap moet men dit opmerken. Want voor het Protestantismus geeft de Kerkgeschiedenis de geschiktste wapenen aan de hand, om tegen allerlei Obscuranten en Hierarchen met voordeel te strijden, en levert den zwaarmoedigen vaste gronden op, om hunne hoop voor de toekomst daarop te bouwen.
De Heer kist, gevormd in de school van onzen van heusde, geest hier wederom eene proeve, hoe ook de Kerkelijke Geschiedenis, met toepassing op de gebeurtenissen van den dag, regt geschikt kan worden aangewend en behandeld. Hetgeen borger zoo juist en voldingend betoogd heeft, dat de onderwijzer in de Geschiedenis een dienaar is der Goddelijke Voorzienigheid, gaf den Heere kist de stof, dat de Grieksche

{==521==} {>>pagina-aanduiding<<}
kerk eene getuige is der Goddelijke Voorzienigheid, aan de hand voor de Redevoering, met welke hij het gewoon Hoogleeraarsambt te Leyden aanvaardde.
Zonder de redenen te ontvouwen, welke de scheuring tusschen de Roomsche en Grieksche kerk hebben daargesteld, dringt kist tot de eigenlijke, niet altijd opgemerkte, oorzaken door, waarom zulke op zichzelve kleine verschillen die groote scheuring hebben te weeg gebragt. De grondoorzaak lag in verschil van karakter, zeden en wetenschappelijken aanleg dier beide natiën. Daardoor gescheiden, werd Romein en Griek nog verder van elkander gehouden door het verschillende kerkbestuur, welk laatste de Griek wel het allerminst van den Romein wilde overnemen, omdat hij bij zulk een bestuur te gelijk eenen dwingeland genoodzaakt zou zijn te ontvangen. Tot den afkeer van den Griek ten opzigte van dit kerkbestuur heeft nog wel het meest bijgedragen de langdurige strijd om de oppermagt, welke ten laatste Rome behield. Tot het erkennen en eerbiedigen van dezelve was het Christelijk Konstantinopel wel het minst genegen. Men erkent de oppermagt niet gaarne van eenen gelukkigen mededinger. Vooral dan niet, wanneer deze de vrijheid heeft, om die magt knellende te maken. Dit laatste beteekent bij die scheuring en derzelver duur meer dan het overige. Wij geven dit den Redenaar in bedenking. Het raakt evenwel de hoofdzaak niet.
De scheuring bestaat, en er is weinige hoop, dat die ooit zal heelen, zoo lang Rome Rome blijft, en den Bijbel ongelezen of tot het inwendig Christendom ongebruikt laat. Ook was elke poging, hoezeer de Griek door de omstandigheden tot toegeven scheen gedwongen te zijn, altijd vruchteloos. Dit blijvend bestaan dier kerk is reeds, bij al de rampen en onheilen, dier kerke overkomen, getuige van Gods Voorzienigheid. Het altoos blijvende bestaan der Grieksche kerk toont reeds de onnoozele aanmatiging aan der Roomsche kerk, van alleen de ware, door jezus en diens Apostelen erkende en gevestigde, kerk te zijn. Doch nog grootere voordeelen

{==522==} {>>pagina-aanduiding<<}
zijn door de Grieksche kerk, onder Gods wijs en vaderlijk bestuur, aan de geheele Christenheid geschonken. Al het kwaad, dat door Rome na die scheuring werd gesticht, bleef buiten de Grieksche kerk. Geene gregoriussen, urbanussen, hadrianussen, innocentiussen, bonifaciussen en dergelijke Paussen konden, met Rome, ook de geheele Christenheid kwellen en bederven.
Nog andere voordeelen heeft deze scheuring aan de geheele Christenheid bewezen. Toen de Westersche kerk in de diepste onkunde en barbaarschheid verzonken lag, was in het Oosten nog veel van vroegere beschaafdheid overig, die, na den inval der Turken, het overige blinde Europa, en Rome tegen wil, de oogen opende. Bij de ondeugden in het Westen staken voordeelig af de Christelijke deugden in het Oosten. Daar was en bleef de Bijbel in hoogachting boven al het menschelijke. Deze werd en wordt aanbevolen ter lezing aan allen; en, zoo er dwaling bestaat, bij het woord der waarheid valt het gemakkelijker, dan te Rome zonder Bijbel, de dwaling te kennen en te verbeteren.
Ja, die kerk is vertrapt en verguisd door Turken, de onbesnedenen zoo wel als de besnedenen. Maar die Turken schieten reeds in hunne magt tegen die kerk te kort. In Rusland kent men de zich noemende Stedehouders van Christus niet, ten minste erkent men hen niet. Reeds verder, door het magtige en uitgebreide Rusland, strekt zich het niet Pauselijke Christendom uit, en dit opent voor de toekomst de heerlijkste uitzigten.
Zulke voordeelen geeft de uitwendige toestand van het Christendom in de Grieksche kerk op te merken. Niet minder is de hoop voor de inwendige gesteldheid. De volken onder de Russische heerschappij worden al meer en meer beschaafd. De Grieksche kerk schuwt het licht niet, maar zoekt het op, al is dit nieuw, indien het maar schijnt uit het woord van God. Hetgeen in het midden der 17de eeuw met de verbetering der kerkelijke boeken en bijbelvertalingen heeft plaats gehad, strekt

{==523==} {>>pagina-aanduiding<<}
hiervoor ten bewijze. Men verkettert niemand, en zij alleen vinden geenen bijval, die, onder den naam Raskolniken bekend, het oude, dat verkeerd is, voorstaan. De bemoeijingen van peter I hebben veel voorbereid, dat allengs tot stand komt. De kerk heeft reeds hare beroemde schrijvers en godgeleerden, die de leer in een eenvoudig kleed voorstellen, en den Protestanten daarin gelijkvormig worden. Dit heeft overal plaats, waar de Bijbel onder de verbodene boeken niet geteld wordt.
Wat er van Griekenland worden zal, moge voor ons nog duister zijn; reeds lacht ons de blijde hoop toe, dat ook dat land door den Bijbel veel voor het Christendom doen zal. De Hoogeschool te Corfu bloeit reeds, en zal niet enkel voor de Iönische eilanden vruchten dragen. ‘Sic in ipsa tandem patria sua, meliores videat dies Ecclesia Graeca! Quaeque in summis istis Graeciae tam diuturnis aerumnis, antiquam Graecis et linguam servavit et Religionem et libertatis simul amorem et exspectationem; haec dignum illud curae suae tandem pretium ferat, ut, quod testatur Russia, quod loquitur Asia, quodque hac oratione probare equidem studui, idem aliquando Graecia doceat: Ecclesiam Graecam Divinae esse Providentiae testem!’
Deze Redevoering, welke wij den Lezer meer bijzender wilden doen kennen, getuigt zoo zeer ten voordeele van den Hoogleeraar, dat verdere lofspraak ten eenemale overbodig is.






Tweetal Leerredenen van J. Nieuwenhuis en H.J. Matthes, gehouden te Leyden op den 9 November 1828, bij gelegenheid der bevestiging en intrede des laatstgenoemden, als Predikant der Evangelisch-Luthersche Gemeente aldaar. Te Leyden, bij H.W. Hazenberg, Jun. 1828. In gr. 8vo. 54 Bl. f :-60.

‘Op dringend verzoek en ten genoege der Evange-
{==524==} {>>pagina-aanduiding<<}
lisch-Luthersche Gemeente te Leyden wordt haar dit tweetal Leerredenen door de Schrijvers aangeboden, als gedenkstuk van eenen haar zeer gewigtigen dag, onder toewensching van den zegen des Allerhoogsten over de pogingen harer Leeraars en Voorstanders ter opbouwing der Gemeente.’ Dit korte voorberigt wijst het oogmerk aan, uit welk deze Leerredenen moeten worden beschouwd. Het meerdere of mindere bij vergelijking in deze beide stukken aan te wijzen, is noch noodig, noch gepast. Dit tot narigt voor den belanghebbende. Deze stukken, door vrienden voor vrienden vereenigd uitgegeven, moeten als geheel ontvangen, en niet stukswijze, veel minder afgepast beoordeeld worden. Als Modellen dienen gelegenheidsredenen nooit.
Professor nieuwenhuis behandelt als tekst Hand. X:33. Gij hebt welgedaan, dat gij gekomen zijt. Nu zijn wij allen hier tegenwoordig voor God, om te hooren alwat u van God bevolen is. De Heer matthes bezigt de woorden, Hand. V:20.: Gaat heen, en vertoont u, en spreekt in den Tempel tot het volk al de woorden dezes levens.
Na de lezing dezer stukken, kan men niet anders, dan der Evangelisch-Luthersche Gemeente te Leyden van harte geluk wenschen met het bezit van twee zulke bekwame en vriendbroederlijke Leeraren, als ook dit geschrift hen vertoont. Lange geniete die Gemeente dat voorregt, en smaken de beide vrienden het genoegen van gezamenlijk arbeiders te zijn in dezelfde Gemeente; iets, dat te voren door hen zoo vurig verlangd, en nu zoo ongehoopt verkregen werd!




Handboek der algemeene Ziektekunde. Naar de vierde verbeterde Uitgave van Dr. J.W.H. Conradi, gewoon Hoogleeraar te Goettingen, door Dr. J.J. Gaaswijck, practizerenden Geneesheer te Amsterdam. Te Amsterdam, bij S. de Grebber, 1828. In gr. 8vo. XXIV en 438 Bl. f 3-75.


{==525==} {>>pagina-aanduiding<<}

In de behoefte aan een geschikt Pathologisch Handboek in de landtaal, dat, naar de tegenwoordige hoogte der Geneeskunde ingerigt, met de vereischte beknoptheid eene genoegzame volledigheid vereenigde, willende voorzien, viel de keuze des Vertalers op het werk van den Göttinger Hoogleeraar conradi; en waarlijk, wij moeten hem in deze keuze onzen volkomen bijval geven. Immers het Handboek van dezen Geleerde, behalve dat het nu reeds eene vierde uitgave beleven mogt, en daardoor een gunstig vooroordeel opwekt, is te meer voor onzen landaard geschikt, daar het evenzeer verwijderd is van oppervlakkigheid, als van die diepzinnige Natuurfilozofie, waarvoor onze Natie minder berekend schijnt; daar het overal blijken draagt van vooringenomenheid met het nog nimmer overtroffen Compendium van onzen grooten gaubius, en in denzelfden geest bewerkt, voor onze landgenooten meer dan eenig ander Handboek over dit vak geschikt is.
In eene Voorrede ontwikkelt de Schrijver het plan en de strekking van zijn boek. Afkeerig van alle eenzijdigheid, zocht hij het goede van oude en nieuwere Auteurs te vereenigen, en vooral de gevaarlijke klip van hypothesen en willekeurige theoriën te vermijden. Met opzigt tot de rangschikking der onderwerpen volgt hij, op goede gronden, die van gaubius, waarbij de Aetiologie vóór de Symptomatologie behandeld wordt.
De daarop volgende Inleiding bepaalt en ontvouwt het begrip van Pathologie, spreekt over derzelver verdeeling, nut en bronnen, zonder zich in eene eigenlijke litteratuur derzelve te verdiepen (hetgeen niet zonder reden ondoelmatig geacht wordt).
In de eerste Afdeeling, welke van de ziekte in 't algemeen handelt, vindt men de algemeene Ziektekunde verklaard. De tweede bepaalt zich bij de eenvoudigste en algemeenste hoofdsoorten der ziekelijke veranderingen van de eigenschappen des menschelijken ligchaams. De derde betreft de leer der oorzaken, en de vierde, eindelijk, die der verschijnselen.

{==526==} {>>pagina-aanduiding<<}

Ziedaar, geachte Lezer! den ruwen omtrek van dit werk; laat ons nu de afzonderlijke deelen wat van naderbij beschouwen.
Bij de bepaling en omschrijving van het begrip van ziekte, is de Schrijver kennelijk gaubius gevolgd. Intusschen komt ons de paraphrase van het woord affectio wat al te zwaarlijvig voor; en ware het misschien beter geweest, op het voetspoor van gaubius, dit woord later te omschrijven. Ook in het bepalen van naaste en verwijderde ziekte-oorzaken behoudt de Schrijver de Gaubiaansche denkbeelden, en dat wel, naar ons oordeel, met het hoogste regt. Eindelijk, in de algemeene leer der verschijnselen is blijkbaar de leer van gaubius te ontdekken. Hierop wordt in het 4de Hoofdstuk van de algemeene verscheidenheid en verdeeling der ziekten, naar derzelver zitplaats, eenvoudigheid of zamenstelling, verloop, aard en oorsprong, gesproken. Deze zijn de zoogenoemde differentiae accidentales bij gaubius, welke de Schrijver zegt niet allen van toevallige omstandigheden af te hangen, en gedeeltelijk zelfs zeer met het wezen der ziekten verbonden te zijn; hetgeen met betrekking tot sommigen gereedelijk kan worden toegegeven.
Omtrent de leer van de ziektescheidingen betoont zich de geleerde Schrijver het gevoelen der Ouden toegedaan. Ter verklaring der zoogenoemde metastasis, of stofverplaatsing, neemt hij ook de stellingen der nieuweren, die namelijk eener vicariérende secretie of antagonistische werking der deelen, aan, en openbaart zich in den geheelen loop van dit geschrift als Eclecticus. Daarbij zijn de litterarische bronnen overal aangewezen.
Hetzelfde eclecticismus ontdekt men in de tweede Afdeeling, welke over de eenvoudige ziekten, of liever ziekteelementen, handelt. Eenen aanvang makende met de ziekelijke verandering van het levensbeginsel, wordt het bruikbare van het Browniaansche leerstelsel opgenomen, maar het eenzijdige daarvan niet verzwegen. (In eene noot wordt met een woord van rasori's stelsel gewag

{==527==} {>>pagina-aanduiding<<}
gemaakt, waar de Vertaler, door een zonderling misverstand, het Grieksche dichotomie door verduistering heeft overgezet.) De vitia cohaesionis zijn almede duidelijk, naar aanleiding van gaubius, uiteengezet. Van daar overgaande tot de beschouwing van de gebreken der chemische eigenschappen van het menschelijk ligchaam, acht de Schrijver het niet onvoegelijk, oorspronkelijke veranderingen in de vochten aan te nemen. Bij de bijzondere ontaardingen der vochten had men misschien wel wat meerdere kritiek kunnen verlangen.
Beter beviel ons het in de derde Afdeeling, betrekkelijk de voorbeschiktheid en de schadelijke invloeden of gelegenheidsoorzaken, voorkomende. Aangaande de vergiften merkt de Schrijver aan, dat het partijdig is, de uitwerking van alle vergiften van die op het bloed af te leiden, gelijk heden ten dage het algemeen gevoelen schijnt te zijn; een gevoelen, waaraan de groote verscheidenheid der vergiften zelve niet gunstig is. Wat de contagia, of smetstoffen, aanbelangt, derzelver werking op het organismus geschiedt, naar het oordeel des Schrijvers, niet bloot dynamisch, als prikkel, maar tevens chemisch door assimilatie.
De vierde Afdeeling, de Symptomatologie behelzende, begint met den pols, wiens geregelde gesteldheid van de behoorlijke irritabiliteit van het hart en de slagaderen, van de behoorlijke hoeveelheid en gesteldheid van het bloed en van deszelfs vrijen omloop gezegd wordt afhankelijk te zijn. De pulsus celer van den pulsus frequens onderscheidende, zegt de Schrijver, dat men den eersten zelden aan het ziekbed, en wel alleenlijk bij den zeldzamen of niet zeer menigvuldigen pols, kan onderscheiden; waaromtrent ons de waarneming anders geleerd heeft, als hebbende meermalen, en niet zonder nut, in de onderkenning van den toestand des lijders, dit onderscheid waargenomen. Met veel naauwkeurigheid zijn de overige toevallen overwogen. Inzonderheid uitvoerig is dat gedeelte, wat de urin betreft, bearbeid; terwijl ook het semiotische in deze Afdeeling niet vergeten is.

{==528==} {>>pagina-aanduiding<<}

Wij bevelen derhalve dit Handboek aan het Nederduitsch geneeskundig publiek aan, wenschende dat hetzelve tot verspreiding van heldere pathologische begrippen moge medewerken, in eenen tijd, waarin de Ziektekunde over het algemeen zoo schaars en oppervlakkig beoefend wordt, en kunnen van dit onderwerp niet afstappen, zonder één woord met onze Lezers gewisseld te hebben. Bij velen geldt de Ziektekunde voor niet veel meer dan eene schoolsche wetenschap, welke voor de praktijk van geringe waarde is. Deze kleinschatting der Ziektekunde is in meer dan één opzigt voor de praktijk nadeelig geworden. Want vooreerst heeft zij de heerschende neiging tot empirisme in de hand gewerkt, en bij velen de praktijk in eene soort van receptenfabrijk doen ontaarden. Ten andere is daardoor de handelwijze der Geneesheeren meer en meer symptomatisch geworden, waarbij men op eene onoordeelkundige wijze schermutselt tegen verschijnselen, en den vijand ongestoord en ongemoeid laat, ja dikwijls in de hand werkt. Eindelijk is alzoo de eigenlijke ervaring in de Geneeskunst gedurig zeldzamer geworden en in een redeloos instinkt veranderd, waarbij de Arts in het duister op goed geluk af rondkrabbelt. Hoogst wenschelijk is het dus, dat in ons Vaderland eene wetenschap, welke met de redelijke, oordeelkundige kunstoefening in zulk eene naauwe betrekking staat, dat zij zonder dezelve geheel vervallen moet, gehandhaafd en op prijs gesteld moge worden, opdat onder ons de Geneeskunst niet tot bloot handwerk verlaagd, maar tot eene waarlijk wijsgeerige kunst worde verheven. Want de Ziektekunde geeft eerst die wijsgeerige strekking en aard aan de Geneeskunst, waardoor zij zich boven de artes serviles, illiberales verheft; en zonder deze is zij met de laatsten volkomen gelijk te stellen. Mogt aan die goede zaak ook dit vertaald Handboek bevorderlijk zijn, waartoe wij het een groot debiet toewenschen!





{==529==} {>>pagina-aanduiding<<}

Het Leven van Napoleon Bonaparte, door Sir W. Scott. Uit het Engelsch vertaald, door J.G. Swaving. Vde, VIde en VIIde Deel (in 2 Stukken). Te Dordrecht, bij Blussé en van Braam. 1827, 1828. In gr. 8vo. Te zamen 1658 bl. f 11-20.

Van de vier eerste Deelen dezes vermaarden werks hebben wij vroeger verslag gedaan. Die, welke thans voor ons liggen, bevatten wel het belangrijkste gedeelte; de veroveringen van napoleon buiten Frankrijk, van den vrede van Amiens tot op het verlies van Duitschland, na den slag bij Leipzig. In zijne vorige veldtogten had hij zichzelven den weg gebaand tot het hoogste gezag over Frankrijk en Opper-Italië; thans wilde hij zich door een' stoet van Vassalen, of leenroerige en afhankelijke Staten, omringen, en verkrachtte daartoe beurtelings de onafhankelijkheid van Zwitserland, Baden, Wurtemberg, Beijeren, geheel Zuidelijk Duitschland, dat hij in een zoogenaamd Rhijnverbond vereenigde, Napels, Holland, Saksen, Pruissen, Deenemarken, Portugal, Spanje, Rome, de Hanzesteden en Noordwestelijk Duitschland, en plaatste daarin zijne Broeders en Zwagers, of zichzelven, als onmiddellijk Opperheer. Hij had de zinneloosheid zelfs, tot zijns Broeders zoontje te zeggen, dat de eerste pligten der Vorsten, aan welke hij die kroonen schonk, jegens hem, de tweede jegens Frankrijk, de derde eindelijk omtrent hunne Onderdanen waren. Geen tiran heeft nog ooit zóó schaamteloos gesproken! Doch deze hoogmoed moest tot den val geleiden; en wij zien dan ook hier het verlies aller buitenlandsche veroveringen, met zoo veel moeite in negen jaren verkregen, en den afval aller schijnbare
Bondgenooten, in de twee veldtogten van Rusland en Saksen in 1812 en 1813. Eene allezins waardige taak voor een' Geschiedschrijver als walter scott. Over 't algemeen is die taak ook, zoo ver wij daarover uit de

{==530==} {>>pagina-aanduiding<<}
middelmatige vertaling oordeelen kunnen, naar behooren vervuld. Nogtans verloochent zich de Brit in geenen deele. De oorlogsverklaring van Engeland aan Frankrijk in 1803 zoekt hij uit de voorafgaande handelingen van napoleon volkomen te regtvaardigen. Doch ondersteld, dat Engeland daarin ten volle gelijk had, waarom dan niet gezegd: ‘Gij wilt Piemont behouden? goed! wij zullen Malta niet teruggeven, vóór dat gij dat land aan deszelfs regtmatigen bezitter hergeeft’? Men behoefde daarom het beruchte Ultimatum van 36 uren niet voor te schrijven, noch zich te haasten, om zelf den oorlog te verklaren, niet slechts aan Frankrijk, maar ook aan de onschuldige Nederlandsche Republiek. Doch men moest zich haasten, om de rijkgeladene bodems, die uit Oost en West te huis gewacht werden, waaraan Frankrijk, en vooral Holland, na langen stilstand, hunne schatten hadden te koste gelegd, magtig te worden, eer zij van den oorlog konden berigt hebben. Van dezen schandelijken roof, op vreedzame ingezetenen gepleegd, die meenden, op de goede trouw der verdragen hun goed aan de zee te mogen vertrouwen, daarvan spreekt Sir walter scott geen enkel woord. Het is, alsof het slechts zoo behoort; en nog durft hij zeggen, dat Engeland den voorspoed onder anderen van Holland wenschte! Ja, wanneer die voorspoed iets tot dien van Groot-Brittanje kon bijdragen; anders heest het nimmer middelen ontzien, om dien te vernielen. - Den schandelijken aanval op de Spaansche Registerschepen, op bevel van pitt, te midden des vredes, waardoor een groot
Spaansch Oorlogsschip in de lucht vloog (1804), kon men niet geheel onvermeld laten; maar ook deze gruwel der ongeregtigheid wordt zoo veel mogelijk vergoelijkt. En eindelijk - wij konden naauwelijks onze oogen gelooven - de snoode togt naar Koppenhagen in 1807, die met napoleon's grootste onregtvaardigheden gelijk staat, en waardoor men, in vollen vrede, onder den schijn van eene geheime overeenkomst tusschen Frank-
{==531==} {>>pagina-aanduiding<<}
rijk en Rusland te willen beletten, die vloot maar zelve wegnam, en daarbij de Hoofdstad des Rijks, van eenen vreedzamen, onbeleedigenden Staat, gedeeltelijk in de assche legde, - dit zijn de groote bedoelingen, het groote krachtbetoon, door scott met ophef (VIde D. bl. 15) vermeld; en de onloochenbare daadzaak (bl. 16) dier geheime verbindtenis berust slechts op vermoedens, die nimmer door een echt stuk bewaarheid zijn, 't welk de Britsche Regering toch voor hare eer had moeten bekend maken. De groote roof, een feit zoo snood als eenig in de geschiedenis der schendingen van het Volkenregt, wordt (bl. 18) dus vermeld: De Deensche vloot werd buiten het bereik van den grooten overweldiger gesteld (!!!) Men zou die, zegt scott, na den vrede hebben teruggegeven. Ja! zoo als de Hollandsche vloot aan de Helder, op naam van den Prins van Oranje in het Nieuwe Diep overgegeven, waarbij de schepelingen wel geen denkbeeld hadden, dat die aan de Britten zou komen. Andere bewijzen der eenzijdigheid des Schrijvers ten aanzien van Engeland, zoo als de verdediging van de zoogenoemde Engelsche zeeregten en kaperijen, (bl. 326 van
het Vde Deel) gaan wij voorbij.
Zoo is dan walter scott hoogst eenzijdig, waar de snoodheden en plunderingen zijner landgenooten moeten verhaald worden; doch, als gevoelde hij zelf het onregt hiervan, stapt hij daarover altijd zoo kort mogelijk heen, terwijl hij veel langer vertoeft bij de misdaden van napoleon. Nog iets: hij verhaalt, ondanks zijne doorgaande onpartijdigheid omtrent dezen, veel uitvoeriger de rampen en tegenspoeden van denzelven, dan zijne overwinningen. Zoo loopt b.v. het Vde Deel alleen over het tijdstip tusschen Amiens en Tilsit (1802-1807), en napoleon's rampen beginnen reeds met het VIIde, en zullen nu nog twee Deelen beslaan. Maar, aan den anderen kant, worden van wellington in Spanje slechts de vroegere krijgsbedrijven met eenige uitvoerigheid gemeld; de latere, zoo als de overwinningen bij Salamanca en Vittoria, worden, als aan zijne landge-
{==532==} {>>pagina-aanduiding<<}
nooten genoegzaam bekend, slechts aangestipt; en wij hebben gezien, dat de Schrijver in de vorige Deelen napoleon's veldtogten in Italië zeer uitvoerig geboekt heeft: zoodat hier geen opzet schijnt te hebben plaats gehad. Uitvoerigst nogtans - en met reden - is de beschrijving van den Russischen veldtogt in de twee Stukken van het VIIde Deel. De Schrijver ontwikkelt daarin eene zeer naauwkeurige kennis van het terrein, en zet den loop der gebeurtenissen zeer goed en duidelijk uit elkander. Zijnen stijl wisselt hij gedurig af door beelden en vergelijkingen, die den Dichter verraden, en waarvan sommige treffend juist, doch ook andere meer spelingen van het vernuft zijn. En wat nu den geheelen indruk betreft, dien hij ons van zijnen Held geeft, wij gelooven, dat hij daaromtrent der waarheid zeer getrouw is gebleven. Dat de Franschen ten hoogste
misnoegd waren, omdat hij hunnen Afgod, ontdaan van den valschen glans zijner zegepralen en den damp van wierook, dien hunne vleitaal rondom hem verspreid had, in zijne naaktheid durfde ten toon stellen, is te begrijpen; maar scott doet doorgaans aan zijne groote talenten regt wedervaren; hij maakt even zeer gebruik van zijne Bulletins als van die zijner vijanden (b.v. in het verhaal van den veldslag van Leipzig); hij bewondert de standvastigheid, welberadenheid en gelijkmoedigheid van napoleon in dezen beslissenden strijd (VIIde D. bl. 861), en laakt daden, van de andere zijde, die destijds zeer toegejuicht zijn geworden, en die ook, uit het standpunt der daders, en alle omstandigheden in aanmerking genomen, zeer wel kunnen verdedigd worden; namelijk het overloopen der Saksers te midden van den Leipziger slag, en de niet bekrachtiging van den vrijen aftogt der bezettingen van Dresden en Dantzig. (VIIde D. bl. 863, 895, 896.) Doch in de bedoelingen van den veroveraar ziet hij nergens iets, dan voldoeningen aan plannen van eer- en heerschzucht, en niet, gelijk diens bewonderaars, groote ontwerpen tot een beter lot voor Europa. Ook durft hij, met al zijnen eerbied voor napoleon's talenten als krijgsman, in welk opzigt hij hem

{==533==} {>>pagina-aanduiding<<}
volkomen regt laat wedervaren, het plan van zijnen Russischen veldtogt ten sterkste berispen; hij wederlegt uitvoerig diens beweerde, dat alleen de onverwachte sneeuw vlagen en de vroeger dan gewoonlijk invallende winter de oorzaken zijner rampen geweest zijn. Integendeel doet hij ten stelligste zien, dat slechts eigene onvoorzigtigheid en gebrek aan behoedzaamheid bij den intogt in Rusland of Russisch Polen, eene landstreek, die men niet kende, gevoegd bij snelle en voor zulk een leger, verstoken van genoegzame levensmiddelen, vernielende marschen, en eindelijk een onberaden vertrouwen op zijne gelukster en op de zwakheid van alexander, hem eerst onbesuisd naar Moskou deden voorthollen, en toen onbedachtzaam en in blinde verwachting van vredesonderhandelingen aldaar vertoeven. Wij zijn het volkomen met den Schrijver eens (VIIde D. bl. 627): ‘Wat was dan toch de ware oorzaak van eene zoo ontzettende, noodlottige uitkomst? Wij schromen niet, daarop te antwoorden, dat eene zedelijke dwaling, of liever eene misdaad, napoleon's wijsheid in dwaasheid veranderde; dat hij, door de onregtvaardigheid van zijne bedoelingen verblind, tot groote krijgskundige fouten verviel, en gevolgelijk verkeerde middelen te baat nam, om in het bereiken van zijne booze oogmerken te slagen. De stelregel van den Koning van Pruissen, dat de Godheid steeds de partij kiest van den sterksten, is zoo valsch als goddeloos. In den tijd, in welken wij leven, kunnen en mogen wij zekerlijk geene wonderwerken verwachten; maar wij weten nogtans, dat de wereld onderworpen is zoo wel aan zedelijke als aan natuurlijke wetten, en dat de schending der eerste menigwerf eene tijdelijke straf met zich brengt.’ En hieraan wordt dan napoleon's gedrag getoetst, en daaruit zijn lot ontwikkeld.
Wij zullen ons nu voorts bepalen tot het vermelden van eenige bijzonderheden, die ons onder het lezen dezer drie of vier Deelen getroffen hebben.
Wij vonden hier zoo min, als in de overige werken

{==534==} {>>pagina-aanduiding<<}
over den Russischen veldtogt, voldoende bescheiden nopens de achtereenvolgende vermindering des grooten legers. Op bl. 265 des VIIden Deels wordt de geheele Fransche Armee, met alle hulptroepen der zoogenaamde Bondgenooten, op 1,187,000, of, na aftrek van verlofgangers, zieken en onvoltallige Regementen, op 800,000 man begroot. Naauwkeurig wordt nu nergens het getal der troepen van dit ontzettende leger, die tegen Rusland optrokken, vermeld. Doch op verscheidene plaatsen schijnt de Schrijver het op ruim 400,000 man te begrooten; ten minste zoo is de berekening op bl. 622, waarin men opgeeft, dat er in Litthauwen reeds honderdduizend man zouden bezweken zijn, eer men nog het eigenlijke Rusland bereikte; - een tweede honderdduizendtal zou omgekomen zijn, eer men te Moskou was: zoodat dus de jammerlijke terugtogt in den fellen winter niet meer, en, daar er toch nog altijd een overschot terugkwam, zelfs minder vernieling zou hebben aangeregt, dan de optogt te midden des zomers. Men gevoelt het losse en onwaarschijnlijke dezer opgaven. En daarbij voege men nu nog de lijst der omgekomenen en gevangenen uit boutourlin (bl. 613), die 450,000 man bedraagt, en die onze Schrijver voor naar alle waarschijnlijkheid naauwkeurig houdt. Er zouden dus vijftigduizend man meer gesneuveld of gevangen zijn, dan er waren opgetrokken! Men ziet, dat hier de opgaven zeer onnaauwkeurig en gebrekkig zijn.
Walter scott deelt niet minder de binnenlandsche handelingen en wijze van bestuur van napoleon, dan zijne buitenlandsche verrigtingen en overwinningen of nederlagen mede, en hij toont daarin overal een' edelen geest voor de volksvrijheid, wier vertrapping en verguizing door den Man, dien sommige quasi-liberalen naderhand voor hunnen Held hebben gekozen, hij in zeer vele bijzonderheden doet blijken. Hij bewijst duidelijk, dat Frankrijk onder hem niet meer vrijheid genoot, dan onder een' Sultan; en dat, zoo de Staatsraad (het eenige ligchaam, waar discussiën over 's lands zaken waren geoorloofd) soms de vrijheid nam, hem bij besloten

{==535==} {>>pagina-aanduiding<<}
deuren tegen te spreken, zulks hoegenaamd geenen invloed kon hebben, doordien hij altijd dezelfde magt daarover behield als over een' Turkschen Divan, om namelijk door een ‘ik wil’ alle deszelfs vertoogen hetzij ter neêr te slaan, hetzij in werking te brengen.
Omtrent het Wetboek Napoleon bevat dit werk verscheidene zeer gegronde aanmerkingen, die den bekwamen Regtsgeleerde kenmerken, (het eigenlijke vak van scott.) Ook omtrent zijn huiselijk leven, zijne onachtzaamheid voor eigene kleeding bij groote verkwisting en hoofsche feesten, de gestrenge orde en Etiquette aan zijn Hof, de wettiging van de roofzucht zijner Maarschalken, door, op echt Turksche manier, hun een gedeelte van dien roof te ontnemen, (op deze wijze trok hij eens 2 of 3 millioenen francs op massena, die zich al te vet gemest had, enz.) komen hier allezins merkwaardige bijzonderheden voor. Wij vinden die in het begin des VIden Deels, als rustpunt tusschen den vrede van Tilsit en de onderneming van Spanje, dus in het tijdstip, dat de magt des Keizers ten toppunt gestegen was, en noch tegenstand noch behoorlijke vermeerdering meer scheen toe te laten. Maar Spanje was het eerste struikelblok zijner reusachtige ontwerpen; hij verspilde hier vergeefs de schatten en het bloed zijner onderdanen; en zijne dwaze onderneming naar Rusland, even als die in Spanje slechts de uitwerking eener zinnelooze heerschzucht, werd hem ten val, en beroofde hem vóór den asloop van 1813 van zijne veroveringen. De val zijner eigene heerschappij zal ons in de beide volgende Deelen, welke dit werk moeten voltooijen, verhaald worden.
De stijl des Vertalers is dikwerf ongekuischt, zoo als: ‘de Fortuin heeft een' pik op ons,’ (VIIde Deel, bl. 728) enz. Doch bovenal zijn wij verwonderd geweest, dat swaving de treurige Geschiedenis onzer verandering in een Koningrijk onder lodewijk, den val van de Republiek der Vereenigde Nederlanden, (eene gebeurtenis, die zijn Schrijver in anderhalve bladzijde afdoet) niet alleen geenszins een weinig uitgebreid heeft, maar er niets dan twee geheel onbeduidende, ellendige Noten

{==536==} {>>pagina-aanduiding<<}
heeft bijgevoegd, en daarentegen zoo weinig van onze nieuwste Geschiedenis weet, dat hij den Raadpensionaris schimmel penninck Groot-Pensionaris noemt! Wij hopen, dat hij zich in de volgende Deelen voor dergelijke lompe fouten zal wachten.




De staatkundige verlichting der Nederlanderen, in een wijsgeerig-historisch Tafereel geschetst, door Mr. Samuel Iperuszoon Wiselius. Een Geschrift van den jare 1793. Tweede Druk. Te Brussel, bij Brest van Kempen. 1828. In gr. 8vo. XVII en 354 Bl. f 3-60. Met dit Motto: ‘Quis nescit, primam esse historiae legem, ne quid falsi dicere audeat: deinde, ne quid veri non audeat; ne qua suspicio gratiae sit in scribendo, ne qua simultatis.’ Cicero.

Dit werk, bevorens stukswijze, zonder des Schrijvers naam, en niet in de oorspronkelijke volgorde, in de Nieuwe Mnemosyne geplaatst, doch thans door hem, met bekendmaking van zijnen naam, in den vorm eener nieuwe uitgave, te Brussel in het licht gegeven, is niet alleen om de belangrijkheid der onderwerpen, die het bevat, maar ook bijzonder om de wijze, waarop dezelve door den Schrijver beschouwd en behandeld worden, bij uitnemendheid geëigend, om de aandacht van onderzoeklievende lezers tot zich te trekken. De Heer wiselius deelt in zijne Voorrede de gepaste aanleiding mede, welke hij tot deze nieuwe uitgave bekomen heeft, met opgave tevens der veranderingen en vermeerderingen, welke in dezelve gevonden worden, met vermelding ook van het oorspronkelijk oogmerk, hetwelk hij zich bij de bearbeiding van dit onderwerp voorstelde, hetwelk voornamelijk hierin bestond: om eenige gedeelten onzer Vaderlandsche Geschiedenis, gelijk ook den aard van onzen toenmaligen Staatsvorm, van eene nieuwe en tevens echte en ware zijde te doen kennen, en tegelijk daarbij deze en gene duistere, door wederzijdsche partijschap nog dieper in de schaduw geplaatste, historische bijzonderheden naar zijn vermogen toe te lichten.
Dat de Auteur, na eenige algemeene voorstellingen en aanmerkingen, Holland meer in het bijzonder tot voorwerp zijner beschouwing heeft genomen, is geschied om het werk

{==537==} {>>pagina-aanduiding<<}
te vereenvoudigen; en zijn Ed. meende dit, behoudens waarheid en oordeelkunde, alzoo te mogen doen, terwijl hij toch het meeste van hetgeen hij, volgens den aard zijns onderwerps, omtrent dat gewest in eenen staat- of regeerkundigen zin had voor te dragen, op de meeste overige, geheel of ten deele, toepasselijk achtte. Het is waar, Holland is het standpunt, hetwelk de meeste Geschiedschrijvers gekozen hebben, en de andere gewesten hebben in hunne beschouwingen doorgaans slechts eene plaats op den achtergrond van het tooneel, 't welk zij openen. Trouwens, de Raadpensionaris jan de witt beschouwde de overige gewesten als leden, die men des noods zou kunnen afsnijden, zonder daarom het leven des ganschen staatsligchaams in gevaar te brengen: want hij hield het daarvoor, dat het levensbeginsel der Republiek alleen in Holland gevestigd was. Maar het komt Recensent, behoudens beter oordeel, voor, dat de geschiedkundige onderzoekingen betrekkelijk de overige gewesten uit geheel verschillende beginselen moeten afgeleid worden, en vooral tot geheel uiteenloopende resultaten brengen zouden, zoodat het weldra zoude blijken, dat op verre na niet alles, wat in eenen staat- of regeerkundigen zin omtrent Holland met waarheid kan voorgedragen worden, ook op de meeste overige gewesten toepasselijk te achten zij.
Dat wij nog altijd geene volkomen ware en geheel onzijdige Vaderlandsche Geschiedenis, loopende ten minste van den vrede van Munster, 1648, tot aan het 13de jaar der tegenwoordige eeuw, bezitten, is niet tegen te spreken; en wij gelooven met den Heer wiselius, dat zulk eene Geschiedenis vooreerst nog met grond niet te verwachten is. Alles, wat zijn Ed. omtrent de redenen, die het onvervuld blijven van dien wensch veroorzaken, voordraagt, verdient ernstig overdacht en ter harte genomen te worden. Zeer juist is de aanmerking, bl. VII der Voorrede, dat het een groot verschil maakt, welke soort van zaken de misleiding en de verkeerde oordeelvellingen betreffen. Een publiek kan hoegenaamd geen gevoel hebben voor letteren en schoone kunsten. Het kan op meetkunstige wetenschappen niet den minsten prijs stellen. Maar raakt de misleiding godsdienstige gevoelens en staatkundige grondstellingen, en geraken de hartstogten daarbij in het spel, dan ziet men weldra uitspattende tweespalt, welke, zoo de teugels des bewinds niet door eene zeer vaste hand gehouden en bestuurd worden, den Bur-
{==538==} {>>pagina-aanduiding<<}
gerstaat gemeenlijk op den rand des verderfs voert, somwijlen het onderstboven keert: kerkelijke en wereldlijke geschiedenissen bewijzen deze waarheid op de allerbedroevendste wijze. Helaas! het is meer te wenschen dan te verwachten, dat niet vroeger of later nieuwe voorbeelden de waarheid van dit gezegde zullen komen bevestigen! Wanneer echter de Heer wiselius zegt: een ramus slechts werd vermoord om de uitspraak van een Latijnsch woord, dan zij het ons vergund, iets tot nadere toelichting aan te merken. Pierrele rameau, of petrus ramus, is in den versoeijelijken St. Bartholomeus-nacht, 24 Augustus 1572, doodgeslagen door
zijnen tegenstander in de wijsbegeerte, joannes carpenterius (jean charpentier), een ijverig voorstander der destijds onder den naam van Aristotelische heerschende wijsgeerige school, welke door ramus met onwederlegbare gronden aangevallen en in hare diepste grondvesten geschokt was. Zie thuanus, Historia sui temporis, Tom. III. p. 153. Het gerucht dezer zwarte daad deed dionysius lambinus van schrik sterven. Het is intusschen wel waar, dat ramus ten gevolge van een Dekreet der Sorbonne verketterd is, omdat hij beweerde, dat men verkeerdelijk bij de Sorbonne uitsprak kieskies in plaats van quisquis, welke laatste uitspraak dezelve voor kettersch verklaarde. Zie bayle, Dictionnaire hist. et crit. in voce ramus, in notis.
Ten einde tot het oogmerk, hetwelk de geleerde Schrijver zich heeft voorgesteld, te geraken, heeft hij zich begeven tot het onderzoek van de mate van civilisatie en vrijheidsliefde, welke de oude Batavieren schijnen bezeten te hebben; waarbij hunne geroemde dapperheid en onkreukbare trouw, deze laatste niet van de voordeeligste zijde, beschouwd worden; - voorts van den toestand der inwoners onder de Frankische Koningen, en bij de invoering van het deerlijk misvormd Christendom; den aard en de grenzen of uitgebreidheid van het gezag der Graven en Hertogen; den oorsprong van den Adel (dit onderwerp vooral is meesterlijk behandeld); den oorsprong en aard van de regten en het gezag der steden; de instelling der dagvaarten, mitsgaders de wijzigingen, die dezelve later ondergaan hebben; de oude handvesten en privilegiën; den wederkeerigen eed, bij de inhuldiging der Vorsten door dezen en door het volk af te leggen; de wijze van Regtspleging en Regtsvordering onder de Graven; den aard van het ambt des Stedehouders tijdens

{==539==} {>>pagina-aanduiding<<}
het Grafelijk bewind; den invloed van het herleven der letteren en ontluikende beschaving, van de uitvinding der Boekdrukkunst, van Amerika's ontdekking, van de hervorming in den Godsdienst op de staatkundige denkbeelden en de zaken van regering hier te lande; - vervolgens de aanleidende oorzaken van den opstand tegen Spanje; de bedoelingen van filips II bij het aanvaarden der regering, de dwaze maatregelen, door hem in het werk gesteld; het algemeen misnoegen, daardoor gaande gemaakt; de rigting, welke willem I aan de geestgesteldheid der Nederlanderen wist te geven, zijne hoedanigheden, deugden en zwakheden; de aard van het Verbond en Smeekschrift der Edelen; de handelwijze der Staten ten aanzien van het oppergezag; hoe hetzelve beurtelings aan Engeland en Frankrijk opgedragen, en om welke redenen het door die Mogendheden niet aanvaard is. Bij deze gelegenheid worden ook de onderscheidene meeningen aangaande het regt os de bevoegdheid, om aanspraak te maken op de hoogste overheid, gewikt en gewogen. (De Unie van Utrecht wordt nu op eene geheel bijzondere wijze onderzocht en gewaardeerd, en zeer zeker niet boven hare waarde geschat.) Vervolgens gaat de Schrijver over tot het regt om filips af te zweren, en de wijze, waarop dit geschied is; de opdragt der Grafelijkheid van Holland aan Prinse willem I, en het gedrag der Staten van dat gewest, onmiddellijk na 's Prinsen geweldigen dood; hunne oogmerken opzigtelijk maurits, leicester en elizabeth; den Stadhouderlijken lastbrief, aan maurits verleend; het vertoog der Ridderschap, Edelen en Steden van Holland van 1585; het aanvankelijk elkander in evenwigt houdend gezag van maurits en van
oldenbarneveld; de overwinning des eerstgenoemden; den invloed der kerkelijke geschillen op die gebeurtenis, en een aantal andere belangrijke zaken. Niets is zekerder, dan dat men tot de grondige kennis van dit alles nimmer zal geraken, ten zij men zich met eenen vooroordeelvrijen geest tot de beoefening der Geschiedenis begeve, zonder zich door het dikmaals geusurpeerd gezag van beroemde namen te laten overweldigen. Wanneer echter hierbij hooft en wagenaar in dezelfde uitspraak, zoo al niet van verwerping, dan toch van betwijfeling hunner geloofwaardigheid, begrepen worden, kan men vragen, of dit oordeel niet ten opzigte van hooft te hard is? Hooft moge beneden het ideaal eens volmaak-
{==540==} {>>pagina-aanduiding<<}
ten Geschiedschrijvers gebleven zijn, hij wist en gevoelde toch volkomen, wat daartoe vereischt werd. Maar wagenaar, zonder iets van 's mans wezenlijke verdiensten te willen afdingen, had geen volkomen denkbeeld van de waardigheid eens echten Geschiedschrijvers; en daar hij gekluisterd was door het gezag der Oligarchische factie, die niet alleen de Geschiedenis, maar, wat meer zegt, het Land zelve bedorven heeft, zoo dursde hij niet altijd zeggen, wat hij wist waarheid te zijn. Dit kan men zien uit het weinige, hetwelk hij onafhankelijk van Oligarchischen invloed geschreven heeft, zoo als b.v. zijne weinig gelezene Verhandeling over het Stadhouderschap. - De Heer wiselius beweerde in 1793, (en zijn beweerde van dien tijd heest hij in 1828 niet ingetrokken) dat er nimmer een wezenlijke regeringsvorm in deze landen bestaan heeft. Wanneer men door wezenlijken regeringsvorm verstaat een boekje, hetwelk in hoofdstukken en artikelen verdeeld is, hetwelk taliter qualiter door zoogenaamde Notabelen aangenomen is, waarin van Ministers en Gouverneurs, van Waterstaat en dergelijke
mooije dingen meer veel te lezen staat; ja, dan hebben wij in onze oude, gelukkige Republiek geenen regeringsvorm, of, om naauwkeuriger te spreken, geene beschrevene algemeene Constitutie gehad. Maar wanneer men nu toegeeft, dat onze voorouders met geene theoretische en metaphysische bespiegelingen zich ophielden, dan zal men toch niet kunnen tegenspreken, dat er praktisch facto toch wel zoo iets van een' regeringsvorm moet geweest zijn in een landje als het onze, hetwelk bij den Munsterschen vrede zoo roemvol uit eenen tachtigjarigen strijd de zege wegdroeg, welks bondgenootschap door de grootste Mogendheden der wereld gezocht werd, welks vloten in 1666 den schrik op den Teems verspreidden, gelijk in 1712 zijne legers den magtigen lodewijk XIV tot in zijne hofplaats bedreigden! - Dat de Unie van Utrecht aanvankelijk met geheel andere oogmerken is aangegaan, dan waartoe dezelve naderhand door eene gewrongene toepassing gebezigd is, lijdt geene tegenspraak. De Unie was oorspronkelijk een vinculum Juris Gentium, en geenszins een vinculum Juris Publici. Het is ook alles waar, wat men van het theoretisch gebrekkige van onzen staatsvorm, van het nadeel, dat één gewest, ja ééne stad, aan den ganschen Staat kon toebrengen, gelieft te zeggen. Maar was dit niet juist de vrijheid, die, door de centralisatie, welke sedert door na-
{==541==} {>>pagina-aanduiding<<}
foleon ingevoerd is, althans op die wijze nergens meer bestaat? Maar kon niet ook in het Collegium der Tribuni plebis te Rome één enkel Volkstribuun, door het uitspreken van zijn veto, de voorslagen van wetten stuiten? Het is waar, dat de bevolking der zeven gewesten zich niet
alleen waande vrij te zijn, maar ook in die vermeende vrijheid zich gelukkig gevoelde. Maar onze voorouders waren toch, dunkt ons, niet volkomen onwijs, of gelijk te stellen met dien gek te Athene, van wien aelianus verhaalt, dat hij al de schepen telde, die in de haven aldaar binnenliepen, wanende dat dezelve hem alle toebehoorden, en dat hij naderhand, toen hij weder tot zijn verstand kwam, erkende, zich nimmer gelukkiger gevoeld te hebben, dan zoo lang die waan voortduurde. Recensent gelooft gaarne, dat onze voorouders veel minder zich met abstracte denkbeelden bezig hielden, dan het thans levend geslacht; maar hij meent te mogen beweren, dat er nimmer zoo veel positive vrijheid genoten is, als in onze oude Republiek. Zou b.v. een Hoofdofficier van Amsterdam het in zijne gedachten hebben durven nemen, om een' burger uit zijn huis te laten halen? Wij willen nu niet ophalen de schennis der burgerlijke vrijheid, die dadelijk, toen dan die oude gewaande vrijheid voor eene zoogenaamde wezenlijke in 1795 plaats maakte, gepleegd is: het waren toen revolutionaire tijden. De eersten, die dit ondervonden, waren twee Boekverkoopers, en op 19 Maart 1795 de Heeren kinsbergen en van der hoop, die zonder complimenten uit hunne huizen gehaald werden. Maar thans nog kan ieder Regter van Instructie, en in vele gevallen de Officier, ja somtijds zelfs een Commissaris van Policie, een' huisvader bij mandaat van geleide, en de laatstgenoemde ook zelfs zonder dat, laten halen, in hechtenis zetten, en weken, maanden, ja zelfs langer, daar laten zuchten; en, als hij dan eindelijk op vrije voeten gesteld wordt, heeft hij geen middel hoegenaamd, om den willekeurigen aanrander zijner burgerlijke vrijheid tot schadeloosstelling te noodzaken. Vóór 1795, tijdens dan dat wij eene gewaande vrijheid genoten, en ons in dezelve verblijdden, zoude geen Ambtenaar der
Belastingen of Accijnsen zich eene huisvisitatie bij eenen burger of inwoner hebben durven veroorloven. - Het is met de vrijheid eveneens gelegen als met de waarheid, zedelijkheid, schoonheid: men kan omtrent de grondbegrippen, omtrent het metaphysieke beginsel, waaruit die

{==542==} {>>pagina-aanduiding<<}
denkbeelden afgeleid worden, gansch verschillende denkwijze hebben; men kan zelfs daaromtrent geheel geene bepaalde theorie, en desniettemin een zeer goed besef hebben van hetgene waar, zedelijk, schoon en goed is. En zoo was het ook met onze voormalige Republiek gelegen. Het lijdt geene tegenspraak, dat er, vooral in Stadhouderlooze tijden, eene groote overhelling tot Oligarchie bestond. (Aristokratie is toch waarlijk het regte woord niet: geen Hollander moest, na hetgene wijlen de voortreffelijke Hoogleeraar Mr. joan luzac daarover geschreven heeft, dit woord nog in eenen ongunstigen zin gebruiken) en dat niets zoo verderfelijk is, als eene regering van weinigen. Maar men zegge ons eens, waar in geheel Europa, (Engeland alleen uitgezonderd) vóór 1789, staatkundige verlichting bij het volk en gezonde denkbeelden van de oppermagt bestonden? Men moet dus aan onze Hollanders geen bijzonder verwijt doen over een gebrek aan kennis, hetwelk overal, en dan toch nog nergens minder dan in onze vrije Nederlanden, bestond. Onze voormalige regeerders, hoe bekrompen van inzigten men dezelven ook voorstelt, waren evenwel verstandig en menschlievend genoeg, om voor de elders wreed vervolgde Israëlieten eene schuil- en toevlugtsplaats te openen, zoo als zij destijds nergens vinden of hopen konden; descartes, bayle en de Fransche vlugtelingen, die wegens de intrekking van het Edikt van Nantes hun vaderland verlaten moesten, vonden in ons gastvrij Nederland eene veilige haven; vrijheid van drukpers bestond er facto meer dan ergens: het is waar, de schriften van macchiavel en nog eenige anderen, die den meineed en het absolutismus predikten,
werden verboden; maar wat kwaad? Kortom, wist men toen minder over theoretische vrijheid te redekavelen, dit werd rijkelijk gecompenseerd door het werkelijk bezit en genot van praktische vrijheid, hetwelk men toen in ruime mate had.
De Heer wiselius omschrijft, bl. XXX der Inleiding, de grondmagt en oppermagt op volgende wijze: ‘De magt van de gezamenlijke maatschappij kan men gevoegelijk de grondmagt, de door haar daargestelde magt de oppermagt noemen. Deze laatste werd aan eenigen zedelijken persoon in handen gegeven; de andere bleef, en blijft onveranderlijk, berusten in den boezem der geheele Natie.’ Het is dus eene magt, daargesteld door den vrij uitgedrukten wil der maatschappij.
Zoo hebben wij den voornamen inhoud van dit werk op-
{==543==} {>>pagina-aanduiding<<}
gegeven, zoo veel zulks namelijk mogelijk was; want het gaat niet verder dan de derde Afdeeling. In de Voorrede, bl. IV, zegt de Schrijver, dat, wanneer men vraagt, of het werk verder dan tot het einde van de derde Afdeeling voortgezet zij, dit met ja moet beantwoord worden; dat echter aan het openlijk bekendmaken van dat vervolg vooralsnog niet te denken valt, althans niet vóór dat wij onze Letterkunde verrijkt zullen zien met eene volkomen ware en geheel onzijdige Vaderlandsche Geschiedenis, loopende ten minste, gelijk boven gezegd is, van de helft der XVIde tot het dertiende jaar der tegenwoordige eeuw: zoo lang nog alle zaken en omstandigheden, gedurende dat tijdsverloop plaats gehad hebbende, voor strijdige opvattingen en beschouwingen vatbaar blijven, zou dat verdere gedeelte des tafereels door velen niet zonder ergernis gelezen worden. Doch, hoezeer dan ook onvoltooid, is dit werk in zijne soort een der belangrijkste, welke onze Letterkunde bezit. Elke bladzijde bijna bevat iets leerrijks, iets opmerkelijks. Velen zal met ons het gezegde nopens den oorsprong van den Adel treffend voorkomen, bl. 43: ‘Wat mij betreft, ik verlang mijne, hier boven voorgedragene, denkbeelden niemand op te dringen; ik wil integendeel den andersdenkenden alles gewonnen geven: men bewere alleenlijk niet, dat zulk een bevoorregte stand op eene wettige geboorte aanspraak kunne maken, maar erkenne veelmeer, wat waar en onwedersprekelijk is: dat, namelijk, de Adel, zoo als dezelve in de meeste Staten van Europa nog een dadelijk aanwezen heeft, herkomstig is, of uit overweldiging, of uit verkrachting van de natuurwet, of uit beide tegelijk.’ Wanneer dit nog (in 1793 allereerst door den Schrijver ter neder gesteld) in 1828 door zijn Ed. in denzelfden zin herhaald is, dan zoude men toch wel het een en ander daartegen in
bedenking kunnen brengen; maar geheel onvoorwaardelijk zal elk, die de Geschiedenis niet oppervlakkig beoefend heeft, met wiselius eenstemmig zijn, wanneer hij, bl. 42, zegt, ‘dat de leenregering, uit het ware oogpunt beschouwd, weldra de overtuiging geeft, dat zij alleen op geweld en onwetendheid gegrondvest is.’ En dit is ook juist de reden, waarom heden allen, wien geweld en onwetendheid liever is dan vrijheid en verlichting, zoo ijverig het leenstelsel terugwenschen.
Resultaten van zaken, niet van personen te zoeken, was ten allen tijde des Schrijvers stelregel. ‘Het is mij om het

{==544==} {>>pagina-aanduiding<<}
even,’ dus besluit de Heer wiselius dit boekdeel, ‘door wien iets goeds of iets kwaads gesticht is; naar mijn licht vel ik er oordeel over, zonder dat de naam des bewerkers daarbij, ook maar voor een gering gedeelte, in aanmerking komt; en ik doe dit steeds onbewimpeld. Ik weet zeer wel, dat dit de weg niet is, vooral niet bij groot verschil van gevoelens en van bijzondere belangen, om zich in deze wereld vele vrienden te maken; doch mijn geweten vindt er rust bij, en alle echte voorstanders der waarheid zullen mij prijzen, ook dan, als zij gelooven, dat ik dwaal. - Wat zou ik beters wenschen kunnen? - Amicus Plato, amicus Aristoteles; magis amica Veritas.’ Recensent, hoezeer in vele opzigten in wijze van zien van den geëerden Schrijver verschillende, kan niet anders dan dit werk toejuichen, en den Auteur danken voor zoo vele belangrijke zaken, als hij uit hetzelve geleerd, en nieuwe beschouwingen, die hem door de lezing en overdenking van hetzelve geopend zijn geworden.
De Heer wiselius eindigt de Voorrede van dit werk met de aankondiging van de ophanden zijnde bekendmaking eener regts- en oordeelkundige beschouwing van zekere hoogstgewigtige gebeurtenis uit het midden der XVIIde eeuw. Deze hoop is sedert vervuld, door de uitgave van het




Geschied- en regtskundig Onderzoek, rakende het eigenmagtig en afzonderlijk afdanken van krijgsvolk bij de Staten van Holland, in den jare 1650, met de gevolgen daarvan; vooral wat betreft de hondelingen van de algemeene Staten en van Prins Willem den Tweede; uitgegeven naar een gevonden Handschrift, en met eene Voorreden en eenige andere stukken voorzien en vermeerderd, door Mr. Samuel Iperuszoon Wiselius, Ridder van den Nederlandschen Leeuw, Lid van het Koninklijk-Nederlandsche Instituut, enz. enz Te Brussel, bij Brest van Kempen. 1828. In gr 8vo. XV en 196 Bl. f 2-20.

In dit handschrift wordt opzettelijk de stelling verdedigd, ‘dat willem II, in de bekende gevangenneming van zes Regenten, en in zijne gewapende onderneming tegen Amsterdam, geenszins daden heeft bedreven van willekeur en geweld, maar van regt, krachtens de magt, hem verleend,

{==545==} {>>pagina-aanduiding<<}
bij de algemeene Staten, en overeenkomstig de voorschriften, althans volgens de bedoeling der Unie van Utrecht.’ De Schrijver van dit Onderzoek is, volgens den Heer wiselius, niet bekend Het moet, naar zijne gissing, na den vrede van Utrecht en vóór 1722 ten papiere gebragt zijn Deze gissing rust echter slechts op eenen ontkennenden grond, namelijk op het stilzwijgen over de nadere bezending van Holland ter wering van eenen Stadhouder. Men vindt hier: 1. Voorstelling der zaak. 2. Eerste vraag: of Holland in dit geval regt gehad hebbe, om afzonderlijk zijne consenten dus in te houden, en daarenboven metderdaad af te danken, in weerwil der zes overige gewesten en strijdig den voorslag der Stadhouders. 3. Tweede vraag: of Prins willem II in dit geval genoegzame reden en regt gehad hebbe, om de voormelde zes Regenten in hechtenis te nemen, en krijgsbenden van den Staat te zenden naar Amsterdam, ten einde aldaar in bezetting te trekken, met het oogmerk, om er eenige Regenten almede in verzekerde bewaring te nemen, of uit de regering te weren. 4. Derde en laatste vraag: of de Prins, in het gebeurde met Amsterdam, eenigerlei ingreep op de Souvereiniteit van Holland of van het Gemeenebest gepleegd hebbe; en of er grond aanwezig zij, om te vooronderstellen, dat immer iets zoodanigs in het gemoed van Z.H. is opgekomen, met het oogmerk of den wensch, om zulk eene daad ten uitvoer te brengen.
Dit vertoog gaat vergezeld van een aantal Bijlagen, onder welke sommige zeer belangrijk. Het meest trok onze aandacht de geschiedenis der ziekte van willem II, en het verslag der schouwing van 's Prinsen lijk, onder La. C. voorkomende. De Heer wiselius geeft het eerste in de Latijnsche taal, zoo als hij hetzelve heeft aangetroffen in zeker deel der Handschriften van constantijn huygens, aan de Boekerij van het Koninkl. Nederl. Instituut door onzen Koning, gelijk men weet, ten geschenke gegeven. Hij heeft de geneeskundige voorschriften, in dit geschrift voorkomende, gemakshalve, een weinig verduidelijkt; zijnde hij overtuigd, dat, ook onafhankelijk van alle andere redenen, het wereldkundig maken dezer ziektegeschiedenis altijd van eenig nut zal zijn, al ware het blootelijk, om den Heer Med. Doctor a. capadose te doen opmerken, op wat wijze met de lijders aan de kinderziekte, in dien bon vieux temps, werd omgesprongen!

{==546==} {>>pagina-aanduiding<<}

Wat nu de zaak zelve betreft, deze had, even als duizend andere, twee handvatsels; het kwam er op aan, om het regte te grijpen. Had willem II zijn ontwerp vooraf beter berekend, en ware Graaf willem frederik wat spoediger in de uitvoering te werk gegaan, dan zou de uitkomst denkelijk geheel anders geweest zijn. Het was hier een van die gevallen, où le plus fort a raison! Graaf frederik had aan de ongeroepen raadgevers huydekoper en van der does moeten antwoorden, zoo als gijsbrecht: ‘Mijnheer, ik heb uw raad op dees tijd niet van doen.’ Deze zaak had met kogels en niet met praten moeten beslist zijn. En wanneer men onpartijdig wil zijn, dan kan men der Amsterdamsche Regering, en vooral Burgemeesteren van dien tijd, den lof niet weigeren, dat zij, in hun systema, (hetwelk Recensent thans in deszelfs waarde of onwaarde laat) zich dan maar eens regt kloek en knap gedragen, en Graaf frederik, zoo als men zegt, overbluft hebben. Het zou aan maurits niet gebeurd zijn; dat heeft hij wel getoond, toen hij in den Oudraad aan den Heer hooft te gemoet voerde: Bestevaer, dat moet er nu eens zoo mede door. De geheele onderneming van den Stadhouder willem II (en wat was een Stadhouder? een hoog geplaatst personaadje, die zelf geene duidelijke kennis van zijne attributiën had) was een coup d'état; en wie zulk een coup niet door eene goede uitkomst bekroond ziet, die heeft immer ongelijk. Recensent twijfelt altijd nog, of het wel goed zij, die oude geschillen op te warmen. Men vaart nu zoo zeer uit tegen de oude Regering van Amsterdam, en het zij ook verre van ons, hare daden in
alles te willen apologiseren; maar als nu evenwel eens iemand, door al die provocatiën opgewekt, zeide: Onder die zoo gedecrieerde Aristokraten had echter Amstels koophandel het toppunt van bloei bereikt; toen kon een Gezant van den Staat aan eenen Noordschen Koning, die de Sont dreigde te sluiten, te gemoet voeren: Ja, maar ik heb te Amsterdam in de haven de houten sleutels zien liggen, om uwe Sont, als het ons goeddunkt, te ontsluiten! Waar zijn die sleutels nu? Waar zijn die zeekasteelen, eertijds Amstels pronkjuweelen? Waar is Amstels handel? enz. O! het is zoo onvoorzigtig, de lidteekenen af te rukken van wonden die niet ten volle geheeld zijn!





{==547==} {>>pagina-aanduiding<<}

De verdienstelijke Onderwijzer Welmoed, een werkje ten dienste van aankomende Onderwijzers, door J. Pietersz, Hoofdonderwijzer van 's Rijks lagere School te Brussel. Te Brussel, bij Brest van Kempen. In gr. 12mo. IX, 164 bl. f :-90.

Dit zeer wèl geschreven boekje, dat te lang onaangekondigd bleef liggen, verdient alle aanprijzing. De schrijver zegt in het voorberigt, dat hij aan de onderwijzers in de provincie, waar hij woont, eenige denkbeelden, nopens hun gewigtig beroep en de bestemming van den mensch, heeft willen mededeelen. Ook blijkt uit den geheelen inhoud, dat het werk bijzonder voor het zuidelijk gedeelte der Nederlanden werd geschreven. Doch, was of is het daar behoefte, bij ons Noord-Nederlanders blijft mede nog veel te wenschen over. Kweekelingen en reeds geplaatste onderwijzers zullen met nut den verdienstelijken Welmoed van pietersz kunnen lezen. Vinden zij eigenlijk niets nieuws gezegd, behartiging der hier gegevene wenken zal veel bijdragen tot het wèl waarnemen van hunnen gewigtigen post. Ook anderen, die niet tot den onderwijzersstand behooren, maar belang in het schoolwezen stellen, zullen met genoegen dit boek doorbladeren. Welligt zouden sommige leden van plaatselijke schoolcommissiën mede eenig nut uit hetzelve kunnen trekken. Behartigenswaardig is vooral de wenk, die bl. 6 en 36, 37 voorkomt, dat men geene nieuwe leerwijze moet invoeren, alvorens men dezelve goed weet aan te wenden. Misschien is dit door dezen en genen der Heeren schoolopzieners wel eens te veel uit het oog verloren. Rec. heeft meermalen moeten lagchen, wanneer hij in scholen, waar de letters niet, naar oude gewoonte, a bé cé mogten heeten, met een' korten gemengden klank van e en u, die ten naastenbij â beû ceû hoorde uitspreken. Wat is hier beter - het onvolkomene oude, of het gebrekkige nieuwe? Men late aan ieder' meester vrijheid, om zoodanige leerwijze te volgen, als met zijnen aanleg meest schijnt overeen te komen. Men zwere dus noch bij wester, noch bij
nieuwold, noch bij prinsen. - Over het doel van het onderwijs, en over de zedelijke vereischten in eenen onderwijzer, vindt men in dit werkje zeer goede aanmerkingen. Wat over be-
{==548==} {>>pagina-aanduiding<<}
looningen en straffen, over openbare schoolexamens en prijsuitdeelingen wordt gezegd, stemt volkomen overeen met Rec. 's gevoelen, die meermalen het gevaarlijke en nadeelige daarvan meent opgemerkt te hebben. Neen! openbare examens leveren geenen maatstaf voor de vorderingen der kinderen. Het uitdeelen van kaartjes heeft mede grootelijks zijne bezwaren. Waartoe ook dat vroeg en gedurig prikkelen der kinderlijke eerzucht? Is er buitendien in deze jaren niet dikwerf reeds ijdelheid genoeg? Het kind, weetgierig van aard, zal gewoonlijk ook zonder deze middelen wel willen leeren.
Op taal en stijl van den Hoofdonderwijzer pietersz is hier en daar wel iets aan te merken; b v. bladz. II. mijne wensch, in plaats van mijn wensch, en V. dat mijn geschrijf verre beneden is van datgene, wat over dit onderwerp, zoo hier als elders geschreven is. Tegen deze Fransche wijze van uitdrukken zij de onderwijzer in die gewesten vooral op zijne hoede. Hoofdvereischte, bl. VI, is onz., niet vrouw. Gebrek aan mangel van aandacht is zeker niet goed gezegd; gebrek en mangel zijn woorden van eenerlei beteekenis. Bij eenen onderwijzer, wien hij wist, dat enz., bl. 28, strijdt mede tegen den aard der taal; alsmede bl. 67: hij oordeelde, dat het beter ware, als er een (dat er één) kind van het onderwijs zoude verstoken zijn, dan dat enz.; bl. 92: hij maakte hun (hen) bekend met den tijd, liever: hun den tijd bekend. Pront, in plaats van het basterdwoord prompt, bl. 127, is kwalijk te verdedigen. Kend, bl. 139, moet zijn kent, en aanvaart, bl. 153, aanvaardt. Meer onnaauwkeurigheden, vooral ook ten opzigte van bouw der volzinnen en plaatsing der scheidteekenen, zouden aangewezen kunnen worden; doch het aangestipte zal genoeg zijn, om den schrijver, bij al het goede van zijn werk, ook opmerkzaam op gebreken te maken, ten einde hij, als de verdienstelijke Welmoed, steeds meer op volmaking zich toelegge, hetwelk inzonderheid van hem, als eenen Hoofdonderwijzer, te vorderen is.

De Wederdoopers, of Alf en Clara op de puinhoopen van dweeperij en bijgeloof. Naar het Hoogduitsch van C.F. van der Velde. Nieuwe Uitgave. Te Amsterdam, bij J.C. van Kesteren. 1829. In gr. 8vo. 156 Bl. f 1-50.

Te Zwickau, in Saksen, vormde zich omstreeks het jaar

{==549==} {>>pagina-aanduiding<<}
1521 eene geestdrijvende sekte, onder den naam van nieuwe Profeten, of Wederdoopers, wel degelijk te onderscheiden van de zachtmoedige aanhangers der leer van menno simons en van de overige Protestanten. Eene der stellingen van deze Wederdoopers was, dat God de wereldlijke regering der volken, welke tot daartoe in de handen der goddeloozen was, vernietigen, en de heerschappij dezer wereld den heiligen overgeven zou. Hunne gruwelen zijn uit de geschiedenis van dien tijd bekend. Vooral was Munster, van hetwelk zij zich meester hadden gemaakt, in het jaar 1534 het tooneel van hunne verschrikkelijke buitensporigheden. Jan matthijssen, een gewezen bakker van Haarlem, en jan beukelszoon, of bockhold, gelijk hij hier genoemd wordt, een kleermaker van Leiden, wierpen zich, de een na den anderen, als Koningen op van dit nieuwe Sion, voerden de veelwijverij en de gemeenschap der goederen in, en doodden ieder, die hunne leer niet aannam. De schandelijke handelingen dezer tot de grofste zedeloosheid overgeslagene sekte duurden, tot dat, na eene langdurige en jammerlijke belegering, de stad door derzelver Bisschop en een rijksleger veroverd, en de hoofden der oproerigen met den dood gestraft werden. Daar zulk eene loslating van allerlei hartstogten aan den beschrijver eenen rijkdom van beelden en gebeurtenissen aanbiedt, is de keuze van den Schrijver op zichzelf niet ongelukkig, om deze gebeurtenis tot een onderwerp voor zijn tafereel te nemen.
Alf kippenbrock, eerst wapensmid, daarna krijgsbevelhebber der Wederdoopers, vervolgens overste der koninklijke lijfwacht, beurtelings verward in de strikken der dweepende eliza en der wulpsche geertruid, eene der veertien gemalinnen van Koning johannes, krijgt eindelijk eenen afkeer van alle de dwaasheden en schandelijke misdrijven, welke hij had aanschouwd, en aan welke hij, weggesleept door het voorbeeld van anderen en zijne eigene driften, deel had genomen. Hij redt zich met zijne getrouwe clara uit het oproerige Munster, neemt zelfs een loffelijk aandeel aan het herstel der orde in de stad, en, genezen zijnde van de geestdrijverij, eindigt hij met, als een gelukkig echtgenoot, weder een wakker wapensmid te worden.
Het boekje is onderhoudend geschreven. Een en ander tooneel ware misschien beter wat minder levendig geschilderd; maar wij gelooven, de Schrijver heeft naar het leven getee-
{==550==} {>>pagina-aanduiding<<}
kend, en zoo kan dit werk leeren, hoe ligt de dweeperij in het godsdienstige kan overslaan tot wilde najaging van zinnelijken lust.





Waarheid en Verdichting, door Petronella Moens en W.H. Warnsinck, bz. IIde Stukje. Te Amsterdam, bij G.J.A. Beijerinck. 1828. In gr. 8vo. IV en 378 Bladz. f 1-80.

Van het eerste stukje gaven wij bij deszelfs verschijning een aanprijzend verslag. Daar Schrijver en Schrijfster op dezelfde wijze voortgaan in dit stukje, achten wij het niet noodig, het toen gezegde te herhalen. Dit tweede stukje is van den volgenden inhoud: Wat nieuws staat er in dit tweede stukje? Athniël, de Efraïmiet, bij het graf van Jozef in Egypte. Overdenking. Een woordje, over oud en nieuw licht. Willem en Philip. Johanna. Iets over de Vriendschap. Proeve, ter beantwoording der vraag: waarom nieuwe inrigtingen en ondernemingen doorgaans aan velerlei weêrspraak onderhevig zijn. Iets over edelmoedige daden, en het openlijk bekroonen van dezelve. Over weldoen. Over eerlijkheid in den Koophandel. Een Tafereel uit de Geschiedenis der eerste Christenen. Over het geloof in Jezus Christus. Gesprek bij een Menschengeraamte. Iets over dusgenoemde Condoleantie-bezoeken. De genoemde onderwerpen zijn wederom te talrijk, om ze stukswijze te beoordeelen. Over het geheel hebben wij den inhoud van dit stukje nog belangrijker gevonden, dan dien van het eerste, en is ons thans niets voorgekomen, dan hetgeen waardig en geschikt is, om in eene dergelijke verzameling opgenomen te worden. Dus, lezers, wie het niet slechts te doen is, om zich te vermaken, maar bij wie ware levenswijsheid en deugd de hoofdzaak is, zullen hier eene gepaste bezigheid vinden voor hunnen geest; terwijl tevens, door eene smaakvolle behandeling der onderwerpen, genoegzaam is gezorgd voor het aangename en onderhoudende.

Eustachius, of de Zegepraal van het Christendom; eene Geschiedenis der vroegere Christelijke Eeuw, door H.C. Schmid. Te Amsterdam, bij ten Brink en de Vries. 1828. In kl. 8vo. IV en 153 Bladz. f 1-40.


{==551==} {>>pagina-aanduiding<<}

Placidus, veldheer van Keizer trajanus, en trajana, beiden in het eerst Heidenen, worden, ieder door eene wonderdadige verschijning, bijna gelijktijdig, bewogen tot het geloof en de aanneming van de leer des Christendoms, en ontvangen bij hunnen doop de namen eustachius en theopista. Bij de toen plaatshebbende vervolging tegen de Christenen, worden zij van al het hunne beroofd, en, in ballingschap, niet alleen van hunne beide zonen, maar ook van den anderen gescheiden. Na jaren van elkander verwijderd te zijn geweest, vinden zij elkander, benevens hunne zonen, die nu tot wakkere jongelingen opgegroeid zijn, weder, en herkrijgen hun vorig aanzien en rijkdom. Eindelijk, echter, moeten ouders en zonen hunne getrouwheid aan de leer des Christendoms, door het ondergaan van den marteldood, bevestigen.
De tijd en het tooneel der geschiedenis en vele avontuurlijke voorvallen geven aan het verhaal zoo iets van eene legende, die echter, wat stijl en taal betreft, in een hedendaagsch gewaad gedost is. Het mirakel had ook wel achterwege kunnen blijven, zonder aan de waarde van het verhaal nadeel toe te brengen. Veel zal dit werkje wel niet toebrengen, om van de waarheid van het Christendom te overtuigen. Maar de afwisseling der gebeurtenissen maakt hetzelve onderhoudend, en de voorstelling van de Christelijke leer, zoo als zij invloed behoort te hebben op het gemoed en het gedrag van derzelver belijders, geschiedt op eene gepaste wijze. Al is het dan, dat wij juist geen gebrek hebben aan zoodanige aanprijzing van het Christendom, doet misschien de inkleeding aan dezelve ingang vinden bij zulke lezers, die andere godsdienstige geschriften niet met hunne aandacht verwaardigen. Wij gunnen dus van ganscher harte den Schrijver en Vertaler den enkelen traan van vrome aandoening, die beiden onder het opstellen en vertalen gestort hebben, en mogen de lezing van dit werkje met gerustheid aanbevelen.




Emilia van Rozenheim, of Famielietafereelen uit het einde der achttiende en het begin der negentiende Eeuw; een oorspronkelijke Nederlandsche Roman, door A.B. van Meer-
{==552==} {>>pagina-aanduiding<<}
ten, geb. Schilperoort. In III Deelen. Te Haarlem, bij de Wed. A. Loosjes, Pz. 1828. In gr. 8vo. Te zamen VIII, 906 Bladz. f 9-:

Met genoegen kondigen wij in dezen roman het werk aan van eene Landgenoote, die reeds door haren vroegeren letterarbeid de Nederlandsche letterkunde grootelijks tot eer verstrekt, en ook nu, door het in 't licht zenden van deze tafereelen, bij het betreden van een voor haar nieuw voetspoor, toont, dat zij boven de meeste hedendaagsche, vaderlandsche Schrijvers in dit vak uitmunt. Wat duidelijkheid, zuiverheid en aangename afwisseling van stijl betreft, is dit ons oordeel zonder uitzondering. Ook is de geest, die in hetzelve heerscht, regt geschikt tot aanprijzing van iedere maatschappelijke en huiselijke deugd, regt zedelijk en godsdienstig.
Het werk verhaalt de lotgevallen van eenige, meest allen Nederlandsche, familiën, die door bloedverwantschap, huwelijk, vriendschap, of andere betrekkingen, aan elkander verbonden zijn; lotgevallen, zoo als die uit de geschiedenissen van dien tijd moesten voortvloeijen. De Schrijfster wilde de gevolgen schetsen der twisten, welke in onzen leestijd ons vaderland maar al te zeer geschokt hebben; de gevolgen, welke deze twisten op het huiselijk leven konden hebben, en ook werkelijk hadden; ook opdat de schaduwen dezer tafereelen het schoone licht van vrede, eendragt en broedermin, waarin wij ons thans verheugen mogen, te meer zouden doen uitkomen en te schatbaarder voor ons maken; maar zij wilde tevens doen zien, hoe zich, ook onder die rampen, het nationaal karakter veredelen, en menige huiselijke en maatschappelijke deugd zich konde ontwikkelen, welke, zonder zulke bedroevende omstandigheden, wel altijd zoude zijn blijven sluimeren, en waardoor dan toch eindelijk, onder het vaderlijk bestuur der Voorzienigheid, ook hier het goede uit het kwade is voortgekomen.
De Schrijfster heeft aan haar werk den naam Emilia van Rozenheim gegeven. Wij voor ons gelooven, dat het geheel der geschiedenis beter zou omvat zijn door den naam: De familie Walsdorf. Dit huisgezin toch is het middelpunt, in hetwelk zich alle de betrekkingen der onderscheidene personen vereenigen; terwijl de Rozenheims, en vooral Emilia, nog minder, dan de Veldmans, eene hoofdrol spelen. Ook

{==553==} {>>pagina-aanduiding<<}
hadden wij wel gewenscht, dat de handelende personen wat minder in aantal waren; of, indien dit, naar het plan der Schrijfster, moeijelijk te vermijden ware, dat de onderscheidene deelen wat meer op zichzelven stonden en minder in elkander gewikkeld waren. Om van het door de Schrijfster zelve gekozene denkbeeld van tafereelen uit te gaan, indien in eene schilderij de onderscheidene beelden te veel ineengemengd, en de verschillende groepen niet duidelijk genoeg van elkander kunnen onderscheiden worden, dan is de beteekenis van het geheel niet zigtbaar genoeg. Het is waar, de Schrijfster zegt, in hare Voorrede: ‘Men zal hier geen kunstig in elkander geweven plan vinden.’ Maar het komt ons voor, dat de geregelde afzondering van personen en zaken, welke noodig is voor de duidelijkheid, reeds door de natuur zelve voorgeschreven wordt. Zoo als het werk nu is, loopt men somtijds gevaar, om den eenen persoon voor den anderen te houden, en is er inspanning toe noodig, om hen van elkander te onderscheiden. Over het schoon gevormd christus-beeld, en voor hetzelve een bidbankje in de kapel van eene Protestantsche Matrone, wil Recensent met Mevrouw van meerten niet twisten, indien zij hem maar voor geenen onverdraagzamen Calvinist houde, omdat hij zulk een zinnelijk middel tot opwekking van het godsdienstig gevoel schadelijk acht. Door zulke middelen kan men, om met borger te spreken, wel eenen olifant godsdienstig maken. Dat tante Sarton reeds in het jaar 1795 met vader Veldman twist over de Evangelische Gezangen, die eerst in het begin der volgende eeuw verzameld en ingevoerd zijn in de Hervormde Kerk, zou, indien het bewezen kon worden, aan vijgeboom c.s. een welkom bewijs zijn, dat de vromen reeds zoo vroeg door profetessen tegen die liederen gewaarschuwd zijn; liever houden wij dus
dit voor een anachronismus.
Door het aangemerkte nemen wij echter niets terug van den eerst gegeven lof aan het werk in het algemeen. Van het fijne oordeel en den kieschen smaak der Schrijfster, van welke ook dit werk zoo vele proeven oplevert, hopen wij, dat zij onze weinige aanmerkingen onpartijdig zal toetsen, en, vindt zij iets bruikbaar, van hetzelve wel onbevooroordeeld partij zal willen trekken.


{==554==} {>>pagina-aanduiding<<}

De Doode en zijne Bruid, en: Alles zal goed afloopen. Twee Verhalen. Naar het Hoogduitsch van C. Spindler. Te Haarlem, bij de Erven F. Bohn. 1829. In gr. 8vo. 218 Bl. f 2-40.

In het eerste dezer verhalen wordt de Napolitaansche Graaf marsigli schijndood begraven, maar buiten weten van zijne bloedverwanten uit het graf gered. Daar hij zeer ongelukkig gehuwd was, doet hij het gerucht van zijnen dood voortduren, zelfs voor zijne gemalin, begeeft zich onder eenen anderen naam naar Duitschland, geeft zich voor ongehuwd uit, en verlooft zich daar aan florentine, eene jonge en schoone weduwe. Maar de wulpsche antonia en de zedelooze van lissa, beiden door minnenijd gedreven, maken van het hun ter ooren gekomen gerucht aangaande marsigli's vroegeren schijndood, door middel van een ook in Duitschland heerschend bijgeloof, gebruik, om zijne bruid in het denkbeeld te brengen, dat hij een zoogenaamde vampyr is, een afgestorvene, maar die uit zijn graf is opgestaan, en, door uitzuiging van het bloed, menschen en dieren doodt; in het oorspronkelijke luidt ook de titel van dit verhaal: Der Vampyr und seine Braut. De ontknooping is verschrikkelijk. Marsigli wordt door van lissa en deze weder door den broeder des eersten gedood. Florentine brengt haar gansche leven in rouw door, en antonia boet hare schandelijke misdaden in eenen engen kerker. Aan ons, Nederlanders, moge het geloof aan het bestaan van die bloedzuigende spoken al te bespottelijk voorkomen, om eene rol te spelen in eenen roman, welks tooneel in den kring der fijnste beschaving wordt geplaatst, uit meer andere hedendaagsche werken blijkt, dat dit thans zoo de mode is. Gelukkig, dat spindler alles nog natuurlijk doet afloopen, hetgeen bij andere Schrijvers niet altijd het geval is. Het verhaal kan, door de levendige schildering der karakters, strekken tot verfoeijing der ondeugd; ofschoon het
voor de eer des menschdoms te hopen is, dat er in de werkelijke wereld geene menschen bestaan met zulke boosaardige Duivelen-zielen, gelijk spindler dezelve noemt, als antonia en van lissa.
In het tweede verhaal, Alles zal goed afloopen, is spind-
{==555==} {>>pagina-aanduiding<<}
ler meer op zijn gewoon grondgebied, dewijl hij daar zijne verdichting inweeft in eene wezenlijke gebeurtenis uit de geschiedenis van Duitschland, namelijk de verlossing van Hanau en den Graaf philip maurits, in het jaar 1637. De liefde van hendrik en susanna wordt door laster en doodsgevaar zwaar beproefd; alles eindigt echter met een gelukkig huwelijk, en loopt dus nog goed af.
Beide deze verhalen zijn onderhoudend geschreven, en door eene bekwame hand in onze taal overgebragt.




Rotsgalmende Rekelzang, of Minneklagt, uitgeboezemd door eenen Ridder van den Domper.


Lesbia nostra, Lesbia illa, 
Illa Lesbia, quam unam amavi, 
Nunc in quadriviis.... 
 
catullus, Carm. LVIII. 

Te Kampen, bij de Erven Aeg. Valckenier. In gr. 8vo. 39 Bladz. f :-70.
Wij gelooven gaarne, dat dit dichtstuk geestig, aardig, vol van poëtische schoonheid en regt ter zake is. Maar wij erkennen tevens, dat wij het eigenlijk fijne dezer satire niet begrijpen. Wij kennen de mannen wel, die hier gesiffleerd worden, en gunnen het hun hartelijk; want waarlijk, al wat bezijden valt, zou regt jammer zijn. Maar, om de waarheid te zeggen, de bedoelde onverbeterlijke Heeren zijn te ver beneden de aandacht van het beschaafd Publiek, dan dat wij ons de moeite zouden geven te gissen en trek voor trek hier te ontcijferen. Een proefje geven wij echter gaarne:

Geen eerbre hoepel buigt zich meer 
Om teedre maagdeningewanden: 
Een gazen dundoek floddert neêr, 
Met stootkantbloemen aan de randen; 
Waarheen, vervoerend slangenzaad! 
Waar zal uw dolle zwijmling enden? 
Gekoepokt tuimelt ge en vergaat 
In appelflaauwten en ellenden. 

{==556==} {>>pagina-aanduiding<<}

Aardappels! ja 't is uw bedrijf, 
Gij leidt tot alle narrenwerken, 
Door u kreeg Adam pijn in 't lijf, 
Door u vergeven moest hij herken; 
Och! had Margrietje nooit geproefd 
Van 't gif, dat de aarde in applen stoofde, 
Zij had mij zeker nooit bedroefd; 
Gehouden wis, wat zij beloofde. 
 
Te schaamtloos siert een effen waas 
Den blos van nieuwerwetsche schoonen, 
In spijt van 't boetbazuingeblaas 
Van ridder Bulderdijk en zonen; 
Zij zijn voor 't geestlijk roepen doof 
Dier stichters van de heilkolonie, 
Waar ieder planters heilgeloof 
Tiert achter een geschonden tronie. 
 
De bastaardteelt van Belial, 
't Ontmaagde vloekgespuis van Babel, 
Verguist, in 't aanzien van 't heelal, 
Dat ridderwoord als waan en fabel, 
Verbeestelijkt door 't helgedrogt, 
Verlichting, ondier met vier tongen, 
Dat, kronklend met een drakenbogt, 
't Geloof den strot heeft digtgewrongen. 

De aangewezene Drukzonden op den omslag zijn niet onaardig, en de Catalogus, op de laatste bladzijden, van eene Keurbibliotheek voor Domperridders en die 't worden willen, laat weinig te wenschen overig. De Dichter teekent zich spiritus lenis; maar men kan niet zeggen: nomen et omen habet.

Boekbesch. No. XI. bl. 505, reg. 1. staat Die, lees De; en reg. 3. De, lees Die.


{==557==} {>>pagina-aanduiding<<}

Boekbeschouwing.

De Leer der Godzaligheid, of wijsgeerige Religieleer. Uit het Hoogduitsch, van W.T. Krug, Hoogleeraar te Leipzig. Te Amsterdam, bij Gebroeders Diederichs. 1829. In gr. 8vo. X, 291 bl. f 2-90.

Kant schreef, onder zijne menigvuldige werken, ook een, dat hij Religion innerhalb die Gränzen der blossen Vernunft noemde, en in eene soort van wijsgeerige uitwerking van het schema des kerkelijken systeems bestond. Het komt ons voor, dat dit boek als de moeder van een talrijk kroost kan beschouwd worden, en dat ook het onderhavige geschrift tot dezelfde familie behoort. Het behelst geen eenvoudige natuurlijke Godsdienst, gelijk wij die, in onderscheiding van geopenbaarde, Bijbelsche, plagten te kennen; neen, het behandelt ook wel, meer of min oppervlakkig, wat daartoe behoort, maar het spreekt tevens van openbaring in het algemeen, en van bestaande, Joodsche, Christelijke, Mahomedaansche, ware of valsche openbaringen in het bijzonder, en let, met name, op de bijzondere leerstukken van het Christendom, om die op eene bepaalde wijze op te vatten en te verklaren. Wij willen den Schrijver niet op den voet volgen. Hij behoort (zoo iemand hem niet kennen mogt) tot de zoogenaamde rationalisten, die de rede als de eenige waarachtige kenbron van godsdienstige waarheid beschouwen, en dus met openbaring, als laatste grond en hoogste gezag, in genoemden zin, weinig ophebben. Hij behoort echter tot de gematigde voorstanders van dit begrip, en er wordt inderdaad veel helders en prijsselijks in dit boek gevonden. Wij hebben, bij het doorlezen, hier en daar eene vouw gelegd, en willen deze aanwijzingen thans volgen, om van het eene en andere het onze te zeggen.

{==558==} {>>pagina-aanduiding<<}

Bl. 92 zegt de Schrijver: ‘Wanneer wij God als Schepper, Onderhouder en Regeerder der wereld denken, zoo stellen wij ons God in eene drievoudige betrekking tot dezelve voor. Deze drievoudige betrekking verzinnelijkt de heilige oorkonde, wanneer zij God als Vader, Zoon en Geest, naar menschelijke begrippen, voorstelt. In het algemeen, namelijk, beteekent Vader een eerst voortbrengend of scheppend, Zoon een voortplantend of onderhoudend, Geest, eindelijk, een leidend of regerend beginsel.’
Bl. 110. ‘De mensch, als zondaar beschouwd, wordt gerigt voor God, niet uit eigene verdienste, maar uit genade, dewijl God de verdienste eenes anderen, denkbeeldigen, menschen genen toerekent. - Deze wijze van zien is ook met de wel begrepene leer des Christendoms van de verzoening en zondenvergeving ten volle overeenkomstig. Want het Christendom stelt, in den persoon zijns stichters, het verwezenlijkt ideaal der menschelijkheid (voor zoo verre dit waargenomen kan worden) voor oogen,’ enz.
Het laatst aangehaalde moet uit het voorgaande nader opgehelderd worden, en komt hierop neder, dat God den mensch in het afgetrokkene (volgens de uitspraak van rousseau: l'homme est bon, mais les hommes sont méchans) als een voorwerp van liefde beschouwt, om welks wil de menschen, schoon zondig en dus voorwerpen van Zijnen afkeer, (mits berouw hebbende) verschoond en gezaligd worden.
En dit zij genoeg van deze soort.
Hetgeen de Schrijver bl. 140 zegt: ‘Niemand behoort zich derhalve ook uit de aflegging eens zoodanigen (namelijk door den Staat gevorderden en nader omschreven') eeds eenige gewetenszwarigheid te maken;’ kan, verbeelden wij ons, door een' Doopsgezinde toegestemd worden, in zoo verre daarbij geene woorden gebezigd worden, die, uitdrukkelijk of ingewikkeld, eene zelfvervloeking behelzen; waarop men, dunkt ons, bij de tegenwoordige nieuwe wetgeving, wel bedacht mogt zijn.

{==559==} {>>pagina-aanduiding<<}

Doch, dit in het voorbijgaan. - Bl. 153 lezen wij: ‘Maar, zal men zeggen, rigt het gebed dan niets hoegenaamd uit? Het gebed des regtvaardigen, wanneer het ernstig is, d.i. uit het hart voor(t)komt, vermag zeker veel, welligt ook niet weinig hetgeen de hoogste verwondering wekt, doch daarom nog geene eigenlijk gezegde wonderen. Het stelt gerust, bemoedigt,’ enz. enz. Uit een, misschien niet onpartijdig, verslag van de zoo bekende ‘Uren, aan den Godsdienst gewijd,’ zien wij, dat het gebed ook aldaar als een bloot zedelijk middel wordt beschouwd, dat op eene natuurlijke wijze op den mensch, hetzij ter geruststelling, hetzij ter bemoediging en verheffing, werkt, zonder meer. Doch, hoe kan iemand van harte om eenigen hetzij uithetzij inwendigen zegen bidden, wanneer hij weet, dat hij, naar waarheid gesproken, even zoo weinig kan verhoord worden, als dat hij, in plaats van met God, met een stalen noodlot of doove natuur te doen had? Of, hoe kan men zich inbeelden, dat er een wonder voor God noodig zou zijn, om onze gebeden te verhooren? Hoe kan een wijsgeer zoo bekrompen denken, of zoo roekeloos spreken over Hem, voor wien tegenwoordigheid, toekomst en verleden een en hetzelfde zijn? Wij bekennen echter, deze zalige overtuiging omtrent de gebedsverhooring is eene vrucht van het eigenlijk openbaringsgeloof.
Bl. 177 staat: ‘Wanneer men het Mosaïsch regt een goddelijk regt genoemd heeft, zoo geschiedde zulks slechts daarom alleen, dewijl dit regt met de Mosaische religie in een zeer naauw verband stond.’ Dat zal wel eene openbare onwaarheid mogen heeten.
Doch wij komen aan nog belangrijker zaken. Bl. 191: ‘Hieruit volgt, dat de openbaring zelve als iets hetgeen voortgaat gedacht moet worden.... Gelijk God wilde, dat al het in de wereld voorhandene de wet eener trapsgewijze ontwikkeling en vorming zoude volgen, zoo onderwierp hij insgelijks datgene wijsselijk aan deze wet, hetwelk hij goed vond aan het men-
{==560==} {>>pagina-aanduiding<<}
schelijk geslacht, overeenkomstig dien trap van beschaving, welken het telken reize had bereikt, te openbaren. Of het echter aan God behagen moge zich, te eeniger tijd, wederom op nieuw aan het menschengeslacht te openbaren, dan of het menschengeslacht zich bereids op dien trap der beschaving bevindt, waarop het, met hulp der bereids voorhandene openbaringen, voor zijne eigene verdere vorming kan en moet zorg dragen - daarover zoude het welligt het betamelijkst zijn eene beslissende uitspraak te vermijden.’ Ziedaar de leer der volmaakbaarheid van het Christendom, waarop de Schrijver naderhand terugkomt, en welke hij meent dat niet kan opgegeven worden, zonder dat men in ongerijmdheden vervalle. Inderdaad, eene openbaring te schenken, die voor alle tijden en volken genoegzaam schikt, is eene zaak, van welke wij zouden zeggen: bij de menschen is dit onmogelijk, maar niet bij God; bij God zijn alle dingen mogelijk; en wij zeggen dit niet bij vooronderstelling, maar uit ondervinding en kennis van den Bijbel, die genoeg voor den eenvoudigen en ook genoeg voor den scherpzinnigsten bevat, en ten aanzien van onverschillige zaken genoeg ruimte laat, om die naar omstandigheden in te rigten. Doch wat hadden wij aan een licht en wet, die geen waarachtig licht, geene eeuwige wet en waarheid en zedekunde mogten genoemd worden?
Op bl. 199 spreekt de Schrijver van het traditionele en het mystische supernaturalismus, on zegt, dat het eerste tot grondstelling aanneemt, dat God zich reeds van den beginne af aan den eersten mensch geopenbaard, en deze openbaring zich van geslacht tot geslacht voortgeplant heest. ‘Men ziet,’ zegt hij vervolgens, ‘dat dit supernaturalismus de geschiedmatige openbaring verwerpt,’ enz. Inderdaad, hier weten wij niet regt, hoe wij het hebben. Socinus, priestley en anderen houden alle godsdienstige kennis voor een uitvloeisel van openbaring, maar die even zoo min overlevering bij geschrifte en latere volmaakte openbaring in

{==561==} {>>pagina-aanduiding<<}
Christus, als rede en geweten, dat is vatbaarheid voor Godsdienst, bij den mensch buitensluit; doch eene denkwijze op dit stuk, zoo als krug hier voorstelt, is ons onbekend.
Bl. 208: ‘Wat het bewijs betreft ontleend uit de wonderen, die, in de oorkonden van geopenbaarde religiën, aan de stichters of eerste verbreiders derzelve toegekend worden, en waardoor God zelve de waarheid dier religiën gestaafd zoude hebben: zoo is het schier onbegrijpelijk, hoe men aan dit bewijs eenige waarde hoegenaamd heeft kunnen hechten, daar het bijna alle de gebreken in zich vereenigt, welke de redeneerkunde onder den naam van bedel-, cirkel- of sprongbewijs doet kennen.’ Ja, ons is het onbegrijpelijk, hoe men zoo deraisonneren kan, als hier de Filozoof krug doet! Is het onkunde? Is het vooroordeel? Is het verblinding door eigenwaan? Deze alle te zamen, willen wij liever zeggen, dan aan boos opzet denken, schoon het hiervan inderdaad allen schijn heeft. Wat is eenvoudiger, dan dat de Almagtige Zijn aanzijn, Zijne medewerking, Zijne goedkeuring van eenige zaak, tot onderrigt en verzekering der menschen, door daden van almagt te kennen geeft? Wat is eenvoudiger, en draagt meer kenmerken van echtheid, waarheid en opregtheid, dan de verhalen der Evangelisten? Wat, eindelijk, is eenvoudiger, dan dat wij zoo vele verschillende, anders volstrekt onverklaarbare, daden en gebeurtenissen, als daar vermeld staan, houden voor hetgeen zij genoemd worden, teekenen namelijk van Gods hand, om de allerheilzaamste, geheel onberispelijke leer van den besten der stervelingen voor onfeilbare hemelleer te verklaren? Neen, wiskundig bewijs bestaat hier niet, maar gewis meer dan het beste bloot geschiedkundige. En zoo er zwarigheden tegen deze overtuiging bestaan, het zijn althans die niet, welke de Schrijver zich in het hoofd haalt.
Wij maken een einde van onze aanhalingen met het volgende, waarmede krug zijn betoog sluit, dat Doop

{==562==} {>>pagina-aanduiding<<}
en Avondmaal niet kunnen bewezen worden, voor alle tijden en volken te zijn ingesteld. Bl. 256: ‘Immers gebruikte hij (Jezus) het Avondmaal met zijne leerlingen als een Jood onder Joden en zeide, om deze reden, zeer toepasselijk tot zijne leerlingen, dat, wanneer zij, volgens Joodsch gebruik, dit Paaschmaal wederom moesten nuttigen, zij daarbij aan hem en zijne leeringen indachtig zouden zijn.’
Ach, mogten toch allen, die geene hoofdzaak van de kennisse des Bijbels kunnen maken, zich van derzelver beoordeeling en verklaring voor het Publiek onthouden! Het is, onheilige handen aan het heilige slaan, en, als een trotsche voltaire, zich belagchelijk maken voor den kundigen, verderfelijk voor den onkundigen. Mogten dit vooral mannen als krug, die op zijn' eigen' grond, als wijsgeer, ook in dit eigen werk, zoo veel waars en nuttigs schrijft! Inderdaad, het: Schoenmaker, houd u bij uwe leest! geldt hier niet min, dan ten opzigte van eenige andere wetenschap. Godsdienstige, redelijk denkende Christenen kunnen en moeten wij allen zijn; maar Godgeleerden, maar Leeraars mogen zij alleen zich achten, die de noodige voorbereiding en oefening daartoe, gedurende jaren van vlijt, hebben verkregen.
En dit zij genoeg, als verslag van het werk!

Onderzoek wegens het Leerstuk van 's Menschen Verdorvenheid en Erfzonde. Uit het Fransch. Gij alle zijt moeijelijke vertroosters. Job XVI:2. Te Amsterdam, bij Gebroeders Diederichs. 1829. In gr. 8vo. 59 Bl. f :-50.

Eene gebrekkige vertaling van een stuk, dat in de Revue Protestante van October 1828 wordt gevonden. Men zoude kunnen vragen, of de overbrenging in het Nederduitsch wel noodig of nuttig ware. Naar luid des korten voorberigts, is dit belangrijke onderwerp, in

{==563==} {>>pagina-aanduiding<<}
vroegere dagen, hier te land(e), dikwerf met naauwkeurigheid behandeld geworden. De veelvuldige woelingen van sektengeest en dweeperij geven aanleiding, dat men over oude twisten op nieuw de gedachten laat gaan. In de hoofdzaak zijn wij het eens met den steller van dit stukje, en echter beviel ons zijn geschrijf niet bijzonder. Eerst wordt hier over de geschiedenis van het leerstuk der menschelijke verdorvenheid en erfzonde gehandeld, voorts over den val van Adam en diens staat van regtheid. De Schrijver weidt vrij breed uit over het Scheppingsverhaal bij mozes, en over het gebruik der namen Jehova en Elohim. Hij betoogt, dat het gevoelen der zoogenaamde regtzinnigen strijdt tegen de duidelijke leer der schriften van O. en N. Verbond. Op gronden van wijsgeerte wordt voorts het gemelde leerstuk bestreden. Wij meenen echter in dit opstel dien bezadigden toon, die juiste onderscheiding, die bondige redenering weleens te missen, welke het onderwerp vereischt. Eene enkele plaats, naar ons oordeel eene der besten, willen wij voor onze lezers afschrijven: ‘Ook zij, die zoo luide schreeuwen over de zwakheid van hart en verstand, welke de verdorvenheid hunner natuur zoude bewijzen, zij zelve twijfelen geen oogenblik aan hunne (eigene) regtheid en kracht, zoodra het aankomt op leerstellige ontwikkeling (dès qu'ils dogmatisent, staat er in het oorspronkelijke; zoodra zij dogmatiseren - met hun stelsel voor den dag komen). Alsdan zijn zij niet meer verdorven. Hunne (hun) geest predikt, alsof zij de wetenschap bij ingeving ontvangen hadden. Zij verheffen zich tot leeraars van het menschdom. Hunne aangeborene verdorvenheid verdwijnt, en men is getuige van het belagchelijke schouwspel, dat deze arme menschen ons, zoo als wij dan zijn, uitmaken voor al wat boos en zondig is.
Zij zelve ontdekken niet, dat, indien wij alle inderdaad bedorven waren, niemand daaraan denken zoude, om eenig verwijt te doen.’
Gebrekkig noemden wij de vertaling. Reeds bl. 5 stuit men op het zestiende jaarhonderd. Van waar toch in

{==564==} {>>pagina-aanduiding<<}
eene vertaling uit het Fransch deze Germanismus? Menigvuldig zijn de onnaauwkeurigheden, het geheele stuk door, die schijnen aan te duiden, dat de Vertaler óf zijnen Schrijver niet wel verstond, óf in het Nederduitsch zich kwalijk wist uit te drukken, óf met te veel overhaasting is te werk gegaan. Wij hebben het oorspronkelijke voor ons liggen. Van al het gebrekkige, waarop bijzonder onze opmerkzaamheid viel, worde alleen het volgende, ter proeve, hier aangestipt: Ziedaar de altijd beklaaglijke gestalten, waarin men, op verschillende wijze, het geloof voor de kwijnende harten van onzen tijdkring weet te tooijen, in plaats van: - vormen (formes), in welke men het geloof..... tijdperk (époque) aanbiedt (offre). - De sektengeest verkondigt niet zoo zeer het Evangelie (dit zoo zeer is bijvoegsel des Vertalers), maar levensregels, die onverzettelijk tot grondsteun dienen van het gebouw der Openbaring. Wie kan dit verstaan? In het Fransch luidt het geheel anders: .... non pas l'Evangile, mais ce qu'il appelle les doctrines vitales, qu'il pose inflexiblement pour base de tout l'édifice révélé. Terstond daarop volgt: Aan een opregt wijsgeer, die zich niet vermoeit, dan met een oppervlakkig en onbepaald geloof, enz. Dit moet vertaling heeten van de woorden: A un philosophe sincère, qui se fatigue de ne croire que vaguement. Men zou kunnen overzetten: Aan een opregt wijsgeer, die het moede is, slechts op onzekerç wijze te gelooven,
d.i. door twijfelingen zich te laten slingeren. Op bl. 7 staat, dat de Roomsche kerk zeer wel weet, dat de hedendaagsche vernuften verreweg de voorkeur geven aan haar oud en plegtstatig gezag, aan de prachtvolle onbeweeglijkheid van haar geloof, aan de heerschappij van hare biecht en aan de onbeschaamde dwingelandij harer aanhangelingen; hetgeen zijn moet: - voorkeur geven aan - boven den dwang der (uitstaande) belijdenissen, of formulieren van eenigheid, en boven de trotsche dwingelandij der sekten. Met woord confession heeft den Vertaler in verwarring gebragt. Ook op de volgende blad-
{==565==} {>>pagina-aanduiding<<}
zijde is het verkeerdelijk biecht vertaald, in plaats van belijdenis Wat moet men, bl. 14, verstaan door doodgeborene kinderen, welke slechts weinige uren leefden? Zoo staat er evenwel ook in het oorspronkelijke; misschien is het woordje of uitgevallen. De Bisschop van Hippone, bl. 17, zal zeker zijn moeten de Bisschop van Hippo; en bl. 18 leze men: deze booze geest van den Antichrist, niet: deze duivel van den Antichrist. - Doch genoeg hiervan. Het lust ons niet, meer bewijzen bij te brengen.





Rapport aan Z.M. den Koning, uitgebragt door de Commissie tot onderzoek der beste Rivier-afleidingen, ingesteld bij 's Konings besluit van den 15 Maart 1821. No. 105. 's Gravenhage, ter algemeene Landsdrukkerij. 1827. In 4to. 430 Bl. met de Bijlagen. Met een Atlas van Kaarten in Steendruk. f 40-:

Memorie van het Kollegie van den Lekdijk bovendams, over het Rapport van de Commissie tot onderzoek der beste Rivier-afleidingen. Te Utrecht, bij de Wed. P. Muntendam en Zoon. 1828. In 4to. 42 Bl. f 1-:

Antwoord van G. Moll, Lid der gewezene Commissie tot onderzoek der beste Rivier-afleidingen, aan den Wel Ed. Gestr. Heer J.G. van Nes, Hoog-Heemraad van het Collegie van den Lekdijk bovendams, wegens eene Memorie, enz. Te Amsterdam, bij J. van der Hey en Zoon. 1829. In 4to. 146 Bl. f 2-90.

Het eerste dezer drie stukken zoude geen voorwerp voor eene openbare Recensie uitmaken, ware het niet op last van Z.M. gedrukt en voor een ieder verkrijgbaar gesteld, waardoor hetzelve een eigendom van het

{==566==} {>>pagina-aanduiding<<}
publiek geworden is, en waarom wij er een zeer kort verslag van geven zullen.
Na eene zeer schoone inleiding, bevattende de moeijelijkheden, waarmede de Commissie heeft moeten worstelen, om haar oordeel op gegronde informatiën te kunnen vestigen, volgen opgaven van eenige ontwerpen, zoo wel van vreemde als van inlandsche Rivierkundigen, met de redenen, waarom dezelve bij de Commissie verworpen worden. Daarna gaat zij over tot de keuze van eenige ontwerpen, of liever nieuwe voordragten, alzoo dezelve grootelijks verschillen van de oorspronkelijke ontwerpen, welke tot grondslag genomen zijn.
Deze gekozen voordragten bestaan in de volgende:

1.Verhooging en verzwaring der Lekdijken.

2.Daarstelling van overlaten langs den Gelderschen IJssel.

3.Aanleg van eenen overlaat door de Lijmers.

4.Aanleg van overstroomingsluizen aan het Spoel.

5.Aanleg van eenen overlaat door het land van Altena.

6.Daarstelling der nieuwe Merwe.

7.Verruiming van den Baardwijkschen overlaat.

Deze werken, waarvan men de kosten begroot op de som van f 12,943,766,00, stelt zij onder de eerste klasse; terwijl zij onder de tweede, als minder dringende, nog voordraagt:

1.Daarstelling eener afleiding aan de Grebbe.

2.Daarstelling eener afleiding door het land van tusschen Maas en Waal.

3.Aanleg van eenen overlaat bij Hedikhuizen.

4.Algemeene verbetering van den loop der Rivieren.

Van deze werken worden de twee eerste begroot op eene som van f 5,308,675,00; terwijl de twee laatste voor Memorie zijn uitgetrokken.
Deze voordragten zijn voor geen uittreksel vatbaar: men moet dezelve in het Rapport lezen, hetwelk, door het belang der behandelde zaken, zich ten hoogste aanbeveelt. De volledigheid der gronden van afkeuring of aanbeveling, de doelmatigheid of ondoelmatigheid der daarin voorge-
{==567==} {>>pagina-aanduiding<<}
stelde maatregelen laten wij te eerder aan hare plaats, dewijl Z.M. eene nieuwe Commissie benoemd heeft, om zich nader daaromtrent te kunnen bepalen.
Wij willen dan slechts eenige weinige aanmerkingen laten volgen, en voornamelijk dezulke, die eenige betrekking op de twee boven vermelde stukken schijnen te hebben.
In het algemeen kan men zeggen, dat hetzelve, voor een Rapport van die aangelegenheid, met meer zorg had behooren herzien te worden. Op bladz. 29 lezen wij: ‘Men heeft van de Grebbe tot Amersfoord een verval van bijna 10 el op eene lengte van bijna negen uren gaans.’ De steller heeft alhier kennelijk Amersfoord aan den mond van de Eems geplaatst, welke stad wel drie uren van dezelve verwijderd is.
Op bladz. 188 wordt de mogelijkheid voorgesteld van eene dijkbreuk in den Noorder Lekdijk van 300 roeden wijdte. Zij, die met de geschiedenis van doorbraken bekend zijn, spotten met zulk eene voorstelling. Dezelve geschiedenis heeft het geheugen bewaard van de eenigste doorbraken, die sedert twee eeuwen in de Noorder Lekdijken hebben plaats gehad, als van die des jaars 1624 aan het oudslijker veer, welke circa 12 roeden wijd was, - die van 1726 te Schoonhoven en Willige Langerak, van 30 en 10 roeden wijdte, - die van 1747 even beneden Wijk te Duurstede, welke 12 roeden wijd was, - die van 1751 te Jaarsveld, waarvan de eene 30 en de andere 11 roeden wijd was.
Men heeft insgelijks overdreven gevonden de voordragt, om f 2,200,000 te besteden tot verzwaring en versterking der Noorder Lekdijken; eene som, die in geenen deele overeenstemt met de beschrijving der verzwaring, die de Commissie zelve voordraagt, en eene volstrekte onkunde in het vak van dijk- en aardewerken schijnt te verraden. Dan, welligt is de redactie van dit gedeelte van het Rapport aan een der Leden toevertrouwd geweest, die aan dit vak van werkzaamheden vroemd was; en, indien dit Lid een Professor in de

{==568==} {>>pagina-aanduiding<<}
Wiskunde geweest is, dan is het te begrijpen, dat geen der andere Leden dezer Commissie zich zal hebben durven verstouten, deszelfs berekeningen in twijfel te trekken. Doch ons, die onder deze betrekking niet staan, heeft bijzonder getroffen de berekening, welke wij op bladz. 188 ontmoet hebben, wanneer wij dezelve in verband brengen met die, welke op bladz. 238 gevonden wordt: op deze laatste plaats wordt gezegd, dat eene sluis, wijd 7 el 5, (twee Rijnl. roeden) werkende met eene diepte van 4 el 08, in eene seconde tijds, volgens de minste der twee berekeningen, zoude doorlaten 2900 kubiekvoeten water; en op de eerste plaats was gezegd, dat een gat in den dijk van 300 roeden wijdte, werkende met eene diepte van 5 el 650, zoude doorlaten 45,900 kubiekvoeten water in de seconde, waaruit dan deze evenredigheid voortkomt:
2×4,08:2900 = 300×5,65:45900, of korter 8:2900 = 17:459.
Even verkeerd is de daarop volgende berekening uitgetrokken, welke niet een getal van 2160, maar van 2639, had moeten uitbrengen.
Doch deze zoo averegtsche berekeningen, welke alleen uitgedacht schijnen om schrik aan te jagen, zijn van minder gewigt, dan de ergerlijke behandeling van Steden en Heemraadschappen, en de dwaze opvatting, dat zij, die het meeste belang bij het behoud van den Lekdijk hebben, eene bedriegelijke gerustheid zouden getracht hebben in te boezemen.
Het bezwaar hierover maakt den inhoud uit van No. 2.
Deze Memorie geeft in de volgende woorden de reden op van de klagten van het Collegie: ‘Het is ons voornemen niet, om aan de verdiensten der Commissie, in de volvoering van hare moeijelijke taak, in het allerminste te kort te doen; maar wij zien niet, dat het noodig was, om, tot bereiking der weldadige oogmerken van Z.M., de welgemeende berigten van dit Collegie gebrekkig en uit verkeerde oogpunten voor te

{==569==} {>>pagina-aanduiding<<}
stellen, en verder ons advies over te slaan, om in de plaats daarvan ons eenen voorslag te gunnen, die niet uit onze denkbeelden voortvloeit.
Op dit alles mogten wij nog het stilzwijgen bewaren; maar wanneer zelfs onze goede trouw, in het geven dier berigten, in twijfel getrokken wordt, bij een Rapport aan onzen Koning, door den druk aan de Natie bekend gemaakt, dan wordt het pligt, om, tot verdediging van onze eer, den inhoud daarvan, voor zoo ver onzen dijk en ons Collegie betreft, op de regte waarde terug te brengen.
Wij maken gebruik van deze gelegenheid, om eenige bedenkingen te maken op den verderen inhoud van het Rapport; maar het zij verre van ons, om het goede, het voortreffelijke daarvan op den achtergrond te willen stellen, en wij zullen trachten, om, bij de behandeling van dit onderwerp, naar den leiddraad der Commissie, aan haar dat regt te doen wedervaren, wat ons niet mogt te beurt vallen.’
De verdediging zelve moet men in de Memorie lezen; wij beoordeelen slechts den aard en trant dezer polemieke schriften, en te dezen opzigte bevat deze Memorie niets beleedigends. Hij, die belang heeft zijn gevoelen op dit gedeelte van het Rapport te bepalen, moet eerst lezen den brief van de Commissie aan het Collegie van den Lekdijk bovendams van 31 Oct. 1822, welke als Bijlage achter deze Memorie gedrukt is; vervolgens het berigt van het Collegie van 19 Dec. 1822, achter het Antwoord van den Heer g. moll gedrukt, hetwelk ons voorkomt overwaardig te zijn om in zijn geheel gelezen te worden; dan moet hij het Rapport der Commissie van bladz. 181 tot 228 lezen; waarna hij de Memorie, en eindelijk het Antwoord ter hand moet nemen; van welk laatste wij thans nog iets zullen zeggen.
De pligt van eerlijke Recensenten wordt moeijelijk, wanneer zij schriften onder handen hebben van Schrijvers, wier goeden naam zij gaarne verbreiden zouden, doch die zichzelven den lauwertak van het hoofd ruk-
{==570==} {>>pagina-aanduiding<<}
ken. De titel reeds van dit geschrift is onbetamelijk. Het is niet de Heer van nes, maar het Collegie van den Lekdijk bovendams, dat klagten aangeheven heeft, niet tegen den Heer moll, maar tegen het Rapport der Commissie van onderzoek. Er steekt eene groote verwaandheid in de voordragt, daar de Professor zich doet voorkomen, in het oprapen van den handschoen, als alleen de Commissie vertegenwoordigende, en overal eene gevoeligheid openbaart, die gekwetste eigenliefde kenschetst, doch nergens eenige verzachtende uitlegging geeft aan hetgene, waarover het Collegie klaagt. En dan, past het wel, wanneer men een stuk, dat door eene vergadering, die eene wettige corporatie, eene geconstitueerde authoriteit uitmaakt, op haren naam uitgegeven is, wil beantwoorden, hetzelve aan een' der Leden toe te schrijven, en dezen als een' scholier te behandelen? Het is waarlijk hoogst onbescheiden, hem deze woorden toe te voegen: ‘Ik moet u zeggen, dat, naar mijn inzien, u de noodige kennis ontbreekt, om zoo stoutelijk, als door u in de meergemelde Memorie wordt gedaan, over rivierkundige zaken te spreken.’ Past deze taal wel in den mond van iemand, die bekent, dat hij niet in staat is, ‘over de zaken, onze Rivieren betreffende, met de vereischte wetenschap en kunde, te kunnen oordeelen; dat die last voor zijne schouders veel te zwaar is.’? (Bl. 6.) Deze belijdenis moge eenige waarde hebben van de zijde der zedigheid; maar zij doet ons leed voor de betrekking, waarin de Heer moll staat, en in de Commissie gestaan heeft. Wie der andere Leden zal zich eenige kennis van zaken in dezen durven aanmatigen, na deze betuiging van een' Professor in de Wiskunde? en welk vertrouwen kunnen
wij, onkundige leeken, dan stellen op de beoordeelingen en voordragten, die in het Rapport der Commissie van onderzoek voorkomen, en die wij, na dit Antwoord, veelal voor het werk van den Heer moll mogen houden?
Het is waar, men was reeds verwonderd, dat de

{==571==} {>>pagina-aanduiding<<}
Commissie, of de Heer moll, bij het berekenen van de hoeveelheid waters, die de voorgedragen sluizen zouden kunnen aftappen, op bladz. 238 onzeker stond, of men dezelve naar den Coëfficient van dubuat, of naar dien van c.l. brunings zoude moeten schatten. Hoe is het mogelijk, dat een Professor in de Wiskunde niet getracht heeft, daaromtrent meerder zekerheid te verkrijgen? Het onderscheid toch is niet gering, en men loopt daardoor gevaar, van in een dezer twee uitersten te vervallen, te weten: van een werk voor te dragen, dat de helft levert van de uitwerking, die het doen moet; of een werk van eene dubbele uitwerking dan die vereischt wordt, en dus dubbele kosten voor het Land en dubbel bezwaar voor de lijdende partij te veroorzaken. Maar hoe kan men alhier tot grond van berekening leggen, hetzij den Coëfficient, dien dubuat uit proeven in het klein genomen opmaakte, hetzij den Coëfficient, dien de Heer c.l. brunings uit de proeven van conrad besloot, daar beide hier even weinig te pas komen?
De Commissie, of wel de Heer g. moll, ontschuldigt zich over deze onzekerheid in derzelver berekening, met te zeggen, dat zij de wetenschap neemt in den staat, waarin dezelve zich thans bevindt. (*) Het Collegie van den Lekdijk zegt, even als zij, in de Memorie, dat die wetenschap nog in hare kindschheid is; (†) doch voegt er bij, dat dus de toepassing van hare theorie zeer gevaarlijk en dàn althans te verwerpen is, wanneer dezelve strijdig is met de ondervinding. Deze gevolgtrekking bestrijdt de Heer moll; maar de Commissie had deze gevolgtrekking zelf gebruikt, in het beoordeelen van het ontwerp van den Heer kraijenhoff. (‡) De misdaad van het Collegie van den Lekdijk, die oorzaak tot de verstoordheid van den Heer moll gegeven heeft, is eigenlijk daarin gelegen, dat zij de afleiding aan het Spoel afkeurt; en hierop heeft hij de onbeleefdheid van eene passage van schiller toe te passen. (§) Doch het is te vergeefs,

{==572==} {>>pagina-aanduiding<<}
dat hij zich telkens met lulofs wil verdedigen. Het ontwerp toch van afleiding, door de Commissie voorgedragen, gelijkt niets naar het ontwerp van lulofs, die deze afleiding tusschen leidijken wilde besloten hebben; en evenwel waren te dier tijd de Staten van Utrecht, even als het Collegie van den Lekdijk thans is, tegen dat ontwerp, omdat men niet berekenen kon de gevolgen, die eene dusdanige geweldige afleiding op den stroom van de Lek zoude kunnen hebben, indien eens de sluizen bezwijken mogten. Deze zwarigheid blijft dezelfde. - Doch wij willen het oordeel van de nadere Commissie hieromtrent niet vooruitloopen.
Dit is zeker, dat, indien men uit den trap van gevoeligheid, die een Schrijver aan den dag legt, hebbe te oordeelen, hoezeer hij zich denkt geraakt te zijn, men het besluit moet trekken, dat de Memorie van het Collegie van den Lekdijk bovendams doel getroffen heeft; want wezenlijke argumenten hebben wij in het Antwoord van moll niet aangetroffen, zelfs daar niet, waar hij het geluk had te vallen op eene dwaling, in de Memorie voorkomende, te weten: dat er in het jaar 1726, te gelijker tijd met de doorbraken te Schoonhoven en Willige Langerak, twee doorbraken in den zuider Lekdijk zouden bestaan hebben. De Heer moll wil hiermede regtvaardigen de onbetamelijke uitdrukking van valsche opgaven, in het Rapport der Commissie gebezigd; uit het oog verliezende, dat de Memorie van later datum is dan het Rapport.
Wij kunnen dan deze argumenten ab irato in hunne waarde laten; maar wij moeten ons bedroeven van uit hem te vernemen, ‘dat kundige vreemdelingen verbaasd staan over de diepe onkunde, welke te dezen opzigte (in de wis- en waterbouwkundige kennis) vrij algemeen (ook, volgens zijne belijdenis, bij hemzelven) heerscht; en zeker is er geen land, waarin Waterbouwkunde beoefend wordt, hetgeen hierin met ons gelijk staat,’ (te weten in onkunde.)
En dit moeten wij uit de pen van eenen Professor in

{==573==} {>>pagina-aanduiding<<}
de Wiskunde vernemen, die sedert het jaar 1812 aan eene onzer beroemdste Hoogescholen deze wetenschap onderwijst, en deze onkunde had behooren uit te roeijen! Hoe zullen wij niet binnen kort door vreemdelingen, met dit geschrift in de hand, overstroomd worden! Foei! laten wij deze misgeboorte versmoren, eer zij bij de vreemden bekend rake, en dus de bezitters van hetzelve aanraden, om de Bijlage er uit te nemen, en bij de Bijlage van de Memorie te voegen, en voorts met het overige te handelen, zoo als de Profeet jeremia gelast was met zeker boek te doen, H. LI:63, alleen met verandering van den naam van Phrat in dien van Lek.




Geschiedenis der Heksenprocessen, eene bijdrage tot den roem des Vaderlands, door Mr. J. Scheltema. Te Haarlem, bij V. Loosjes. 1828. In gr. 8vo. XVI, 312 en 101 bl. f 4-80.

Wij beschouwen dit boek als een der belangrijkste, die in langen tijd zijn uitgekomen. Het opent ons eene geheel nieuwe wereld, waarvan de meesten onzer, wier oefening niet bepaaldelijk op dit vak van de Geschiedenis der Lijfstraffelijke Regtspleging gevallen is, geen denkbeeld hebben, daar gelukkiglijk de ondervinding ons geene voorbeelden meer daarvan oplevert. Het woord heksen en hekserij wekt bij ons tegenwoordig bijna niet dan belagchelijke en bespottelijke denkbeelden op. Ach! wij kennen den afgrond der ellende niet, waarin dat woord eenmaal geheele scharen van ongelukkige, onschuldige en veelal zwakhoofdige menschelijke wezens gestort heeft. Inquisitie! pijnbank! brandstapels! wie beeft niet op deze woorden, en brengt zich daarbij Spanje, filips II en Romes duisterste tijden te binnen? Wel nu! die Inquisitie (hoewel onder andere namen), die pijnbank, die brandstapels hebben ook nog in de zeventiende, zelfs nog in de achttiende Eeuw, niet alleen in Spanje, maar in het midden der meest verlichte, zelfs

{==574==} {>>pagina-aanduiding<<}
van alle Protestantsche landen, geheerscht - en tegen wie? meest tegen arme, oude, suffende vrouwen en sommige mannen, ja zelfs tegen kinderen uit de mindere standen, die men verdacht hield van strafbaren omgang met den Duivel. Met den Duivel! Men heeft de brave en streng godsdienstige Albigensen vervolgd en verbrand als Manicheën, of aanklevers van het geloof aan twee beginselen (welke beschuldiging nog ver is van bewezen te zijn); en waren dan niet veeleer die zich noemende regtzinnige Christenen der 16de en 17de Eeuwen Manicheën, die aan den Duivel, aan het kwade beginsel, eene soort van Almagt toekenden, door welke hij wonderen doen, de hoofdstoffen en de geheele natuur naar zijnen zin besturen, onweders en aardbevingen en ziekten verwekken, menschen in dieren veranderen kon; eene Almagt, die hij zelfs mede kon deelen, en ook wezenlijk mededeelde aan - de nietigste voorwerpen. Daarbij bedacht men niet, dat de prijs, waarvoor deze lieden (zoo 't heette) hunne ziel verkochten, (het doen van allerlei kattenkwaad, om eene gemeene, maar hier juist geschikte uitdrukking te gebruiken) veel te nietig en beuzelachtig was voor het offer; terwijl, van den anderen kant, de Booze zijne wonderkrachten aan al te armhartige voorwerpen verkwistte. Doch zulke onbestaanbaarheden met zichzelven weêrhielden de geheele Europesche menschheid (met zeer enkele uitzonderingen) niet, om, gedurende twee Eeuwen op zijn minst, (eigenlijk reeds veel vroeger, maar sedert 1485 in een' vasten en geregelden vorm) aan tooverij, verbond met den Duivel, en de noodzakelijkheid der verbranding van vele zoodanige arme vrouwen en mannen, als aan de heiligste waarheden, te gelooven.
Men zal zeggen, dat de openbaring van dien gruwel der ongeregtigheid niet dan treurige en ontmoedigende gewaarwordingen kan opwekken; dat zij thans, na de afschaffing van het Heksenproces, geheel overtollig is. Maar behalve de innerlijke waarde, die de uiteenzetting van eenig belangrijk punt der Geschiedenis altijd bezit, zoo is ook deze ontwikkeling in dit geval daarom van bij-
{==575==} {>>pagina-aanduiding<<}
zonder gewigt, omdat zij ons, vooreerst, het ongemeene geluk onzer tijden doet beseffen, waarin, ten spijt aller voorstanders van de werking des Duivels, toch onmogelijk het geloof aan zijne magt weder zoo levendig kan worden als in vroegeren tijd, en althans de brandstapels, die te zijner eere ontstoken werden, voor altijd gebluscht zijn. Rec. herinnert zich eens van iemand gehoord te hebben, dat de Duivel thans, om veiliger in stilte te heerschen, zijn eigen bestaan door het verbasterde menschdom deed loochenen. Indien hij ooit aan het Menschdom goed had kunnen doen, zou het door dit incognito geweest zijn: want het heeft aan duizenden bloed en tranen en ellenden bespaard, en tevens hoort niemand iets meer van alle die duivelarijen en betooveringen, die in de zeventiende Eeuw nog zoo menigvuldig waren. Sedert men aan zijnen invloed, althans in het physieke, niet meer geloost, heeft die invloed ook opgehouden. Hij zou dus hier zijn eigen Rijk willens en wetens hebben tegengewerkt. Ten tweede is het een hartverheffend denkbeeld, dat, terwijl in alle naburige landen, zelfs in Braband, Viaanderen, vooral in de Waalsche gewesten, de brandstapels nog rookten van zoogenaamde tooveressen en toovenaars, die in de Republiek der Vereenigde Nederlanden reeds lang waren uitgedoofd, wier, tuining, cats, heemskerk, en vooral balthazar bekker, het ijs braken
en den weg baanden, waarop thomasius nu veilig kon voortgaan, om dit echte, Godtergende werk der duisternis te vernielen.
Doch beschouwen wij het uitmuntende werk van onzen verdienstelijken Landgenoot, waartoe hij door de Verhandeling over wier, geplaatst in zijn Mengelwerk, aanleiding bekwam, een weinig meer van nabij. - Het is in vijf Voorlezingen of Verhandelingen vervat. De eerste behelst de invoering van het eigenlijke Heksenproces in 1484, en de vestiging van hetzelve door een Wetboek, sedert de vraagbaak aller Regtsgeleerden, en onder den naam van Heksenhamer jammerlijk bekend. Het is een zonderling verschijnsel, dat juist de tijdstippen van

{==576==} {>>pagina-aanduiding<<}
doorbrekend licht in de wereldgeschiedenis door zwarte en sombere wolken worden beneveld, die dat licht met verduistering dreigen. De Hervorming werd spoedig door de stichting der Jezuitenörde gevolgd. Deze herstelling van dit ware werk van den geest des kwaads valt gelijktijdig in met de bevrijding van Europa uit het knellende, geestverstikkende juk van napoleon. Dus werd de herleving der Letteren in Italië en weldra (door erasmus) ook in de Duitsche landen spoedig gevolgd en verzeld door de invoering van het Heksenproces. Te voren waren er wel nu en dan toovenaars en tooveressen verbrand, doch niet volgens een geregeld stelsel en op openbaar gezag van den Paus, die toen en nog bij velen voor den hoogsten scheidsman der Christenheid gold. Dit had men aan den nietswaardigen Paus innocentius VIII te danken, die eene Bulle gaf (in 1484) tegen een verbond, gesloten, of omgang, gepleegd met den Duivel; en de kettermeester jacobus sprenger te Straatsburg gaf zijnen Heksenhamer, waarin de grootste onzin, die uit een dolhuis voortgekomen schijnt, als onomstootelijke waarheid zonder eenig bewijs wordt aangenomen, en - zonder eenig bewijs in de regtbanken van Europa, gedurende meer dan twee Eeuwen, tot regelmaat is genomen! - Een klein proefje slechts der duizende zotheden in dezen Hamer, waardoor het gezond verstand van den Schrijver wel verpletterd schijnt: het Grieksche woord Diabolus komt van twee woorden, dia (twee) en bolus (beet); want de Duivel doet twee
beten, naar de ziel en het ligchaam. (Bl. 27.)
De tweede Verhandeling loopt over 't geen het Heksenproces in het vervolg is geworden, en geeft de naaste redenen tot onzinnigheid bij de regters en lijders op. Bij de lijders? Ja! want een der zonderlingste verschijnselen in dit hoofdstuk der menschelijke dwaasheid is de bekentenis, door velen afgelegd, en waaraan zij blijkbaar zelve geloofden, van de grootste ongerijmdheden en onmogelijkheden. Veel is natuurlijk door de pijnbank den ongelukkigen uit de keel gewrongen; want de regters waren in het verhooren, in strikvragen, en vooral in het pijni-
{==577==} {>>pagina-aanduiding<<}
gen, veeltijds van eene helsche bekwaamheid: een hunner zeide, dat hij den Paus, wanneer hij hem als beschuldigde in handen kreeg, wel zou doen klappen. Het van kindsbeen af voorgestelde nopens den Duivel en zijne werkingen, de inbeelding, zware droomen, enz. alles kon de zonderlingste bekentenissen te weeg brengen. Immers het geloof aan den Duivel, bijkans aan eene Almagt van dezen vijand des menschdoms, welke die van God, onzen Schepper en Vader, evenaarde, zoo niet overtrof, beheerschte de meeste gemoederen. Het getal der Duivelen was onnoemelijk, ja zoo groot als dat der zonnestofjes. Meestal, echter, sprak men van den Duivel in 't enkelvoud. Hij had eene grootmoeder. Hij kon geen zout verdragen. Hij kon zich in salade veranderen, en zóó in jonge nonnen varen. En zulke raaskalling hoorde men niet in de tiende, niet in de elfde, in de duisterste Middeleeuwen; neen! in de zestiende en zeventiende, in de Eeuwen van erasmus, luther, zwinglius, galilei, de groot, baco, newton en leibnitz!
De derde Verhandeling bevat de Geschiedenis van het Heksenproces, van de invoering tot op den dood van wier, in 1588. Hier heeft de Schrijver, naar evenredigheid, de minste bescheiden kunnen erlangen; doch het blijkt althans, dat de doodvonnissen om tooverij hier later ingevoerd en minder in getal geweest zijn, dan elders. Vóór de Bulle van innocentius en den Heksenhamer moesten de toovenaars in Holland slechts te pronk staan, of werden gebannen; in Gelderland heerschte, onder karel van egmond, meer wreedheid. Amsterdam (waar de bigotterie vóór de omwenteling van 1578 op den troon zat) was in de 16de Eeuw het wreedst, en Brugge het zachtst, omtrent de toovenaars en tooveressen. De Waag te Oudewater, door welke men den brandstapel ontsnapte, zoodra dat gewigt overeenkwam met de evenredigheid van het ligchaam, redde vele ongelukkigen. - De geschriften van johannes wier van Grave deden veel nut hoewel het licht nog niet algemeen doordrong.

{==578==} {>>pagina-aanduiding<<}

Vierde Verhandeling: Geschiedenis der Heksenprocessen in Europa, buiten de Nederlanden, na 1588. Dit gedeelte is, onzes inziens, het belangrijkste van het geheele werk. Ongeloofelijk is het, hoe vele slagtoffers aan den Moloch van het Bijgeloof gedurende de zeventiende Eeuw zijn opgeofferd. Wij behoeven niet eens van de stikdonkere zuidelijke landen te spreken. Te midden van het licht des Evangelies, in Protestantsche landen ontstoken, deed men de vlam der gemartelde zoogenoemde heksen en toovenaars ten hemel stijgen. In Zwitserland is zelss nog in 1682, in het Protestantsche gedeelte van Glaris, een meisje deswege onthoofd; haar aanklager was - een Predikant, die den naam van zwingli onteerde. Elders werd een man, om de vertooning van marionetten, (als duivelskunst) nog in 1660 gehangen. In 1670 had er eene algemeene vervolging van verdachte herders in Normandije plaats. In Engeland schreef Koning jacobus I een uitvoerig boek ter verdediging van de wreedaardigste heksenjagt; een boek, door den beroemden (of beruchten?) voetius bij ons verdedigd. In 1670 werden in Zweden tweeënzeventig vrouwen en vijftien kinderen geregtelijk vermoord, en aan zesenvijftig anderen zware lijfstraffen opgelegd. In Duitschland was het wel het ergst van allen. Protestanten en Roomschgezinden schenen daar in barbaarschheid te wedijveren. In eene heerlijkheid van zeshonderd zielen vermaakte zich het Heerschap derzelve, gebruik van zijn doodregt te maken, door in vijf jaren dertig menschen, dus vijf percent zijner kleine kudde, levend te doen verbranden. Van 1627 tot 1629 werden er in het
Bisdom Wurtzburg 157 personen in 19 branden geregtelijk vermoord. Dit Wurtzburg was in 't geheel omtrent de toovenaars, wat Spanje omtrent de ketters was, - een moordhol. In 1659 werden aldaar en in het naburige Bamberg vijftienhonderd menschen om gewaande tooverij onthoofd, geworgd of verbrand; men noemde dit den grooten heksenbrand. Nog in 1749 is eene ongelukkige non, maria renata, aldaar om die zelfde misdaad onthoofd. De geestelijke Heerschap-
{==579==} {>>pagina-aanduiding<<}
pijen in Duitschland, wier ondergang eene der grootste weldaden der Fransche Omwenteling is, onderscheidden zich boven allen door ijsselijkheden. Zoo werden er in 1656 in Paderborn meer dan 100, in 1679 97 personen (de laatsten wegens eene veepest) ter dood gedoemd. In het Protestantsche Stift Quedlinburg, het Vaderland van klopstock, is nog in 1750 eene vrouw, wegens de zinneloosste beschuldigingen van dien aard, geworgd en verbrand. Zekere veit pratzel, een vrolijke baas, die wel eens voor lieshebberij goochelde, werd in 1660 in Saksen, wegens het maken van muizen, geblakerd of langzaam verbrand, en zijne kleine kinderen liet men, als duivelsgebroed, in eene badkuip doodbloeden. Zijne regters schreven den Duivel dus ook scheppingskracht toe!
Te midden eener zoo dikke duisternis, van de pogingen, die een jacobus I van Grootbrittanje en een Jezuit del rio om strijd deden ter handhaving van het Rijk des Duivels, ontbrak het ook niet geheel aan bestrijders, waaronder vooral de menschlievende cornelis loos van Gouda, hoezeer anders een ijverig voorvechter der Roomsche Kerk (wiens werk echter verdonkerd is), de Brit reynald scott en de beminnenswaardige, deugdzame Jezuit spee uitmunten, tot dat het licht meer algemeen door onzen grooten balthazar bekker ontstoken werd. Doch hoe moet zich de Nederlander verblijden, als hij leest, dat, gelijk nu in de vijfde Verhandeling wordt aangetoond, in de Vereenigde Nederlanden de Heksenprocessen (onder welke het treurspel te Utrecht, in 1595, van vier slagtoffers, waaronder een meisje van 17 jaren, een der laatste was) reeds in den jare 1610 een einde genomen hebben; dus eene volle Eeuw vóór dat die in het overige Europa, door de welgeslaagde pogingen van thomasius, ophielden! Welk eene stoffe tot gelukwensching aan het gezond verstand onzer Natie, en van dankbaarheid aan God, die bij ons het Rijk des Lichts zoo vroeg over dat der Duisternis de zege deed behalen! 't Is waar, bekker kwam in lijden en werd afgezet; maar dit

{==580==} {>>pagina-aanduiding<<}
was wegens eene theoretische stelling, die het toenmalige menschengeslacht vreemd in de ooren moest klinken, dat de Duivel op Aarde geheel geene magt meer bezat. Elders ware de man misschien verbrand geworden.
Eene hartige Narede des Schrijvers van dit uitmuntende werk, die zich hierdoor weder nieuwe aanspraak op de erkentelijkheid zijner landgenooten verworven heeft, belangrijke Aanteekeningen en Ophelderingen, en eindelijk, als Bijlagen, de Bulle van innocentius VIII en eenige vonnissen of conclusiën in de zaak van tooverij, alsmede nog de waterproef te Delden in ons Vaderland (in 1823), zetten daaraan nog grootere waarde bij. Mogen nimmer bijgeloof en kwalijk begrepene Orthodoxie het geloof aan de werkingen des Duivels, waaraan zoo vele onschuldige slagtoffers gebragt zijn, weder doen herleven!





Geschiedenis van Griekenland, uit oude en latere Schrijvers zamengesteld, door N.G. van Kampen. IIde Deel. Grootheid en Bloei van Athene. Te Rotterdam, bij de Wed. J. Allart; te Dordrecht, bij J. de Vos en Comp. 1828. In gr. 8vo. XXVI, 547 Bl. f 4-50.

De Heer van kampen vervolgt in dit lijvige boekdeel de aangevangene Geschiedenis van Griekenland. Indien men vraagt, of het tevens vele en belangrijke zaken bevat, dan antwoorden wij met de volgende opgave der Hoofdstukken: I. De optogt van xerxes tot op de gevechten bij de Thermopylen en Artemisium. II. Tot op de nederlagen der Perzen bij Plateën en Mykale. III. Van den slag bij Plateën tot den dood van cimon. IV. Vorderingen der Wijsbegeerte, Welsprekendheid en Kunsten in Griekenland, tot op perikles. V. Het bestuur van perikles. VI. De Peloponnesische Oorlog tot op den Vrede van nicias. VII. Van den Vrede van nicias tot op den ondergang der Atheensche magt in Sicilië.
Deze Hoofdstukken zijn wederom in §§ verdeeld; en het is misschien tot kennis van het werk niet ondienstig, den bij-
{==581==} {>>pagina-aanduiding<<}
zonderen inhoud van deze, gelijk zij voor het boekdeel worden opgegeven, bij eenige weinige te doen kennen. Beginnen wij met den aanvang. § 1. Laatste jaren en dood van darius, bl. 1. 2. Karakter van xerxes, bl. 3. 3. Toerustingen en bedoelingen van xerxes, bl. 4. 4. Toestand van Griekenland, - Vrienden der Perzen, bl. 5. 5. Themistokles en aristides, bl. 6. enz. enz.
Men ziet, de bovengenoemde Hoofdstukken zijn bloote hoofdafdeelingen der behandelde stof, geene elk op zichzelve staande verhandelingen over een zeker gedeelte der geschiedenis, met eigene inleidingen en dergelijke voorzien. Elk van dezelven bezit veeleer eene menigte van korte verhalen, in de onderscheidene paragrafen vervat, die echter, uit hoofde der kortheid, geene verre afwijkingen of uitweidingen toelatende, zoo volkomen aan elkander sluiten, dat men de afscheiding naauwelijks bemerkt. En dit geeft eene zekere eenvoudigheid en gemakkelijkheid aan het verhaal, welke genoegen doet. Het komt ons, in het algemeen, voor, dat van kampen vrij is van alles, wat naar gezwollenheid en dergelijke zou mogen zweemen; en, bedriegen wij ons niet, dan vinden wij hier de kleur der volksgeschiedenis, door hem behandeld; Xenophontische en Herodotische simpliciteit. Alles heeft dan ook den stelligen toon, en boezemt volmaakt vertrouwen in; terwijl de bekwame Schrijver de twijfelingen over het een of ander, door de vergelijking der oorspronkelijke Schrijvers of bijzondere gevallen en omstandigheden ontstaan, in meer of min geleerde, schoon toch veelvuldige noch lastige, aanteekeningen opheldert.
Schoon het dan wel van zelve spreekt, dat zijne opvattingen en beoordeelingen niet immer die van anderen zullen zijn, en wij ook wel eens neigen, om van dezelve in meerdere of mindere mate te verschillen, zoo betuigen wij toch, ons niets te herinneren, wat ons genoegzame aanleiding tot tegenspraak of berisping zou geven. Het boek voor ons doende openvallen, vinden wij niet dan kleinigheden onder de lektuur aangestipt. Zoo verstaan wij b.v. bl. 282 niet: ‘Elke kunst heeft haar eigene, lager,’ enz. Zoo meenen wij, dat ‘alle palen te boven gaan,’ bl. 324, volgens de Hollandsche spreekwijze, moet zijn te buiten gaan. Desgelijks staat bl. 468, in de noot, doch zeker mede door eene druk- of schrijffout: ‘Te Griekenland,’ Elders zegt de Schrijver, dat de Grieken, of Atheners, om te maken, dat men de

{==582==} {>>pagina-aanduiding<<}
schouwspelers hoorde en zag, het gezigt en gehoor versterkten, waar hij zeker meent te gemoet of te hulp kwamen, door hooge schoeisels en masken. En nog eens vinden wij (bl. 44) het woordje alternatief, dat in Hollandschen historiestijl toch wel wat vrij is. Maar, daar vinden wij nog een NB. Het betreft anaxagoras (bl. 212). Zou, namelijk, deze groote man door den zeker niet minder grooten socrates (of plato) te aangehaalder plaatse wel met grond berispt zijn? En zou de Heer van kampen jegens andere groote mannen, op hetzelfde punt, in weerwil zijner bescheidenheid, geen gevaar van hetzelide onregt loopen, wanneer hij de erkentenis van een' wijzen Wereldschepper met Geologische beschouwingen eenigzins onbestaanbaar schijnt te achten? Wij zeggen: in weerwil zijner beschcidenheid; want hij kon zich niet zachter uitdrukken. Maar er ligt toch, naar ons inzien, blijkbaar een gevoel te gronde, alsof de vrije en diepe naspeuring der Natuur gevaarlijk voor den Godsdienst zou kunnen worden. En dit, naar ons oordeel, door velen te onregt gekoesterde denkbeeld zou zelve gevaarlijk, hetzij voor de wetenschap, hetzij voor den Godsdienst, kunnen worden. Doch wij gelooven niet, dat de verlichte Schrijver het alzoo gemeend hebbe.
Een staal willende geven, zal de volgende beschrijving van het beeld van minerva, in het Parthenon, door phidias van elpenbeen en goud vervaardigd, ligt niet onaangenaam zijn. ‘Zonder het voetstuk was dit beeld, hetwelk achter een groot voorhangsel geplaatst was, (om den indruk bij het wegschuiven te vermeerderen) 37 voeten hoog, staande; het had een' hoogen helm op het hoofd, versierd met een' sphynx en twee grijpvogels, dieren uit de fabelwereld. Op de borst had pallas nog een ander sabelwezen, 't welk de godsdienstige huivering moest vermeerderen, het versteenende (?) hoofd van medusa namelijk op het ivoren schild of de AEgis. In een, tot de voeten in lange plooijen afdalend gouden gewaad gedost, hetwelk perikles niet minder dan 44 talenten gouds gekost had, en hetwelk van het standbeeld kon worden afgenomen, hield zij in de eene hand eene speer, in de andere een beeld der gevleugelde overwinning, met wieken van zuiver goud, mans hoogte. Aan hare voeten rustte ter eene zijde het schild, aan de andere de slang of de draak van erichthonius, een zinnebeeld van den landbouw of den oor-
{==583==} {>>pagina-aanduiding<<}
sprong des Atheenschen volks uit de Aarde. Het gouden schild was ten minste 15 voet hoog, en met halfverheven beeldwerk, de gevechten der reuzen en Amazonen voorstellende, waarvan de siguren derdehalven voet hoog waren, versierd. Ook van binnen was het schild vol beelden, en daaronder dat van phidias zelf met een' steen op het hoofd, zoo kunstiglijk aangebragt, dat, wanneer men dit beeld wegnam, het andere in duigen moest vallen. Armen, banden, voeten en gelaat van minerva waren van elpenbeen, de oogen kostbare steenen. Het voetstuk des standbeelds was mede met halfverheven werk, de geboorte van pandora,
versierd, en in 't algemeen was dit beeldwerk met zoo verkwistende rijkelijkheid aangebragt, dat zelfs de randen van het gouden schoeisel der Godin daarmede prijkten.’
Alsmede deze aanteekening: ‘Athene staat daarin met Engeland gelijk, dat het steeds, onder den naam van bondgenootschap of eenig ander voorwendsel, zich in het bezit van belangrijke eilanden en kusten wist te plaatsen. Wat zouden die toenmalige onvermoeide en onverzadelijke Heeren der Zee wel gezegd hebben, indien zij hadden kunnen vermoeden, dat eenmaal een volk, verre achter de kolommen van herkules en in Cimmerische nevels gehuld, zich, onder schijn van bescherming, meester van Korcyra, Ithaka, Leukas, Cephailenia, Zacynthus en Cythera zou maken, de kolommen van herkules beheerschen, daarenboven nog geheel Indië, en dat ditzelsde volk de meesterstukken van phidias op zijnen grond voor de Scythische Barbaren, overheerschers van Griekenland, zou in veiligheid brengen?’
Wanneer aan dit welgeschreven werk zoo vele lezers te beurt vallen, als wij hetzelve toewenschen, zal het Schrijver en Uitgever aan aanmoediging noch debiet ontbreken.

Verhandelingen ter nasporinge van de wetten en gesteldheid onzes Vaderlands; waarbij gevoegd zijn eenige Analecta, tot dezelve betrekkelijk. Door een Genootschap te Groningen: Pro excolendo jure patrio. Vde Deel. Te Groningen, bij W. Zuidema. 1828. In gr. 8vo. Behalve de Voorrede, enz. 224 en 320 bl. f 5-:


{==584==} {>>pagina-aanduiding<<}

Onder de weinige Genootschappen, welke minder geruchts naar buiten maakten, doch meer innerlijke waarde bezaten, en met eenen langzamen maar zekeren tred voortgingen, behoort aan het Groningsche Pro excolendo jure patrio eene eerste plaats. En daarover verwonderen wij ons niet. Want de inwoners dier streken hebben zich altijd gekenmerkt door eene zekere eenvoudigheid van zeden, en groote zucht, om de oudheden, wetten en gesteldheid van hun land na te sporen en op te helderen. Wij zullen niet spreken van eenen ubbo emmius, wiens Geschiedenis de groote joseph scaliger goddelijk noemde, om wien te zien een a. thuanus naar Nederland reisde; wij zullen eenen menso alting niet noemen, die zich door zijne Germania inferior onsterfelijken roem verworven heeft, en gaan vele anderen met stilzwijgen voorbij, waaronder ook een aantal diergenen, welke alleen voor zich en hunne Zanggodinnen leefden, maar beroepen ons op die uitmuntende schare van verdienstelijke mannen, welke leden van dit Genootschap geweest zijn.
Aan het hoofd van de naamlijst, voor dit deel geplaatst, pronkt de naam van den edelen en goeden jacob de rhoer, in den jare 1813 in zeer hoogen ouderdom overleden. Het is den liefhebberen der oude letteren bekend, hoeveel dat sieraad der Groninger Hoogeschool verrigt en aan de nakomelingschap nagelaten heeft. Beminnaars van vaderlandsche oudheden weten ook, met hoeveel ijver hij dat vak van studie beoefend heeft, hoe onvermoeid en gelukkig hij vele zaken uit de geschriften der Romeinen en die der Middeleeuwen heeft verklaard, hoe hij de plaatsen zelve, waar deze of gene gewigtige gebeurtenis was voorgevallen, opzocht, en het land, met zijnen tacitus in de hand, doorwandelde. Van dien ijver en kunde getuigen, om van andere zaken niet te spreken, 's mans schoone Oratio de fructu, qui ex antiquitatis patriae studio in omne doctrinarum genus redit, openlijk gehouden te Groningen in den jare 1770, als inleiding zijner lessen over de Germania van tacitus, en op verzoek van Curatoren gedrukt, en zijne Disceptatio Historica de temporis divisione, et notis, quibus in diplomatibus et actis publicis usi olim sunt Batavi, uitgegeven te Groningen in den jare 1806. Het werk van dezen jacob de rhoer maakt ook het voornaamste gedeelte uit van het door ons aangekondigde vijfde deel van het Groninger Genootschap.

{==585==} {>>pagina-aanduiding<<}

Het behelst in de eerste plaats het zoo beroemde Groninger Stadboek, in het jaar 1425 verzameld en vastgesteld. Het oorspronkelijk afschrift berustte op het Stadhuis, en is getrouw nagedrukt. Men heeft ons daarvan in dit deel des Genootschaps een fac simile medegedeeld. Dat een boek van zoo hoogen ouderdom veel moet bevatten, hetwelk thans voor ons moeijelijk om te verstaan is, laat zich gemakkelijk begrijpen. Hoogst welkom zijn derhalve de aanteekeningen van eenen de rhoer; en de Heeren ten berge, van eerde, sijpkens en ijpey verdienen niet slechts onzen dank daarvoor, dat zij de nagelatene papieren van de rhoer hebben nagezien en in orde gebragt, maar ook, dat zij hunne nadere aanteekeningen op het Stadboek er hebben bijgevoegd. Recensent heeft dezen geleerden arbeid met zeer veel genoegen en nut gelezen. Ook die aanteekeningen dragen blijken, dat de verschillende opstellers van dezelve niet alleen bedreven zijn in de oude Groningsche wetten en gewoonten, maar ook veel kennis van onze moedertaal bezitten, en den oorsprong van vele verouderde en daarna geheel veranderde woorden vernuftig weten op te sporen. Wij wenschen hartelijk den verderen bloei van dit Genootschap, en verwachten daarvan nog meerdere vruchten.

Geschiedenis der vroegere Volken, die onze Aarde bewoond hebben en nog bewoonden bij de geboorte van Jezus Christus. In Zamenspraken. II Stukjes. Te Schagerbrug, bij J.C. Honigh. 1827, 1828. In 8vo. Te zamen XIV, 276 bl. f 1-80.

De onbekende schrijver van deze boekjes was zoo overtuigd van het nut der Geschiedenis, en zoo doordrongen van het denkbeeld dier zake, dat hij zijn gevoel in deze bladen moest ontlasten. Hij bekent wel, dat fijner versnedene pennen in dit onderwerp gebezigd zijn, maar durft zich vleijen, dat de leest, waarop hij zijn werkje geschoeid heeft, geheel nieuw is. Die vorm gaf hem gereede aanleiding, om nuttige aanmerkingen in het geschiedverhaal te vlechten. Achter het werkje staat eene zeer korte tijdrekenkundige tafel, en bladwijzer der voornaamste gebeurtenissen.
Wat den vorm betreft, dezelve is nieuw en niet nieuw,

{==586==} {>>pagina-aanduiding<<}
zoo als men wil. De geschiedenis, namelijk, der Egyptenaren, Karthagers, Romeinen, Perzianen, Israëliten, Babyloniërs en Assyriers, Grieken en Pheniciërs is in zamenspraken behandeld. Dat is niet nieuw. Iets dergelijks vindt men reeds in de Education complète, ou abregé de l'histoire ancienne, par Mme. de beaumont. Maar het is geheel nieuw, dat een Heer, op eene buitenplaats wonende, aan zijne arbeidslieden in de winteravonden de oude geschiedenis verklaart. Dirk, pieter en gerrit verzoeken hunnen Heer, om dat wel te willen doen. Vandaar dertig gesprekken. Die vorm bevalt ons geheel niet. Hij strijdt zoo geheel tegen de waarschijnlijkheid, en doet ons zelfs onwillekeurig meesmuilen, als wij b.v. dirk hooren vragen: waar is Egypte eigenlijk gelegen? en den Heer antwoorden: In Afrika, dirk; hetzelve is nader omschreven, bepaald, ten N. door de Middellandsche zee, ten O. door de Roode zee en de landengte van Suez, waarmede Egypte en gansch Afrika aan Azië verbonden zijn, ten Z. door Nubië en ten W. door Barbarije, Biledulgerid en de woestijn van Sarah of Sahara.
Dirk en Biledulgerid! Spectatum admissi! Het was natuurlijker geweest, dat een Heer zijne tuinlieden over zaken van hun beroep onderhouden had, en een vader zijne zonen, of onderwijzer zijne kweekelingen, over de oude geschiedenis. Dit over den vorm.
Op de manier van verhalen en naauwkeurigheid van zaken valt ook niet veel te roemen. De Heer spreekt gewoonlijk op eenen voor dat slag van toehoorders te hoogen toon, en is dikwijls, door dat hij kort wil zijn, duister. Voorts leert hij de goede menschen verscheidene namen, welke nooit bestaan hebben. Eenige zijn in de Errata verbeterd. Maar er schieten nog vrij wat over, b.v. Archiologus, Fetramnestus, Tayegetus, enz. enz. Ook verwart hij oude en nieuwe namen door elkander, b.v. Byzantium in Turkije, Marseille in Frankrijk, enz. Eene uitdrukking gelijk de volgende heeft pieter niet verstaan: Eene Godin Thetys genaamd, had al de godinnen op hare bruiloft genoodigd, met uitzondering van tweedragt.
Over de geschiedkundige naauwkeurigheid willen wij liever geen woord zeggen.


{==587==} {>>pagina-aanduiding<<}

Reistogten in het Zuiden van Frankrijk; waarin Karakterschilderingen over de oude en hedendaagsche Franschen, met een' staatkundigen en wijsgeerigen blik op den tegenwoordigen toestand der verlichting in de Zuid-Europesche Staten en de herleving van Griekenland. Door Willibald Alexis. Uit het Hoogduitsch. Te Amsterdam, bij J.C. van Kesteren 1829. In gr. 8vo. X, 224 Bl. f 2-20.

In een boekdeeltje van zoo weinige bladzijden verwachte men noch uitvoerige, noch grondige behandeling. De blik op Griekenlands herleving is een zeer vlugtige blik. De Schrijver bezoekt Marseille, ziet Lord cochrane, en stelt zich, in zijne verbeelding, bij het aanschouwen van een fregat in de haven, reeds overwinning op de Turken voor; maar verneemt met droefheid, dat het oorlogsschip, onder bijzondere bescherming van het Fransche Gouvernement (1826), gebouwd werd voor den Onderkoning van Egypte, en dat een Grieksch koopman de ondernemer is, die handelsbelang boven vaderlandsliefde stelt. Meer wordt hier niet gezegd van Griekenlands herleving. Ook over andere onderwerpen stapt de Schrijver weleens wat luchtig heen. Hij verhaalt meestal luimig; en, al deelt hij ook weinigbeduidende ontmoetingen op diligences en in herbergen mede, hij weet den leeslust gaande te houden. Belangrijk moge dit werk over het geheel niet zijn, hier en daar evenwel vindt men goede aanmerkingen. De stijl is soms te afgebroken en gekunsteld. Gezochte geestigheid heeft zelden de bedoelde uitwerking. Men moet niet zoo duidelijk kunnen bemerken, dat de Schrijver moeite doet, om luimig te zijn. De vertaling, door eenen vriend des Schrijvers te Berlijn, blijkens het Voorberigt, vervaardigd, laat nog al iets te wenschen over. Fouten, als gepeinigd, de toorn (toren) was steil, gezamenlijke (gemeenschappelijke) keuken, een heimelijk wrochten (werken), ligt het getuigenis af, riekten (roken), dunkten (dachten), wij vaarden (voeren) enz. verraden bittere onkunde van de taal. Op eenige plaatsen schijnt de Vertaler, door
overhaasting, onnaauwkeurigheden begaan te hebben, b.v. bl. 29: van elf tot zeventien jaren maakt slechts acht en twintig; bl. 114. mergachtige stam (van eikenboomen); bl. 130. onderwerpelijke lust, onderwerpelijke aandrang breekt overal uit; bl. 155. eene be-
{==588==} {>>pagina-aanduiding<<}
trekking, waarin de trots des mans aan het regt verboden: moedig te zijn; en eindelijk, bl. 172. dunkten de bevelen der bevelhebbers toch vaak al te verschoonend tegen eene natie. Waarlijk, dat is te erg! - Zou in plaats van leeuwrikken, bl. 221, ook spreeuwen gelezen moeten worden? of verschillen de Duitsche leeuwrikken zoo veel van de onzen, dat ze op de kersenboomgaarden te Leipzig aanvallen?
Overigens heeft dit boek, wat hetzelve bij menigen lezer zal aanbevelen. Wanneer men in verloren oogenblikken, tot vermaak of uitspanning, gaarne iets in handen neemt, dat geen diep nadenken vereischt, doorbladert men dit werkje met genoegen.

Beschouwing der beginselen, waarop het voeren van den Oorlog is gegrond. Te Zutphen, bij W.C. Wansleven. 1829. In gr. 8vo. 54 Bl. f :-60.

Wij haasten ons, om een boeksken aan te kondigen, waarin men over een hoogst belangrijk onderwerp veel goeds gezegd vindt. In 1815 werd in de Vereenigde Staten van Noord-Amerika, en eenigen tijd later in Engeland, eene Maatschappij opgerigt: Ter bevordering van eenen altijddurenden en algemeenen Vrede. Tot nu toe bepaalden zich derzelver pogingen voornamelijk tot het drukken en verspreiden van kleine geschriften, welke strekken, om overtuigend te doen zien, dat de Oorlog met den geest des Christendoms en de wezenlijke belangen des menschdoms strijdig is. Tevens poogt men in deze werkjes de beste middelen aan te wijzen, om algemeenen Vrede op den grondslag van Christelijke beginselen in stand te doen blijven. Meer dan 300,000 leden (volgens het Voorberigt) telt deze Maatschappij in Engeland. In Engeland? Ja, Lezer! wat een Ministerie doet, is niet altijd in den volksgeest. De Staat, die zoo dikwerf in den twist der volken zich mengt, heeft vele burgers, die den Krijg onbestaanbaar met echt Christelijke beginselen achten. En wat nu de zaak zelve betreft, hetgene in dit stukje wordt bedoeld en beweerd, zal misschien door velen voor onmogelijk gehouden worden. Men leze eerst, en oordeele dan. Wij lazen het boekje met groot genoegen, en vonden belangrijke wenken. Van alle uittreksel onthouden wij ons opzettelijk, maar prijzen het werkje ten hoogste aan, en

{==589==} {>>pagina-aanduiding<<}
wenschen het in veler handen. Al meent men hier of daar ook iets op de redenering des Schrijvers te kunnen aanmerken, men zal veel vinden, dat overweging en behartiging waardig is. Moge de Vrede-Maatschappij, onder den Goddelijken zegen, doel treffen, en ook de verspreiding van dit werkje iets goeds ten gevolge hebben!




Reize door den weinig bekenden Zuidelijken Molukschen Archipel en langs de geheel onbekende Zuidwestkust van Nieuw-Guinea, gedaan in de jaren 1825 en 1826. Door D.H. Kolff, jr., Luitenant ter Zee, Iste Klasse, en Ridder van de Militaire Willems Orde. Met eene Kaart. Te Amsterdam, bij G.J.A. Beijerinck 1828. In gr. 8vo. XIV en 398 Bl. f 4-50.

De berigten, welke wij gedurende het tijdvak, in hetwelk onze Indische bezittingen ons ontweldigd waren, van derzelver toenmalige bezitters ontvingen, konden reeds om hunnen oorsprong niet zonder een smartelijk gevoel ontvangen worden, en leverden al dikwerf de blijken op, dat derzelver opstellers, door de kortheid van hun verblijf in, en de nieuwheid van hunne betrekking op die landen, niet berekend waren voor hunne taak. In die beschrijvingen, welke zich door meerdere naauwkeurigheid en volledigheid onderscheidden, zoo als die van stamford raffles en john crawfurd, kon de hoogmoed der Engelschen zich niet wederhouden van met minachting op het vroeger en later bestuur van Nederland over deszelfs overzeesche bezittingen neder te zien, en het Nederlandsch staatkundig gedrag in Indië te laken en ongetrouw te beoordeelen. Men was het zoo gewoon geworden, om den leeuw, dien men dood waande, te schoppen, dat men zich daarvan zelfs niet kon onthouden, nadat de loop der omstandigheden hem den buit had doen verliezen. Het is daarom voor ieder regtgeaard Nederlander een aangenaam gevolg der herstelling van de onafhankelijkheid van ons vaderland, dat, bij den vernieuwden bloei van onze zeevaart en koophandel, wij weder van onze eigene landgenooten berigten mogen ontvangen omtrent den tegenwoordigen toestand onzer overzeesche bezittingen, en van die gedeelten der aarde, waarin dezelve gelegen zijn. De Heer kolff

{==590==} {>>pagina-aanduiding<<}
bewijst dus aan zijn vaderland een' belangrijken dienst, door de openbaarmaking van het verhaal zijner togten. Het is ons niet onbekend, dat er lieden zijn, die zich, zelfs openlijk, over den Schrijver beklaagd hebben. Gedeeltelijk schijnt deze ontevredenheid voort te komen uit een zekere vijandige esprit de corps, die er bestaat tusschen de Nederlandsche en Koloniale Marine. Wij zijn te ver van het worstelperk verwijderd, om te kunnen beoordeelen, of de Heer kolff onaangename waarheden gezegd, dan of hij zich door partijdigheid tegen de Nederlandsche Marine zonder reden heeft laten vervoeren tot de beschuldiging, welke wij vinden in de noot, bladz. 295. Trouwens dit is dan, voor zoo veel wij ons herinneren kunnen, ook de eenige plaats in het werk, waar een gezegde van dien aard voorkomt; en de ingelaschte kopijen van officiéle stukken leveren zulke ontwijfelbare bewijzen op, dat de Schrijver bij het Nederlandsch Indisch Gouvernement bekend is, als een man, die deszelfs vertrouwen verdient, en aan dit vertrouwen tot deszelfs groote tevredenheid heeft beantwoord, dat de genoemde twist geenen grond oplevert, om de geloofwaardigheid van dit werk, over het geheel, in twijfel te trekken. Men heeft het in den Schrijver ook berispt, dat hij zijne reisbeschrijving in het licht heeft gegeven, zonder er, ten dienste van de zeevaart, de kaart bij te voegen, welke hij van het door hem bezochte, grootendeels nog weinig, ja gedeeltelijk geheel onbekende gedeelte van den Indischen Archipel gemaakt heeft. De Heer kolff verhaalt in het voorberigt, dat hij deze kaart zelf aan het Gouvernement ingediend heeft. Zoo lang wij nu niet weten, of zijn Ed., uit hoofde van zijne betrekking tot dat Gouvernement, anders heeft kunnen handelen, houden wij het er voor, dat hij den dank van den Nederlandschen lezer
verdiend heeft, door, op eene kleinere schaal, van dezelve de juiste afteekening bij zijn reisverhaal te voegen. De kaart, zoo als zij nu bij het werk gevoegd is, hebben wij bevonden op eene ruim driemaal grootere schaal gebragt te zijn, dan die van j. walker, gevoegd bij crawfurd's Beschrijving van den Indischen Archipel, op welke de meeste eilanden en kusten, welker ligging en gedaante door onzen Schrijver naauwkeurig worden bepaald, slechts door ongevormde stippen, of in het geheel niet, worden aangeduid. De eentoonigheid van een verhaal van ontmoetingen, die op ieder eiland bijna dezelfde zijn, wordt voorgekomen, door tusschen

{==591==} {>>pagina-aanduiding<<}
dezelve belangrijke waarnemingen te voegen, over de aardrijkskundige gesteldheid der door den Schrijver bezochte streken, en van den zedelijken en natuurlijken toestand van derzelver bewoners. Met genoegen merken wij de genegenheid op der inboorlingen voor de Nederlanders en hunne verkleefdheid aan de Nederlandsche regering, van welke gezindheid bijna ieder hoofdstuk de bewijzen oplevert. Stijl en taal hebben wij, over het geheel, ook zuiver bevonden. Wij vinden dus alle reden, om dit werk eene goede ontvangst toe te wenschen, en durven den lezer beloven, dat hetzelve zijne aandacht op eene nuttige en aangename wijze zal bezig houden.




Verhandeling over de Stoombooten, door G.M. Röntgen, Luitenant ter zee der eerste klasse, te Rotterdam. Uitgegeven door het Provinciaal Utrechtsche Genootschap van Kunsten en Wetenschappen. Te Utrecht, bij J. Altheer. In gr. 8vo. 70 Bl. f 1-50.

De bruikbaarheid, het nut en gemak, en ook de veiligheid der Stoombooten, ook in ons vaderland bijzonder, is nu wel reeds door de ondervinding genoegzaam bewezen. Deze Verhandeling heeft echter nog hare nuttigheid, en daarom willen wij haar, al schijnt het dan nu wel een weinig post festum, nog aanmelden. Dezelve werd door het Utr. Prov. Genootschap met goud bekroond. Men vindt hier den oorsprong der Stoombooten. Wij hebben deze soort van navigatie van de Engelschen ontleend, die, hoewel zij later, dan de Amerikanen, gelukkig geslaagd zijn, het goed gevolg minder aan de Amerikanen, dan deze aan hen, te danken hebben. De Engelsche Stoombooten zijn het gevolg van de eigene krachtontwikkeling dier natie geweest. Hierop kan geen ander volk roemen. Ons Gouvernement gaf aan onze Natie het voorbeeld op het veer aan den Moerdijk. De Memorie, wegens deze eerste onderneming hier te lande, is als aanhangsel achter deze Prijsverhandeling gevoegd. Vier uitslaande Platen, en de noodige aanwijzingen bij dezelve, helderen alles genoegzaam op. Wij mogen alzoo dit stuk den onderzoeklievenden zoo wel, als den belanghebbenden, vrijelijk aanprijzen.


{==592==} {>>pagina-aanduiding<<}

De Goddelijke Voorzienigheid blijkbaar in de ontmoetingen en omstandigheden van sommige menschen en gebeurde daadzaken, door J.L. Ewald. Uit het Hoogduitsch. IIde Deel. Te Amsterdam, bij C.L. Schleijer. 1828. In gr. 8vo. VIII en 260 bl. f 2-90.

Ons oordeel over het tweede deel van dit werk is hetzelfde als over het eerste. Niettegenstaande veel goeds en nieuws, vonden wij ook hier weder veel, hetgeen in onze taal in andere verzamelingen reeds opgenomen en gedrukt is. Onder dezelfde rubrieken als in het vorige deel, levert de verzamelaar nu weder vijsenveertig verhalen, als: Studentenleven van johan samuel patzke. Bekeeringsgeschiedenis van een' Engelschen Majoor. Poppo's jongelingschap. Bekeering van een' Noord-Amerikaanschen Wilde. Bekeering van een' onschuldig gevangen Jood. Gemoedsverandering van een' Engelschen Matroos, door een' vervulden droom. De losbandige Predikantszoon. Lotgevallen eener Engelsche Landloopster. De edelmoedige Genuees en de dankbare Turk. Het portret van den Heer de senanges. Invloed van het gedrag der Ouders op het lot hunner Kinderen. Nood leert bidden. Verlossing van johann ehrenfried weishaupt uit de Turksche slavernij. Zesjarig verblijf van vier Russen op een eiland in de IJszee. De Heer geeft spijze ter zijner tijd. Genezing van johann jacob moser. De godvruchtige Voerman. Levensbehoud en redding van johann friedrich mehlin. De Sneeuwval. Levensbehoud van een' vervolgden Predikant, ten tijde der Hervorming. De moordkuil op het IJs. De noodlottige Pruik. De onschuldige Kindermoorderes. De onschuldige Zelfbeschuldiger. De miskende menschlievendheid geregtvaardigd. Ontdekking van een' moord door een' blinde. De herberg het Witte Paard. Schrikkelijke gevolgen eener onbedachtzame beschuldiging. De vier krankzinnige Broeders. Wie zijne moeder tot toorn verwekt, die is vervloekt van den Heere. Merkwaardig behoud van een' Schipbreukeling. De nieuwe
izaäk. Zonderlinge zamenhang van geluk en ongeluk. De vertraagde Zeereis. Het voorvaderlijk Hangkastje. Levensloop van william smith. Ontmoetingen van john yarmouth. Lotgevallen van Doctor braun. De Koninklijke Metselaar. De droppel Rum. De Tabakspijp. De versche Vijg. De Ooijevaar. Het scheeve Venster. Waarde

{==593==} {>>pagina-aanduiding<<}
der Kleinigheden. Reeds deze opgave zal een ieder, die eenigermate gemeenzaam is met hetgeen wij in dit vak bezitten, oude bekenden doen herkennen. Ook nu is de vertaling niet vrij van onnaauwkeurigheden, zoo als, bladz. 29: De kosten werd - in plaats van werden bijeengebragt. Wij herhalen dus onzen vroeger geuiten wensch, dat, indien het genoegen, waarmede de vertaler zegt, en wij volgaarne gelooven, dat het publiek het werk ontvangen heeft, eenen tweeden druk mogt noodig maken, de uitlating van het reeds elders voorkomende deszelfs verkrijging tot minderen prijs voor het algemeen mogelijk, en de zuivering van taal en stijl het menigvuldige goede in dit werk nog meer aanbevelenswaardig zal maken.





De IJstroom van Joannes Antonides, met ophelderende kritische, philologische en historische Aanteekeningen van P.G. Witsen Geysbeex. Te Amsterdam, bij Gebroeders Diederichs. 1828. In kl. 8vo. 249 Bl. Met Portret en Titelvignet. f 1-25.

De roem van antonides, als vindingrijk, krachtig en verheven Dichter, is genoeg gevestigd, om eene vernieuwde en gemakkelijker uitgave van zijn heerlijkst en uitgebreidst dichtstuk, de IJstroom, als een welkom geschenk voor ons Publiek, dat zich met verschen ijver op de lezing en beoefening onzer oude Zangers toelegt, te beschouwen. Het was daarom geheel onnoodig, in eene vlugtige Voorrede den Leerling boven den Meester, of, gelijk zij zichzelven onderling noemden, den Zoon boven den Vader, antonides boven vondel, onregtvaardigerwijze te verheffen, en den eersten de hoofdplaats op onzen Helikon te willen toewijzen, dien de laatste, ten spijt der oppervlakkige kritiek van witsen geysbeek, wel altijd zal blijven behouden. Zeker was antonides een waarachtig dichterlijk genie, rijk aan fantasie en vernuft, stout, krachtig en verheven; maar hij vond den weg reeds door vondel gebaand, dien deze bijna alleen moest effenen en begaanbaar maken. Vondel was niets aan zijne voorgangers, antonides oneindig veel aan vondel verpligt; en de gebreken, welke men bij den Schepper en Vader onzer Poëzij zoo geweldig breed uitmeet, vindt men waarlijk in geene geringere mate bij dezen zijnen gelukkigsten navolger. Platheid en gemeenheid, valsch vernuft

{==594==} {>>pagina-aanduiding<<}
en gezwollenheid, ja zelfs bombast, vindt men, ook zonder lantaarn, gemakkelijk in den IJstroom; en wij zouden het ge rust durven aannemen, om tegen de zonden van vondel, in elk dezer hoofdsoorten, altijd grootere van antonides over te stellen. Maar desniettegenstaande moet ieder beminnaar onzer letterkunde en van echte poëzij hem lezen en beoefenen, gelijk hij het vondel doen moet; want beiden verkregen door schoonheden van den eersten rang als 't ware het regt om dikwijls te zondigen, zonder dat zij daardoor den eernaam van Hoofddichters kunnen verliezen.
Eene welingerigte beoordeelende uitgave van den IJstroom was misschien het geschiktste handboek voor jeugdige Dichters, dat er konde vervaardigd worden. Dit dichtstuk levert de overvloedigste gelegenheid op tot het aanwijzen en ontleden der grootste schoonheden, zoo wel als tot het aantoonen en gispen der grosste gebreken. Onze taal schittert in hetzelve in den heldersten luister van hare schilderachtigheid, kracht en stoutheid; maar valt in hetzelve ook enkele malen tot eene laagte, welke witsen geysbeek (die nog al van krachtuitdrukkingen houdt) beleefdelijk met den naam van Janhagelpoëzij bestempelt. Men zoude zich echter bedriegen, indien men geloosde, dat deze behoefte door de tegenwoordige uitgave vervuld, en dit doel door dezelve bereikt was Hoe weidsch deze aanteekeningen op den titel ook met barbaarsche namen worden opgehemeld, zij bepalen zich, voor verre het grootste gedeelte, tot plaatsbeschrijvende en geschiedkundige ophelderingen, die buiten kijf haar nut hebben, maar met welker omslag wij de beoordeelende en taalknndige aanmerkingen meer in verhouding wenschten. En waarom niet in een kort kritisch overzigt, dat de geschiktste inleiding zoude geweest zijn, het plan, of, wil men liever deze benaming, den aanleg van dit Stroomdicht beschouwd; de dichterlijkheid van het geheel, en de kunstige manier, op welke sommige heerlijke partijen ingeweven en vastgehecht zijn, geprezen; maar tevens sommige monstreuze uitwassen berispt, en vele onpassende invlechtselen (hors d'oeuvres) ten toon gesteld? De Heer geysbeek moge zich ten onregte verbeelden, deze taak op eene voldoende wijze, in zijn bekend Biographisch Woordenboek, te hebben volvoerd; het zou ten minste nuttig geweest zijn, hier een kort, maar zaakrijk uittreksel daaruit te hebben overgenomen, dat, met weglating van hetgene daar slechts tot bladvulling

{==595==} {>>pagina-aanduiding<<}
dient, zeker den prijs van deze uitgave niet zoude bezwaard hebben. Doch niet alleen dit gemis is een gebrek; maar op hoe vele plaatsen zoekt men niet te vergeefs eene passende aanmerking, die het echte schoone beter doet gevoelen, of het schijnschoone in zijne naaktheid daarstelt! Om onder velen slechts eene enkele op te geven, waar is de teregtwijzing bij

Trojes ongevallen 
Gesneuvelt op het lijk van haer gesloopte wallen. (Bl. 21.) 
 
of: Daer ................. 
De marmorsteen, zoo lang verborgen voor de zon 
In 's aertrijx ader, nu geraekt aen 't suizebollen, 
Van over zee en zant d'IJboorden langs kwam rollen (Bl. 35.) 

waar zij toch daarom te meer te pas kwam, omdat er meer dan gewone oefening toe behoort, om hier bij de eerste lezing de oorzaak van het gebrekkige te vinden. Ook het taalkundig gedeelte is zeer schraal behandeld; men vindt aanmerkingen, waar ze geheel noodeloos zijn, en woorden, als sakerdaen, bl. 34, akerkloot, mammiering, kardeel, moskuil, bl. 49, behipt, bl 187, zusterkracht, bl. 216, jadders, bl. 238, gaat men voorbij, even alsof het dagelijksche bekenden waren; bij slagbed, schrangen, ronde kim, rantsoen in den scheepsbouw, bl. 241, kaaien, bl. 256, ja zelfs bij geheel onverstaanbare regels, in welke waarschijnlijk van oudsher eenige misstelling plaats greep, zwijgt men geheel. Wij ondertusschen erkennen gaarne, onder anderen, niet te begrijpen het gezegde op bl. 248:

Indien hem de eenzaemheid verveelt, 
't Zal hem in zooveel keur op geene vrienden steken, 
Bereit op zijn verzoek, om mede grond te breken. 

Heel hoog loopen wij dus in geenen deele met deze vernieuwde uitgave, welke daarom te minder aanbevelenswaardig is, dewijl vooral het eerste Boek van drukfouten wemelt. Diegene, welke, als geheel zinstorende, ons noodzaakten eene oude uitgave in de hand te nemen, mogen hier tot waarschuwing aangeteekend worden:
Bl. 5 r. 6 hun	voor	uw.
Bl. 6 r. 5 mogh	-	magh.
Bl. - - - in	-	en.


{==596==} {>>pagina-aanduiding<<}


Bl. 8 r. 2 arm	voor	naem.
Bl. 9 r. 2 steigen	-	steigren.
Bl. 13 r. 2 groeijend	-	groeiende.
Bl. 16 r. 5 nieuwe	-	nieuwer.
Bl. 20 r. 5 uitgelaten ze.	
Bl. 28 l.r. Stroomgodin	-	Stroomgezin.
Bl. 34 r. 4 zullen	-	willen.
Bl. 36 r. 9 zanden	-	randen.
Bl. - r. 12 Egyptischen	-	Egiptschen.
Bl. 38 r. 13 zijn	-	haer.
Bl. - r. 14 hij	-	zij.
Bl. 39 r. 5 wilde	-	wreede.
Bl. 45 r. 3 lantstorm	-	nachtstorm.
Bl. 57 r. 5 geheel vergeten:	


De wind verstrekt de zweep, die 't sneller jaegt of zachter. 

Hier vinden wij eene hoofdzonde; deze strekke ons tot eindpaal; in het vervolg is het ook zóó erg niet.





Een woord aan X. IJ. Z. (*)

Mijnheer!

Terwijl gij over vermeende onbescheidenheid ongeroepen vonnis velt, maakt gij uzelven aan ongelijk veel grootere schuldig. Ik acht mij ongehouden, uw geschrijf te beantwoorden, dan alleen voor zoo verre zulks mijzelven betreft; gelijk gij ook ongetwijfeld beter hadt gedaan, de verdediging van den Heer bowring aan hemzelven over te laten, waartoe het zijn Ed., zulks geraden vindende, noch in de Vaderlandsche Letteroefeningen, noch ook elders aan gelegenheid kan ontbreken.
Gij randt mij, op de onbescheidenste wijze, aan, over eene aanteekening van weinige regels, bij de opname van bowring's schrijven aan zijnen Rec., en betoont uzelven daarbij een vergifzuiger van de ergste soort; een gebrek, aan gen. Rec. door u verweten. Het schijnt u zeer te ergeren, schoon het u volstrekt niet aangaat, dat franko-inzending van bijdragen voor mijn Mengelwerk wordt verlangd. Bescheidenheidshalve, verkies ik den grond van dit verlangen hier niet bloot te leggen. Alle Tijdschriften, zoo wel als Dagbladen, en dus ook deze Courant, volgen deze gewoonte. Schrijvers van eenigen naam weten, waaraan zij zich te dezen hebben te houden, en dat hunne bijdragen te allen tijde en langs elken weg welkom zijn. Voor Antikritiek staan gelegenheden te over open; en het was dus een bewijs te meer van de onpartijdigheid der Redactie, dusdanige ongefrankeerde Antikritiek evenwel in haar Tijdschrift op te nemen. - Dit zij, op dit punt, genoeg.
Wat voorts de boosaardige bedreiging van sluijeropligten aangaat, nooit heb ik mijne daden met eenigen sluijer bedekt, en denzelven, wat nameloosheid betreft, alleen voor het Tijdschrift, waarvan ik het mijzelven tot eene eer reken Redacteur te zijn, noodzakelijk geacht, alware het alleen om den wille van zoo onkiesche en onbescheidene aanranders, als gij u in uw geschrijf betoont. Van zulke sluijeropligters toch heeft elk, die zijne rust liefheeft, regtmatigen afschuw; schoon die afschuw geheel iets anders is dan vrees, en gijzelf bij mij wel den eersten, geenszins de laatste, door uwe hatelijke inblazing, hebt verwekt.

Amsterdam, 24 Aug. 1829.

j.w. ijntema.


{==597==} {>>pagina-aanduiding<<}

Boekbeschouwing.

Brieven aan de Heeren Chateaubriand, De la Mennais en Montlosier over Godsdienst en Staatkunde, geschreven door Tzschirner, uitgegeven door Krug. Te Deventer, bij A.J. van den Sigtenhorst. 1829. In gr. 8vo. VIII en 228 bl. f 2-25.

Deze Brieven zijn de laatste, nog niet geheel voltooide, letterarbeid van den ook onder ons zoo gunstig bekenden tzschirner. Zij hebben hunnen oorsprong te danken aan het smartelijk gevoel, waarmede hij zag, hoe eene magtige partij in Frankrijk den voortgang van godsdienstige verlichting en burgerlijke vrijheid trachtte te belemmeren, en hoe zelfs Schrijvers van talenten, door verkeerde opvatting van den Godsdienst, medewerkten, om denkbeelden van eene nadeelige strekking algemeen te maken. In eene reeks van brieven aan Fransche Schrijvers van naam, die als organen van hunne partij beschouwd worden, wilde hij zijne denkbeelden over Godsdienst en Staatkunde ontwikkelen. Daartoe koos hij, behalve de drie, op den titel genoemd, ook den beroemden benj. constant; maar bragt het niet verder, dan tot den eersten brief aan de montlosier, toen hij, den 17 Febr. 1828, onder zijne kwaal bezweek.
De drie eerste brieven zijn aan den Heer de chateaubriand. Tzschirner begint met de beschouwing van de veranderde godsdienstige stemming der wereld. Na het sedert de laatste helft der vorige eeuw geheerscht hebbende ongeloof en indifferentismus, is eene meer ernstige gezindheid teruggekeerd; eene levendiger belangstelling in Godsdienst en Kerk is ontwaakt, en door de Regeringen zijn maatregelen genomen, die

{==598==} {>>pagina-aanduiding<<}
weder voor het erkennen der verbindtenis tusschen Godsdienst en openlijke welvaart getuigen. Deze verandering leidt de Schrijver uit eene drieledige oorzaak af: Deels verdween, met den voortgang des tijds en de vorderingen der XVIIIde eeuw in alle wetenschappen, datgene, wat ongeloof en indifferentismus had aangebragt. Veel aanstootelijks in de openlijke leerwijze van den Godsdienst, en vele der instellingen, die zichzelve overieesd hadden, b.v. de kloosters in vele landen, waren door den tijd weggenomen. Deels ging met de laatste jaren der vorige eeuw de gelukkige tijd der rust en der algemeene welvaart voorbij. Met de welvaart verminderde thans de liefde tot genot en weelde; in den strijd met het lot ontwaakte en versterkte zich de zedelijke kracht; het gevoel van eigene ellende en de beschouwing van vreemd ongeluk leerde de menschen den troost des Geloofs en der Hoop zoeken. Deels, eindelijk, gaf de jongste geschiedenis der wereld den magthebbenden en staatslieden eene les, die ontwijfelbaar voor de zaak van Godsdienst en Kerk zeer voordeelig geworden is; dat, namelijk, het Christendom vooral die overtuigingen en gezindheden in de menschelijke gemoederen plant en kweekt, uit welke de burgerlijke en huiselijke deugd der volken voortkomt, die het doel van den Staat bevordert.
Deze voorafgaande beschouwing van den geest des tijds is de grondslag, op welken de Schrijver zijn betoog vestigt, dat chateaubriand, bij al den lof, dien vooral zijn hoofdwerk: le Genie du Christianisme, in andere opzigten zoo regtmatig verworven heeft, echter niet overeenkomstig de behoefte van den geest des tijds de zedelijke en dichterlijke voortreffelijkheden van den Christelijken Godsdienst heeft voorgesteld. Tzschirner toont aan, dat chateaubriand de Christelijke Mythologie met het poëtische van het Christendom zelve verward heeft, ja de traditioneel gewordene voorstellingen derzelve door eigene uitvinding opsmukt; b.v. waar hij maria noemt ‘de onsterselijke Moeder van eenen verlossenden God, die eenen Zoon opoffert

{==599==} {>>pagina-aanduiding<<}
om haar geslacht te redden, de teedere bemiddelares tusschen ons en den Eeuwigen,’ en van haar zegt: ‘Hoe verrukkelijk is het, alle genade des Heeren door den schoot eener schaamachtige jonkvrouwe te zien nederdalen!’ Bij de aanduiding der heilzame uitwerkselen des Christendoms op de beschaving van Europa heeft chateaubriand de toevallige uitwerkselen van gevoelens en inrigtingen, die in geene betrekking stonden tot het Christendom, verward met die veranderingen, wier grond zich in deszelfs geest laat aanwijzen. Elke brug, door eenen Bisschop hier of daar gebouwd, geldt bij hem als een getuigenis van den invloed des Christendoms op de beschaving der volken. Overtuigend toont tzschirner aan, dat de proeve, om de beeldende kunst des Christendoms gelijk te stellen met die der Heidensche oudheid, geheelenal mislukt is. Vervolgens beschouwt de Schrijver het beginsel, dat bij chateaubriand's voorstelling en bevestiging van het Christendom ten grond ligt; namelijk: hetgeen het vrome gevoel kan opwekken en voeden, dat moet geloovig als Christelijke leer en instelling opgenomen, en in de Kerk vastgehouden en voortgeplant worden. Ik heb geweend en ik heb geloofd, is chateaubriand's eigene belijdenis. Onze Schrijver ontkent, dat de aesthetische grondstof des Christendoms als de laatste grond van deszelfs geldende waarde moet beschouwd worden, dewijl het genoemde beginsel en de op hetzelve gegronde handelwijze tegen den waren aard van het geloof en van de vroomheid strijdt, de juiste opvatting van het Christendom hindert, en de werkende of ten minste de bevorderende oorzaak is van menigvuldige afdwalingen op het gebied van het godsdienstige leven. De Schrijver besluit zijne teregtwijzing aan den Heer de chateaubriand met de opgave, hoe de zaak van het Christendom op eene meer bevredigende wijze kan worden
gehandhaafd; namelijk: door eene duidelijke en bepaalde verklaring over het wezen des Christendoms; door een geschiedkundig betoog, dat die waarheden werkelijk in

{==600==} {>>pagina-aanduiding<<}
hetzelve voorkomen, welke men, in de verklaring van deszelfs wezen, aan hetzelve toegeschreven heeft; en door een wijsgeerig bewijs voor de waarheid en goddelijken oorsprong van dat Christendom.
Hetgeen chateaubriand van zulk eene in zijn onderwerp dieper indringende behandeling teruggehouden heeft, bestaat voornamelijk in de vooroordeelen, welke hij als Roomschgezinde voedt tegen de eenvoudige leer des Christendoms, zoo als dezelve door de Protestantsche Kerk beleden wordt. Het oogpunt, uit hetwelk tzschirner hier le Genie du Christianisme beschouwt, staaft het oordeel over hetzelfde werk van eenen vaderlandschen Geleerde, den Heer n.g. van kampen, die in de Voorrede, geplaatst voor zijne schoone omwerking van hetzelve, reeds zegt: ‘Chateaubriand's werk is een zonderling boek. Met eene menigte uitmuntende trekken, schoone, treffende gedachten, rijke beelden, schilderachtige tafereelen, en zeer vele plaatsen, welke den echten Dichter kenschetsen, vereenigen zich, in le Genie du Christianisme, de gedurige stootende verwarring van Christendom met Catholicismus, zeer vele valsche redeneringen, die volstrekt geen streek houden, een vloed van zaken, die tot het Christendom af noch toe doen, en vele trekken van valsch vernuft.’ (*)
Het tweede drietal brieven in tzschirner's werk is gerigt tegen den Abt de la mennais, berucht door zijne schriften, als voorvechter van die partij, welke zich, sedert de bevrediging van Europa, vooral in Frankrijk, maar ook hier en daar in Duitschland, en zelfs ook in ons Vaderland vertoonde, die, niet tevreden de doorgestane beweging gestild te zien, de wereld derwaarts wilde teruggebragt hebben, waar zij vóór den tijd der beweging gestaan had. Alles, wat door de achttiende eeuw geleerd, verworven en in het leven ingevoerd

{==601==} {>>pagina-aanduiding<<}
was geworden, verklaart zij voor dwaasheid en onregt, en verzekert, dat een duurzame vrede slechts gevonden kan worden in het terugkeeren tot de grondstellingen en inrigtingen van vroegeren tijd, het zekerste in de herstelling van het Feudaal-stelsel en van de Hierarchij der Middeleeuwen. Tzschirner noemt deze wijze van zien en de maxime dezer partij het stelsel der terugwerking. Had hij in zijne teregtwijzing aan den Heer de chateaubriand nog hoogen lof gegeven aan het veelvuldige schoone, dat tusschen het gebrekkige overal uitschittert, tegen den Abt voert hij eene geheel andere taal. ‘Gij,’ zegt hij, ‘kent geene matiging en geregtigheid; tegenspreken keert gij in verwijt en smaad om; de dwaling behandelt gij als verraad en misdrijf; gij overdrijft, verdraait, en veroorlooft u elke onopregtheid, om gehaat te maken, wat gij hatelijk maken wilt.’ Of de Abt dit verdient, oordeele de Lezer, onder anderen, uit het volgende in zijn werk sur l'Indifférence, Tom. I. p. 38, en hier aangehaald bladz. 108: ‘Luther en zijne leerlingen maken een gedeelte van Europa wijs, dat de souvereiniteit in het volk ligt, en ras stroomt het bloed der Koningen op de schavotten.’ Belangrijk is ook de vergelijking der grondstelling van de la mennais, dat de algemeene Rede, door welke men eeniglijk de waarheid moet zoeken en kan vinden, geopenbaard is door de getuigenis der Kerk, namelijk der Katholijke Kerk, met de vijf vragen, tot welker beantwoording hij door tzschirner uitgenoodigd wordt, om de waarheid van zijne grondstelling te bewijzen. Onze Schrijver neemt afscheid van den Abt met eene beoordeelende beschouwing van diens staatkundige leerstellingen. De boven reeds gegevene beschrijving der partij, van welke
hij een der hoofden is, regtvaardigt hetgeen tzschirner hem, en wij met hem toeroepen aan ieder, hij moge dan ook Nederlander en in schijn Protestant zijn, die, door overdrevene bezwaren tegen den geest onzer eeuw, toont, hetzelfde stelsel van terugwerking aan te hangen: ‘Gij ondankbare

{==602==} {>>pagina-aanduiding<<}
kweekeling der achttiende eeuw, gij onwaardige zoon van het vrije Frankrijk,’ of Nederland! ‘begeef u weg, ga derwaarts, waar geen achttiende eeuw geweest is, en men niets van burgerlijke vrijheid en van regt overeenkomstig een staatsverdrag weet, naar China en Japan; en verlustig daar met uwe klagten over het bedorvene Europa die genen, welke zich gelukkig roemen, dat zij niets dan het bamboesriet noodig hebben, om de volken te regeren.’ Wij worden gedrongen, het te bejammeren, dat de Schrijver door den dood verhinderd is, om het laatste gedeelte van dit zijn werk te voleindigen, zoodat wij slechts een fragment hebben van zijnen eersten brief aan den Heer de montlosier. Maar, laat ons liever ons verblijden in het nut, dat tzschirner gesticht heeft; en laat ons bij de gevaren, met welke de vernieuwing van oude dwalingen de wereld bedreigt, ons geruststellen met de vroegere ondervinding. Naar waarheid zegt herder, in zijne Brieven tot bevordering der Humaniteit: ‘De paperij en de wilde krijgsgeest hadden den geest der tijden, de grondstellingen en begrippen der verstandigste menschen eens lang onderdrukt gehonden; zij sloten hem op in holen, in torens, in kasteelen en in kloosters. Hij ontkwam; de Hervorming maakte hem vrij; de kunsten en wetenschappen, maar meest de drukkunst, gaven hem vleugels. Zijne ernstige moeder, de zelfdenkende Filozofie, heeft hem vooral uit de schriften der Ouden onderwezen; zijn ernstige vader, de moeijelijke proesneming, heeft hem opgevoed, en door de voorbeelden der waardigste en grootste mannen rijpheid en kracht gegeven. Hij is geen kind meer - alle ondervindingen van vorige tijden zijn in zijne ziel gedrukt. - Dezen gemeengeest van het verlicht, of zich verlichtend, Europa uit te roeijen, is onmogelijk.’
Wij wenschen tzschirner's voortreffelijke Brieven in veler handen, en durven hem, wien het opregtelijk om waarheid, ten aanzien van godsdienstige en staatkundige denkbeelden, te doen is, bij de lezing de aangenaamste voldoening beloven voor zijne edele begeerte.


{==603==} {>>pagina-aanduiding<<}

Algemeene Geschiedenis, door K.F. Becker. Naar den vijfden verbeterden Druk, uit het Hoogduitsch vertaald. Iste tot VIde Deel. Te Haarlem, bij de Erven F. Bohn. In gr. 8vo. Te zamen 1931 bl. f 14-90.

Wij hebben, dadelijk na de verschijning van het eerste deel dezes werks in het Nederduitsch, (*) onze Lezers door eene korte aankondiging met hetzelve bekend gemaakt. De openbare vermelding der volgende deelen in ons Tijdschrift is door onderscheidene redenen vertraagd geworden, waaronder ook de bedenking behoorde, dat dit boek zich wel van zelf eenen weg zou banen tot de kringen van een Publiek, dat grondige historische kennis, met eene levendige en bevallige voorstelling vereenigd, begeert; eene bedenking, waarvan wij de waarheid ook door de ondervinding zien bevestigd. Om echter, zoo mogelijk, nog iets bij te dragen tot eene meer algemeene verspreiding van dit werk, willen wij ons het genoegen niet onthouden, ons vroeger geuit gunstig oordeel over hetzelve te herhalen.
Indien er in de laatstverloopen jaren een boek in Duitschland verschenen is, dat met meer dan gewone vlijt en zorgvuldigheid is bewerkt, dan is het ongetwijfeld de Algemeene Geschiedenis van becker. Onderscheidene Geleerden van naam hebben, na den dood van dezen verdienstelijken man (1806), wien het slechts mogt gebeuren, de negen eerste deelen in het licht te geven, deszelfs taak opgevat en voltooid; terwijl de ongelijkheid van bewerking en stijl, hierdoor veroorzaakt, door den tegenwoordigen Uitgever derwijze is verbeterd, dat hij, met behoud van het voortreffelijke, aan de onderscheidene Schrijvers eigen, en overeenkomstig het oorspronkelijk ontwerp van becker, eenheid in het geheele werk gebragt heeft. En deze eenheid vertoont zich in die schoone zamenvoeging van rijkheid,

{==604==} {>>pagina-aanduiding<<}
getrouwheid en grondigheid in de zaken, en van duidelijkheid en levendigheid in de voorstelling van dezelve, waardoor deze Algemeene Geschiedenis zoo zeer uitmunt. Alles is met scherpe en tevens bezadigde historische kritiek uit de echte bronnen zelve geput, en bij elke nieuwe uitgave heeft men van de nieuwe vorderingen op het gebied der historische kennis gebruik gemaakt. Reeds de vijfde druk, naar welken de vijf eerste deelen der vertaling bewerkt zijn, draagt hiervan overvloedige bewijzen; en hoewel slechts zelden nieuwere geschriften aangehaald worden, die de voorkomende onderwerpen kritisch behandelen, zoo zal de kundige Lezer overal, en met name bij de berigten over de gesteldheid der oude Staten en over den gang der wijsgeerige denkbeelden bij de oude Volken, ontwaren, dat de Uitgever, de Berlijnsche Hoogleeraar loebell, op de hoogte staat, welke de zaak zelve en onze leeftijd vereischen. Dat die Geleerde op dezen zoo loffelijk ingeslagen weg steeds voortgaat, heeft hij nog onlangs bewezen, daar hij in den zesden druk dezes werks van de nieuwere ontdekkingen, en inzonderheid van de onvermoeide nasporingen en schrandere gevolgtrekkingen van champollion, op eene wijze heeft gebruikt gemaakt, waardoor de geschiedenis der Indiërs en der Egyptenaren belangrijke veranderingen ondergaan, en aanmerkelijke bijvoegsels verkregen heeft.
Met deze rijkheid en grondigheid van zaken gaat eene levendige schildering gepaard. De Lezer wordt als in het midden der gebeurtenissen verplaatst; hij ziet de personen als 't ware handelen; hij hoort hen spreken; en, zoo er eene Algemeene Geschiedenis bestaat, die ook den vreemdeling op het gebied der oudheid derzelver geest kan leeren kennen, dan is het gewisselijk die van becker. Het is om deze reden, dat de Schrijver zich op het biographisch gedeelte van zijn werk meer heeft toegelegd, dan in de meeste boeken over de Algemeene Geschiedenis, naar een ander plan ontworpen, doorgaans geschiedt; dat hij door uittreksels uit oude Dichters, homerus en hesiodus, een levendig

{==605==} {>>pagina-aanduiding<<}
beeld van die tijden zoekt te schilderen, waarin de waarheid nog zoo na aan de fabel grenst, en de poëzij met het leven zelf op het naauwst verbonden is; dat hij door inlassching van tooneelen uit de schriften des Ouden Verbonds de afgetrokkene beschrijving der vroegere Oostersche begrippen en zeden vervangt, en bij de voorstelling der gebeurtenissen uit later dagen, toen de historische kunst het toppunt bereikt had, de groote Geschiedschrijvers der oudheid dikwijls zelve laat optreden, om de Lezers uit derzelver mond het verhaal der belangrijke voorvallen te doen hooren.
Het zou te veel plaats vereischen, zoo wij de verdeelingen slechts wilden aanstippen, welke de Schrijver gemaakt heeft; maar wij voelen ons gedrongen te verklaren, dat dezelve ons allezins juist, en zoodanig toeschijnen, dat zij een helder overzigt van zoo vele bijzonderheden allezins bevorderen. Alleen komt het ons voor, dat het verhaal hier en daar wel eens wat al te gedrongen is, en te veel zaken in een klein bestek vervat; gelijk wij ook wel in bedenking zouden geven, of het, ter vermeerdering van het nuttig gebruik dezes boeks, niet wenschelijk ware, dat er meer chronologische data gevonden wierden.
De vijf eerste deelen bevatten de oude Geschiedenis, in vier tijdperken asgedeeld, waarvan het eerste tot op den dood van cyrus loopt, het tweede tot op den dood van alexander, het derde tot op de alleenheersching van augustus in het Romeinsche Rijk, en het vierde tot op den ondergang van het westersch Romeinsche Rijk. Een uitvoerig en naauwkeurig Register maakt het gebruik van dit werk zeer gemakkelijk.
Bezit nu de Algemeene Geschiedenis van becker reeds in het oorspronkelijke zulke groote verdiensten, wij moeten verklaren, dat de onbekende Vertaler dezelve niet weinig heeft vermeerderd door de uitnemende zorg, welke hij aan de overbrenging, of liever aan de bewerking van dezelve voor ons Publiek, heeft besteed. Zelden hebben wij een vertaald boek in handen gehad, dat zoo weinig zijnen uitheemschen oorsprong verraadde;

{==606==} {>>pagina-aanduiding<<}
de stijl is doorgaans echt Nederduitsch, de woordschikking gemakkelijk, de taal niet alleen zuiver, maar zelfs keurig, en de geheele dictie geeft te kennen, dat de man, die de pen gevoerd heeft, voor zijne taak berekend is.
Deze Nederduitsche kleur, welke het boek draagt, is echter mede daaraan toe te schrijven, dat de Vertaler met de noodige vrijheid zoo wel, als met de vereischte naauwgezetheid zijn werk verrigt heeft. De overbrenging der plaatsen uit oude Grieksche en Latijnsche Schrijvers kan dit bewijzen. In de Hoogduitsche uitgave zijn deze plaatsen doorgaans slechts naar den hoofdinhoud aangehaald, waardoor het eigenaardige en treffende van het verhaal zelve veelal verloren gaat: de Vertaler heeft zich de niet geringe moeite getroost, om elke plaats op te zoeken, en dezelve uit het oorspronkelijke in onze taal over te brengen; en de vergelijking van vele dezer plaatsen heeft ons geleerd, dat hij zich van zijne taak loffelijk gekweten heeft.
Echter bepaalt zich hierbij geenszins het verdienstelijke van den arbeid des Vertalers. Hij heeft zich uitweidingen en afwijkingen veroorloofd, waardoor het boek hier en daar meer naar eene omwerking, dan naar eene vertaling gelijkt. Overal namelijk, waar hij, na naauwkeurig onderzoek en rijp overleg, redenen meende te vinden, om van den oorspronkelijken Schrijver af te wijken, of het noodig oordeelde, om het een en ander uitvoeriger te ontwikkelen en helderder in het licht te plaatsen, of de voorstelling meer overeenkomstig met den geest van onze Natie te maken, heeft hij tot veranderingen en inlasschingen besloten, waardoor het werk in ons oog grootelijks heeft gewonnen.
Deze arbeid van den Vertaler is dáár voornamelijk zigtbaar, waar het de zaak van den Godsdienst geldt. De Heer van senden rangschikt, in zijne Geschiedenis der Bijbelbestrijding, becker (bl. 322) met regt onder de vele Duitsche Schrijvers, ‘die, door eene onwaardige en ongoddelijke voorstelling van de Bijbelgeschiedenis, den eerbied voor den Bijbel en de Christelijke

{==607==} {>>pagina-aanduiding<<}
Openbaring uit menig jeugdig gemoed hebben trachten uit te rukken, daar hij zich niet ontzien heeft, om die geschiedenis van al het Goddelijke te ontblooten, waarin dezelve is voorgesteld, en zelfs Christus in de schaduw te plaatsen, ja als een dier heethoofden af te schilderen, die het noodlot tot uitvoerders van buitengewone dingen pleegt uit te rusten.’ De tijd, waarin dergelijke willekeurige voorstellingen en verminkingen der gewijde geschiedenis in Duitschland gretig werden ontvangen, is thans, Gode zij dank, voorbij; en ook de Heer loebell betuigt in de Voorrede, overal die veranderingen gemaakt te hebben, welke de eerbied voor de H. Schrift hem scheen te vorderen. Doch bij alle deze veranderingen waren er nogtans te veel sporen van eene min ernstige beschouwing der Bijbelsche geschiedenis overgebleven, dan dat het boek, zoo als het daar lag, bij het Nederlandsch Publiek een goed onthaal zou hebben kunnen vinden. De Vertaler heeft de noodzakelijkheid van aanmerkelijke veranderingen in dezen gevoeld, en hij heeft zich van deze taak op zulk eene wijze gekweten, dat hij zich bij alle voorstanders van Bijbel en Christendom lof en dank verwerven zal. Ten aanzien van deze veranderingen zegt de Heer van senden t.a.p. bl. 581, dat, ‘terwijl de Nederlander witsen geysbeek zijne krachten inspant, om, in zijne vertaling der bekende Wereldgeschiedenis van pölitz, op eene goede Duitsche vrucht zijn Fransch-Hoogduitsch ongeloof te enten, en zoo mogelijk onder de geen erg denkende beoefenaars der Geschiedenis te verspreiden, de onbekende Vertaler van becker's werk over hetzelfde onderwerp zich beijvert, om dit van die ongepaste en schandelijke verdraaijingen der Bijbelsche geschiedenis, welke elk welgeplaatst hart zoo zeer hinderen, zorgvuldig te zuiveren.’ Wij hebben deze aanmerking van den Heer
van senden ten volle bevestigd gezien, en twijfelen niet, of een ieder, die het met de zaak der Openbaring wèl meent, zal in de geheele voorstelling der Bijbelsche geschiedenis dien eerbied ontwaren, welken zij om hare Goddelijk-
{==608==} {>>pagina-aanduiding<<}
heid zoo zeer verdient. Inzonderheid komen de Christelijke gevoelens van den Vertaler uit bij de schets van de invoering des Christendoms. De asdeeling, waarmede het vierde tijdperk der oude Geschiedenis begint, en tot opschrift heest: Jezus Christus en het Christendom, (Vde deel, bladz. 117-137) is geheel van onzen Landgenoot, en kan tot een uitnemend bewijs verstrekken, dat deze levendig doordrongen is, zoo wel van 't geen de Bijbel, waarover, en het Publiek, waarvoor hij schrijft, van hem vorderen.
Met het zesde deel begint de geschiedenis der Middeleeuwen, die in vier tijdperken verdeeld wordt, welke den gang van derzelver vorming en ontwikkeling voorstellen. Het eerst loopt tot den dood van karel den Grooten (814), gedurende welk tijdperk de aangevangene volksverhuizing eerst volkomen ten einde loopt, en de nieuw geborene Staten nog voor hun, dikwerf weder spoedig voorbijgaand, aanwezen strijden; het tweede tot op gregorius VII (1085), de tijd, waarin de Staten tot vastheid komen, en de denkbeelden, welke de Middeleeuwen besturen, zich meer en meer ontwikkelen; het derde tot op rudolf van Habsburg (1273), tijd der kruistogten en toppunt der Hierarchij, waarin de bedoelde denkbeelden en derzelver uitwerking zich het volledigst openbaren, - eigenlijke bloeitijd der Middeleeuwen. Het vierde tijdperk eindigt met de inneming van Konstantinopel door de Turken (1453); dit is de tijd, waarin de vormen en denkbeelden der Middeleeuwen reeds beginnen te vervallen en te verdwijnen, en van lieverlede plaats ruimen voor die van den nieuweren tijd.
Na dit alles blijft ons niets over, dan het vermelde werk ten sterkste aan te bevelen aan Studenten, Schoolonderwijzers, ja aan alle liefhebbers van degelijk nuttige lektuur. Hartelijk wenschen wij de voortzetting van dezen voortreffelijken arbeid; en wij twijselen niet, of de algemeene goedkeuring van een Publik, zoo als wij ons het onze zoo gaarne voorstellen, zal hoe langer zoo meer op ons oordeel daarover het zegel drukken.






{==609==} {>>pagina-aanduiding<<}

P.A. Béclard's Grondbeginselen der algemeene Ontleedkunde, enz. Naar den tweeden Druk uit het Fransch door G.J. van Epen, Heel- en Vroedmeester te Amsterdam. Met eene Voorrede van H. Bosscha, Hoogleeraar aan het Athenaeum illustre te Amsterdam, enz. enz. In twee Deelen. Iste Deel. Te Amsterdam, bij C.L. Schleijer. 1828. In gr. 8vo. VIII en 458 bl. f 4-30.

Wij hebben in ditzelfde tijdschrift vóór vier jaren (1825. bl. 286-288.) een verslag gegeven van de Hollandsche vertaling der Algemeene Ontleedkunde van bichat. Sinds dien tijd niets meer van die vertaling vernomen hebbende, meenden wij, dat dezelve gestaakt was. Hetgeen in de voorrede der voor ons liggende vertaling dienaangaande gezegd wordt, bevestigt ons in dit vermoeden; en zoo wij iets hebben bijgedragen, door onze toenmalige Recensie, om ééne slechte vertaling minder in ons vaderland te doen tellen, dan verheugen wij ons.
Het doet ons leed, dat wij zoo gedurig het woord vertaling moeten noemen. Het is inderdaad jammer, dat er in ons land voor vele geleerden geen tijd schijnt over te blijven, dan tot het schrijven eener voorrede. Intusschen, daar uitgevers en publiek vertalingen willen, voegt ons het zwijgen, en wij willen er in berusten, indien dan de vertalingen slechts goed zijn, d.i. goed gekozen en wèl uitgevoerd.
Goed gekozen, vooreerst. Want in allen gevalle hebben wij liever eene vertaling van de Scheikunde van berzelius, dan eene Leere der Scheikunde van overduin. Het boek, dat vertaald wordt, moet eene ledige ruimte in onze litteratuur aanvullen; het moet ook niet reeds zoo bekend en in andere werken overgegaan zijn, dat het nu meer tot de geschiedenis dan tot den tegenwoordigen toestand der wetenschap behoort.

{==610==} {>>pagina-aanduiding<<}
Doch het vertaalde boek maakt nog de vertaling niet goed. Ook deze moet wèl uitgevoerd zijn, en den zin van het oorspronkelijke getrouw uitdrukken. Kennis van taal en onderwerp moeten zich in den vertaler vereenigen.
In beide deze opzigten stellen wij deze vertaling boven die van bichat, welker voortzetting thans achterblijft. Aan deze wenschen wij een beter lot toe. Het werk zelve van béclard stellen wij niet boven dat van bichat, maar hetzelve mag er veelligt naast staan. Bichat, die zich zijner kracht bewust was, steunde ongetwijfeld te veel op zijne eigene waarnemingen, met verachting en verwaarloozing van het naslaan der schriften van anderen. Béclard, daarentegen, heeft, schoon mede Franschman, met Duitsche vlijt alles getracht op te zamelen, wat anderen gezien, gegist en geschreven hadden; hieraan verbindt hij zijne eigene waarneming, en dus is zijn werk, bij mindere oorspronkelijkheid, echter ook minder eenzijdig en van vele dwalingen gezuiverd. Het geeft een belangrijk en zaakrijk overzigt van den toestand der algemeene Ontleedkunde; en, daar het eerst vóór weinige jaren het licht zag, is dit overzigt ook thans nog met dien toestand overeenkomstig. In ons vaderland is het van belang, dat die wetenschap meer gekend worde, door Chirurgijns leerlingen vooral, welke nog zoo dikwerf uit plenck of schaarschmidt de Anatomie leeren opzeggen, en in eustachius den loop eener slagader aanwijzen, even als den loop van den Rijn op eene landkaart, en aan wie men veelal, van de drie gedeelten der Ontleedkunde, alleen de bijzondere ontleedkunde der organen, en noch de algemeene ontleedkunde, noch de voor hen zoo onmisbare ontleedkunde der betrekkelijke ligging onderwijst. Het werk van béclard is te dien einde meer geschikt, dan bichat's Algemeene Ontleedkunde; want het is een uitmuntend Handboek: maar, terwijl de werken van bichat, als den grondlegger der wetenschap, voor den
meergevorderden, letterkundigen beoefenaar dezer studie steeds eene blijvende waarde zullen behouden, zal het werk van béclard na eenigen tijd wederom door een ander Leerboek worden vervangen.

{==611==} {>>pagina-aanduiding<<}

Ziehier ons oordeel over het oorspronkelijk werk, hetgeen wij gelooven hiermede geen onregt aan te doen; en, daar de letterkundige beoefening van de wetenschap zonder taalkennis onmogelijk is, zal toch elk, die verder wil gaan, bichat in het oorspronkelijke moeten lezen. Wij kunnen dus de keuze, om ons, in plaats van de voortzetting dier vertaling, liever eene overzetting van béclard te geven, niet anders dan billijken.
Wij wenschten wel even ruimschoots de vertaling zelve te kunnen goedkeuren. Gaarne erkennen wij, dat zij beter is uitgevallen, dan die van bichat; maar er zijn ons, bij de vergelijking met het oorspronkelijke, ongezocht eenige onnaauwkeurigheden voorgekomen, welke wij hopen, dat bij het tweede deel verbeterd zullen worden. Wij kunnen, ten einde dit te staven, ons van enkele proeven niet onthouden.

béclard.	van epen.
L'ensemble des individus nés des mêmes parens, et de ceux qui leur ressemblent autant qu'ils se ressemblent entre eux, constitue l'espèce.	Al de bijzondere schepselen, die uit dezelfde ouders geboren, en die, welke met hen overeenkomen, maken, voor zoo ver zij onder elkander gelijken, de soort uit. Bl. 44. (lees: en die, welke met hen evenzeer overeenkomen als zij zich onderling gelijken).
D'un autre coté ceuxci sont inférieurs aux articulés.	Staan deze van een' anderen kant........... verre boven de gelede dieren. Bl. 103. (lees: beneden).
On a très-diversement estimé cette quantité (du sang); les estimations varient depuis huit ou dix livres jusqu'à quatrevingt ou cent.	Deze hoeveelheid heeft men zeer onderscheiden geschat, de opgaven verschillen van acht of tien tot vierentwintig (lees: tachtig) ofhonderd ponden. Bl. 141.


{==612==} {>>pagina-aanduiding<<}

Wij zouden deze opgaven ligtelijk kunnen vermeerderen. Zoo wordt b.v. hallé, in het leven van béclard, in de overzetting haller. Ook bevreemdde het ons, boerhaave, wiens naam in het oorspronkelijke goed geschreven is, in de vertaling steeds boerhave te zien genoemd. Of wil men de regels eener latere spraakleer ook op eigennamen toepassen?
Deze vertaling loopt tot bl. 338 van het oorspronkelijke, hetwelk in één dik boekdeel van 676 bladzijden is uitgegeven. Wij wenschen, dat het tweede deel, waarmede deze vertaling volledig zal zijn, niet zal achterblijven, en hopen, dat de vertaler in de opgegevene aanwijzingen een blijk zal zien van de belangstelling, welke wij dezer onderneming toedragen. Wij zijn doordrongen van de noodzakelijkheid, om bij het uitgeven van wetenschappelijke handleidingen met angstige naauwgezetheid te werk te gaan; en bij vertalingen althans zien wij geene reden, om niet liever te streng dan te toegevend te zijn.






Reintje de Vos, van Hendrik van Alkmaar, Naar den Lubeckschen druk van 1498, vertaald en uitgegeven door Mr. J. Scheltema. Te Haarlem, bij V. Loosjes. In gr. 8vo. LXXII en 468 bladz. f 5-25.

Wie kent Reintje de Vos niet, al ware 't alleen uit de volksboekjes, die thans tot de stalletjes zijn afgedaald? En toch - wie kent den oorsprong van dit werk? Lang en veel is daarover getwist. Niet enkel over den eigenlijken oorsprong, den eersten vinder der fabel, die sommigen uit Indië afleiden, anderen voor eene zinnebeeldige inkleeding der Geschiedenis van den Henegouwschen Graaf en naderhand Lotharingschen Hertog reinier (reginer) ten tijde van Koning zwentibold van Lotharingen, in het begin der tiende Eeuw, hou-
{==613==} {>>pagina-aanduiding<<}
den; maar ook over den bewerker voor het Duitsche publiek, voor den Duitschen volksstam. Velen houden daarvoor zekeren nicolaas bauman uit Embden, naderhand aan het Hof van Gulik, en te Rostock in 1526 overleden. Men vond wel den naam van hendrik van alkmaar (blijkens den naam een Nederlander) in een Exemplaar van den druk van 1498 in de Bibliotheek van Wolfenbuttel; maar de Duitschers loochenden even hardnekkig het bestaan van dien man, als dat van laurens koster. (Trouwens, zij zijn aan het loochenen van het bestaan van beroemde mannen en aan de echtheid van beroemde geschriften thans gewoon: hendrik van alkmaar en laurens koster deelen slechts het lot van romulus, numa en homerus. Hij noemde zich wel Schoolmeester en Tuchtleeraar van den Hertog van Lotharingen; maar dit ook was een verdichtsel, gelijk de geheele persoon!) Het is den Heere scheltema, onvermoeid handhaver van onzen letterroem, duidelijk gebleken, dat
hendrik van alkmaar omstreeks 1475 Raad van den Bisschop van Utrecht, david van Bourgondië, geweest, maar uit hoofde van geschillen tusschen den Bisschop en het landschap in 1477 verwijderd en zelfs voor een' tijd uit Utrecht gebannen is; waarop hij zich, volgens scheltema's gissing, in dienst van den Hertog van Gelderland begaf, wiens dochter in 1485 aan renatus van Lotharingen huwde, en bij die gelegenheid waarschijnlijk door eenige lieden uit haar vaderland verzeld was, onder welken ook wel hendrik van alkmaar zal hebben behoord, die op zulk eene wijze in Lotharingschen dienst, als huisonderwijzer van de kinderen zijner gebiedster, kan gekomen zijn. Dit hangt alles inderdaad zeer goed zamen; maar wij geven den Heere scheltema in bedenking, of het waarschijnlijk is, dat onze Utrechtsche Raadsheer zich in 1477 (den tijd zijner verwijdering) zou hebben in dienst begeven van adolf van Gelder, die toen zelf, door karel den Stouten uit zijn erve verdreven, balling was bij de Gentenaars,

{==614==} {>>pagina-aanduiding<<}
van wier gunst hij bestaan moest, en nog dat zelfde jaar sneuvelde. Kon dit aangetoond worden, zoo ware de zaak gevonden en boven allen twijfel verheven. Het huwelijk van renatus met philippe (die nog te Gent werd opgevoed) had plaats, zegt sligtenhorst, uit haat van de Bourgondischen en door 't beleid van de Gentenaren. Was van alkmaar dus te Gent vóór dat huwelijk, zoo is hieruit mogelijk het noemen van Vlaamsche plaatsen in den Reynaert te verklaren. Doch de zaak blijst ons, uit hoofde der gezegde omstandigheden, nog aan vele zwarigheden onderworpen. Maar hoe het zij, en op welke wijze hendrik van alkmaar aan het Lotharingsche Hof is gekomen, aan 's mans bestaan is nu geen de minste twijfel meer, en wij moeten hem voor den Schrijver der beroemde Lubecksche uitgave in plat-Duitsche verzen van den Reynaert de Vos houden. Het is intusschen merkwaardig, dat er nog vroeger eene andere Nederduitsche uitgave van dat gedicht bestond, in proza, en te Delft gedrukt. Het werk van hendrik van alkmaar, iets later in vrij goede verzen voor dien tijd gebragt, werd naderhand door nicolaas bauman, zoo 't schijnt, eenigzins uitgebreid.
Wat nu betreft den oorsprong, niet der Duitsche uitgave, maar van het gedicht zelve, zoo weet men thans, uit den druk door meon in 1826 uitgegeven, dat de oorsprong van den Roman of van het gedicht in Frankrijk, en wel in de dertiende Eeuw, moet gezocht worden, hebbende pierre de st. cloud het eerste gedeelte vervaardigd, hetwelk naderhand door vele bijvoegselen vermeerderd is. Deze vroegere Roman was nog vrijmoediger in zijne aanvallen tegen de Geestelijkheid. Doch zou deze geheel oorspronkelijk zijn? Men weet, dat de dertiende Eeuw aan zeer veel van elders ontleende stof een' eigenaardigen vorm gaf, maar zelden die stof zelve voortbragt. Ons komt het dus nog altijd waarschijnlijk voor, dat de beroemde Indische Hitopadesa, naderhand omgewerkt onder den naam van fabelen van

{==615==} {>>pagina-aanduiding<<}
Bidpai, die reeds in de zesde Eeuw, op last van den grooten noushir van, in het Perzisch, naderhand in het Arabisch, en in de dertiende Eeuw door j. van capua, onder den naam van Directorium vitae humanae, uit het Hebreeuwsch in het Latijn vertaald zijn geworden, de wortel zijn, waaruit de stam der fabel van Reynaert ontloken is. Zelfs zou men zoo iets uit de voorrede van hendrik van alkmaar opmaken, die van een' Dichter vóór de Geboorte van Christus spreekt, welke de historie en fabel van Reintje de Vos heeft geschreven. Maar, gelijk de Trojaansche Oorlog, de Geschiedenis van alexander en die van karel den Grooten zeer vrij, romantisch en eigenaardig in de Middeleeuwen werden bewerkt, dus ook de Oostersche fabelen; en zekerlijk is de Reynaert van pierre de st. cloud en die van hendrik van alkmaar even verschillend van den vos van Bidpai, als een Indisch Bramin of hoveling van eenen priester of hoveling in West-Europa gedurende de Middeleeuwen.
Den Reynaert de Vos, zoo als hij zich in de laatste bewerking vertoont, zou men een zinnebeeldig heldendicht mogen noemen, waarin (gelijk, helaas! maar al te dikwerf in de wereld gebeurt) de ondeugd door list zegeviert. Maar deze zegepraal gaat verzeld met zulk eene afzigtige schildering der snoodheden van den overwinnaar, dat het tevens een hekeldicht is op zulk eene wijze van zegepraal. Den doortrapten hoveling, die vooral door vrouwengunst - een gevolg zijner gladde tong - de overhand behoudt, zien wij in Reynaert, die de Koningin weet te begoochelen, welke op hare beurt Koning Nobel (den Leeuw) geheel naar haren wil bestuurt. De schildering der zeden aan de Hoven, maar vooral van de ondeugden der Geestelijkheid, is zeer levendig, en grenst wel eens aan het onwelvoegelijke. De schijnheiligheid, het verkoopen van zondvergiffenis, de onkuischheid en andere zonden der priesters en monniken, de dwaasheid der bedevaarten, en wat dies meer zij, worden er levendig in ten toon gesteld. Men ziet reeds den

{==616==} {>>pagina-aanduiding<<}
dageraad der Hervorming; gelijk in de dertiende Eeuw, toen het Fransche stuk werd gesteld, de avondschemering van het licht, hetwelk de Albigensen een' tijdlang in Frankrijk verspreidden.
Wat nu de bewerking van den geleerden Uitgever betreft, hij heeft, na eene uitnemende Inleiding, waaruit wij vele der hier medegedeelde bijzonderheden hebben overgenomen, den Lubecker druk van 1498, naar de vernieuwde uitgave door scheller, in 1825, in de toenmalige Nedersaksische of plat-Duitsche taal, die zeer veel naar het Nederrhijnsch zweemde, hetwelk men destijds in Utrecht en Gelderland sprak, medegedeeld, en verzeld doen gaan van eene proza-vertaling in ons tegenwoordige Hollandsch. Deze vertaling is verre van woordelijk te zijn, en geheel in den hedendaagschen stijl. Het schijnt, dat de Heer scheltema dezelve alleen ondernomen heeft, om den lezer in het bestuderen van den tekst behulpzaam te zijn; doch dan had hij zich of nader bij de woorden kunnen houden, die somtijds genoegzaam zuiver Hollandsch zijn, en die hij nogtans door andere heeft vervangen, of hij had met een Glossarium kunnen volstaan. Men zal thans, gemakkelijkheidshalve, om slechts den loop des verhaals te kennen, zich veelal enkel tot de vertaling bepalen, en dit zou jammer zijn, want wij kunnen niet ontveinzen, dat daarin veel van het naïve des origineels is verloren gegaan. - Hier en daar was het noodzakelijk, de al te groote dartelheid te besnoeijen. ‘Een enkel verhaaltje,’ zegt de Uitgever, ‘en eenige regels, voor het geheel van geen belang, is uit den tekst weggebleven; eenige woorden, welke wij in onzen tijd niet zouden bezigen, moesten wel behouden worden, omdat er anders iets voor in plaats had moeten zijn gesteld, en zulke veranderingen heb ik mij niet durven veroorloven. De lezer zal ook iets aan den tijd moeten toegeven. Bij de vertaling is de pligt tot kieschheid
voor oogen gehouden.’
Op eenige Aanteekeningen volgt eene Narede of Bijlage, en daarin worden nog eenige bibliographische na-
{==617==} {>>pagina-aanduiding<<}
rigten over den Reynaert medegedeeld. - Het verwondert ons, dat scheltema den bekenden, doorgeleerden, maar smakeloozen Pedant gottsched overal gottschede noemt.
Mogten wij nog vele zulke belangrijke lettervruchten, tot de Geschiedenis in 't algemeen en tot de Nederlandsche letterkundige Geschiedenis in 't bijzonder betrekkelijk, als dezen Reynaert en de onlangs vermelde Heksenprocessen, van den Heer scheltema ontvangen!




Geschiedenis van Egypte, onder de Regering van Mohammed Ali, of Verhaal van de staatkundige en militaire gebeurtenissen, sedert het vertrek der Franschen tot in 1823. Door F. Mengin. Naar het Fransch. IIde Deel. Te Amsterdam, bij J.C. van Kesteren. 1828. In gr. 8vo. 516 Bl. f 4-80.

Bij onze beoordeeling van het vorige Deel dezes werks deden wij de manier van behandeling over 't algemeen kennen. Wij klaagden over eenzijdigheid in de beoordeeling, over eene langwijlige kronijkmatige behandeling, en opgave van min belangrijke bijzonderheden. Dit alles is in het voor ons liggende tweede Deel wel niet geheel weggenomen, maar toch zeer aanmerkelijk verbeterd. Wij schromen zelfs niet te erkennen, dat het hier medegedeelde onmisbaar is voor de kennis van den tegenwoordigen staat van Egypte niet alleen, maar ook van Nubië en vooral van Arabië, van welks binnenlanden tot nu toe niet ééne goede Kaart noch beschrijving bestond: zelfs niebuhr was nooit in die binnenlanden geweest. De stof zelve, niet meer de eeuwige kleine geschillen met de Mammelukken en inboorlingen, maar de onderwerping der Wechabiten en Nubiërs, en de schildering van derzelver zeden, trekt onze aandacht veel meer, dan in het eerste Deel. Ook is de Schrijver thans onpartijdig genoeg, om het geheele stelsel van bestuur des Pachas, dat enkel op monopolie en uitsluitenden eigendom

{==618==} {>>pagina-aanduiding<<}
aller landerijen berust, hoogelijk, als de bron der verarming des lands, af te keuren. Wij moeten onze Lezers met den belangrijken inhoud bekend maken.
In het eerste Deel zagen wij mohammed ali's loopbaan tot op zijn vertrek naar Arabië in 1813, ter ondersteuning van zijn' Zoon toussoun, die aldaar door de Wechabiten verscheidene nadeelen geleden had. De komst des Vaders herstelde de zaken eenigermate; maar toussoun leed nog menig zwaar verlies, en mohammed ali werd, toen zijn Zoon in 1815 in het hart van Nedsjed (het middelgewest van Arabië) was doorgedrongen, eensklaps door de tijding der landing van napoleon in Frankrijk naar Egypte teruggeroepen. Zoo bevond zich dan toussoun in de hagchelijkste omstandigheden, in het hart des vijandelijken gebieds, rondom door zwervende Arabieren en door woestijnen omringd, die hem de levensmiddelen konden afsnijden; en hij had zich moeten overgeven, toen zijn lafhartige vijand, aedallah, het hoofd der Wechabiten, den moed liet zinken, en op de vernederendste voorwaarden om den vrede smeekte. Dus kwam toussoun als overwinnaar uit Arabië terug; maar zijn vijand, blijde van hem ontslagen te zijn, hield zich niet aan de vredesartikelen. Dit veroorzaakte in 1816 den togt van mohammed ali's tweeden Zoon naar Arabië. Het was ibrahim, die zich ook door zijne krijgshaftigheid zoo wel, als onmenschelijkheid, in den oorlog tegen de Grieken in onzen tijd heeft doen kennen. Van beide die eigenschappen, en daarenboven van beleid en standvastigheid aan den eenen, van valschheid en kwade trouw aan den anderen kant, heeft hij in den Arabischen veldtogt reeds sprekende bewijzen gegeven. Hij ging onwrikbaar regt op zijn doel af, (niet gelijk zijn zwakkere Broeder
toussoun, die slechts bij vlagen dapper was, zonder plan te werk ging, en in Egypte, ten gevolge zijner buitensporigheden, in den bloei zijns levens stierf.) Ibrahim trok van Medina oost-noordoostwaarts op, en veroverde alles, tot op de vesting El-Rass, voor welke

{==619==} {>>pagina-aanduiding<<}
hij, na herhaalde stormen, bij een onteerend verdrag, het beleg moest opbreken. Maar ziende, hoe werkeloos zijn vijand bij dien tegenspoed bleef, verdubbelde hij nu zijne pogingen tegen den nietigen abdallah, en dezelve werden met den schitterendsten voorspoed bekroond. Alle de vestingen van het vruchtbare en welbevolkte landschap El Kassym, vervolgens Chakras Dorama, werden ingenomen, en het beleg om Derreyeh, eene stad van 13,000 inwoners, de hoofdplaats der Wechabiten, geslagen. Doch hier kwam de ondernemende man weder op den rand des verderfs, door eene ontploffing van bijna al het buskruid, waarbij ook alle de andere oorlogsbehoeften vernield werden. De zesentwintigjarige ibrahim toonde in dit geval eene onwrikbare standvastigheid; hij bleef volharden, en de vijanden, in plaats van uit de verte te vuren en hem dus zijn kruid te laten verspillen, deden een' woedenden aanval, waarin zij door schrootvuur ontvangen en in wanorde op de vlugt werden gedreven. Nu herstelde ibrahim, door van alle kanten kruid en lood te ontbieden, spoedig zijn verlies; Derreyeh moest bukken, abdallah zich overgeven; hij werd naar Kairo, vervolgens naar Konstantinopel gezonden, en aldaar als Rebel en Ketter onthoofd. Ibrahim gaf echter niet minder blijken van eene wreede en verraderlijke, dan van eene moedige inborst. Hij deed soldaten, die slechts in iets zijn bevel overtreden hadden, mishandelen en ter dood brengen. Ditzelfde was het lot zijner gevangenen. Te Dorama, dat zich had durven verdedigen, werd het vreesselijkste bloedbad aangeregt. Ibrahim beval, niemand te sparen, maar alles over de kling te jagen. Zijn last werd maar al te getrouw
volbragt; er bleven niets dan vrouwen, meisjes en kinderen over, die de soldaat nog naakt uitkleedde. Te Derreyeh liet de wreedaard aan sommigen alle de tanden uitbreken, anderen slagen onder de voetzolen geven, en toen voor een kanon binden en door midden schieten (bl. 132). Derreyeh werd na de overgave asgebroken of verbrand; de inwoners moesten zelve hunne muren om-
{==620==} {>>pagina-aanduiding<<}
verhalen, en de stad vervolgens verlaten; hun eenige bestaan, de dadelboomen, werden gekapt. De man, die hem tot deze verovering voornamelijk geholpen had, (want zonder tweespalt onder de Arabieren ware zij onmogelijk geweest) faykal, ontving naderhand, in plaats van eenigen dank, integendeel last tot dadelijke betaling van vijf jaren achterstallige schatting; en ook elders sloeg ibrahim zijne beloften in den wind, zoodra hem die niet meer voordeelig voorkwamen. Dit nu is de geliefkoosde held van metternich en den Oostenrijkschen Beobachter, en de man, wien ook de Engelschen hunne hulp uit Indië lieten aanbieden, om de ongeloovige Wechabiten uit te roeijen! Het is waar, zij kwamen een weinig te laat; maar hun wil was toch goed!...
Het is intusschen aan dezen veldtogt, aan de godsdienstige en burgerlijke verdrukking van een ongelukkig volk, dat wij de reeds boven aangestipte berigten wegens Nedsjed of Binnen-Arabië verschuldigd zijn. Dezelve maken een belangrijk gedeelte des werks uit, doch zijn bezwaarlijk voor uittreksels vatbaar. Omtrent de geographische bepalingen vindt men zeer belangrijke bijdragen in de Aanteekeningen der Heeren langlès en jomard achter het werk; en deze bepalingen maken gedeeltelijk den grondslag uit der uitmuntende Kaart, die het geheele Rijk van mohammed ali in 1820 omvat, dat is: Egypte, Nubië tot Dongola, en Westelijk en Middel-Arabië. (Zuidelijk, Oostelijk en Noordelijk Arabië zijn nog onafhankelijk.) Sedert 1820 is dit Rijk zekerlijk weder vergroot door Sennaar, Kordofân en Darfour; ook wordt niet alleen van die veroveringen, (hoewel veel minder uitvoerig dan van die van Arabië) maar ook van den tegenwoordigen staat dier landen een verslag gegeven. Deze veroveringen hebben den Pacha nogtans een' Zoon gekost. Ismaël, die dezelve met niet minder, ja met nog meer barbaarschheden, dan zijn Broeder ibrahim de zijne, bezoedelde, is gevallen door het wrekende staal van eenen inlander uit Sennaar,

{==621==} {>>pagina-aanduiding<<}
dien hij met stokslagen had onteerd. Hiermede eindigt de Geschiedenis; doch nu volgt eene allerbelangrijkste statistiek van Egypte, zoo 't schijnt uit de beste en nieuwste bronnen geschept, en die ruim de helft van het Deel beslaat. Dezelve omvat den vorm van bestuur, het hof, de krijgsmagt, (omtrent 20,000 man, waarvan bijna de helft ruiterij) de onderscheidene soorten van inwoners, als Kopten (oude Egyptenaars), Franken, Armeniërs, Roomschgezinden en zoogenoemde afvallige, dat is aan het geloof hunner Vaderen, in weerwil van den Paus van Rome, getrouw geblevene Grieken, Joden, Fellahs, of Arabische landbouwers, en zwervende Arabieren. De staat der vrouwen en der bevolking in 't algemeen, en die der stad Kairo, wordt dan opgegeven; waarna men overgaat tot gewigtige bescheiden omtrent den Egyptischen landbouw. En blijkt daaruit, dat de Pacha zich feitelijk meester gemaakt heeft van verreweg de meeste liggende gronden, en daarvan eene geringe uitkeering geeft aan de eigenaars; terwijl de bruikers intusschen nog aan de myry, of grondbelasting, onderworpen blijven. Hoe dit stelsel alle vrijheid, allen wedijver wegneemt, en dus den landbouw onderdrukt, behoeft geen betoog. Alle voorname granen en gewassen, die Egypte oplevert, koren, garst, doerra (kleine gierst), maïs, boonen, linzen, vijgeboomen, graauwe erwten, rijst, suikerriet, katoen, vlas, indigo, saffloers (wilde saffraan), tabak en henné worden in alle tot de kweeking vereischte bijzonderheden beschreven. Men rekent, dat Egypte in 1821 omtrent 12 millioenen 160,000
centenaars granen heeft opgebragt, en dat de suikeroogst 24,000 centenaars heeft opgeleverd, waarvan twee derden zijn uitgevoerd. De Pacha wil de nijverheid bevorderen, maar door geweldige middelen. Hij wil de eenige fabrikeur van zijn land zijn, en heest sabrijken door Europeërs op Europesche wijze doen aanleggen. De katoenfabrijken en de zijdeteelt zijn geheel zijn werk. Nu volgen nog eenige aanmerkingen omtrent de wijze, waarop de Pacha den alleenhandel drijft (waarvan de schadelijkheid wordt aangetoond) en over den koophandel in 't algemeen met Europa, de Levant, Arabië, Indië, de Roode Zee, de binnenlanden van Afrika (Sennaar en Darfour) en Barbarije, de tolregten (3 pC. voor Europesche schepen, 9 pC. voor goederen uit Turkije, alsmede die door karavanen worden ingevoerd), over het muntstelsel, de maten en gewigten, en ten slotte algemeene aanmerkingen over Egypte; waarop dan, na een

{==622==} {>>pagina-aanduiding<<}
kort aanhangsel, (de Firman der Porte tegen de Grieken) de reeds gemelde belangrijke aardrijkskundige aanmerkingen, meestal over Arabië, volgen.
Ziet daar den belangrijken inhoud des werks, waarin wij echter nu en dan wel eens door taalfouten en zelfs door blijkbare uitlatingen gehinderd werden. Het ware te wenschen, dat zulke boeken altijd in handen van bekwame en kundige Vertalers vielen.

Handboekje op eene Reis den Rijn opwaarts tot Spiers, en langs de Bergstrasze en de voornaamste Baden van den Taunus terug. Met Platen. Te Amsterdam, bij J. van der Hey en Zoon. 1829. In kl. 8vo. 30 Bl. f 2-40.

De Schrijver van dit boekje, in den zomer van 1828 een reisje langs den Rijn voor zijn genoegen en uitspanning doende, hield, als een oplettend beschouwer en ijverig minnaar van het schoone der natuur en het merkwaardige dezer oorden, getrouwe aanteekening van alles, wat hem trof en behaagde, of in eenig ander opzigt der herinnering waardig toescheen: en, niet tevreden met zich aldus een' kleinen schat te hebben verzameld, die hem in staat stelde, om door eene levendige herinnering het reeds genotene nog herhaalde malen te smaken, wenschte hij ook en zijnen vrienden eene schets van zijne reis te verschaffen, en een' geleider op dergelijken togt het publiek aan te bieden. Van wege deze openbare uitgave, moeten wij het voornamelijk als een handboekje op eene Rijnreize beschouwen, en mogen van hetzelve iets meer dan eene bloote herinnering verwachten.
Beschouwen wij dan het boekje een weinig nader. De inleiding, algemeene opmerkingen bevattende, is voor een' reizenden van wezenlijk belang. De berekening der vreemde munten is hier kort en eenvoudig uiteengezet, zonder eenig nutteloos bijvoegsel, zoodat men met een' oogopslag daarin te huis is. Wat van het vliegende reizen met de stoomboot gezegd is, wordt insgelijks zoo door ieder bevonden, die zulks beproefd heeft. In de eerste afdeeling, den togt van Cleef naar Coblentz bevattende, vindt men eene ware en niet overdrevene beschrijving van de paradijsachtige landstreek, die zich van Bonn tot voorbij het Zevengebergte uitstrekt. De verrukkelijke gezigten, die men van den Go-
{==623==} {>>pagina-aanduiding<<}
desberg en van de geheele omstreek op het Zevengebergte, en wederzijds van den Drachenfels op het gansche oord, en vooral op den laag kronkelenden Rijn met zijn bekoorlijk eiland Nonnenwerth en de wijnbergen, dle het Rijndal omgeven, geniet, zijn hier met ware en eenvoudige trekken geschilderd. Hetzelfde geldt omtrent de beschrijving der Rijnoevers, meer van nabij en uit een aakje gezien. Wie echter, volgens des Schrijvers opgave, de breedte van den Rijn naar de uitgestrektheid der eilandjes Nonnenwerth en Grafenwerth wilde berekenen, zou gewis verkeerd doen, want dezelve hebben hunne uitgebreidheid veel meer aan hunne lengte, dan aan hunne breedte te danken. - In de tweede afdeeling (het verblijf te Coblentz) vindt men eene vrij uitvoerige beschrijving dezer stad met hare vele vestingwerken, hare ligging aan den zamenloop van Rijn en Moezel, den Rijn en Moezelbrug enz., en eindelijk eene beschrijving en geheele opgave der nieuwe Kirchen-Agende, dat gewis voor ieder hoogachter van den openbaren godsdienst zeer belangrijk is. - In de derde asdeeling (van Coblentz tot Bingen) gaat de Schrijver voort, de schilderachtige Rijnoevers, die allengs woester en rotsachtiger worden, met hunne plaatsjes, ridderburgen, ruïnen en verschillende wegen, af te schetsen. -
In de vierde (van Bingen tot Mainz; vindt men het Bingerloch, den togt over het Niederwald en den Rijngau beschreven. Wij kunnen ons echter met de voorstelling van den Rijngau, als een dal of vlak veld, bezwaarlijk vereenigen, daar deze streek, schoon ontbloot van steile rotsen, toch altijd zeer heuvelig blijft. - In de vijfde (van Mainz tot Manheim) vindt men de merkwaardigheden en de ligging der eerstgenoemde stad geschetst, de kleine plaatsjes, die men van daar tot Worms doorreist, met hunne bevolking en bijzonderheden opgegeven, voorts de lotgevallen en merkwaardigheden van Worms kortelijk vermeld, en zoo insgelijks de route van hier tot Manheim en deze stad zelve beschreven. - De zesde bevat de reis van Manheim over Spiers en vervolgens over Schwetzingen naar Heidelberg, met de beschrijving dezer verschillende plaatsen, hare ligging, merkwaardigheden, fraaiste uitstapjes enz. De zevende beschrijft, op gelijke wijze, den weg van Heidelberg op Darmstad, en voornamelijk deze stad zelve, (op welke beschrijving wij alleen aanmerken, dat aan het kabinet van naturaliën in deze laatste plaats veel meer lofs is toegezwaaid, dan hetzelve verdient)

{==624==} {>>pagina-aanduiding<<}
en voorts van hier naar Frankfort, met deze beroemde vrij stad zelve. - De achtste, de baden van het Taunus-gebergte, het beroemde Wiesbaden, Ems, Schwalbach, Schlangenbad beschrijvende, schetst voorts tooneelen van een' geheel nieuwen aard. - De negende (van Ems naar Keulen) bevat inzonderheid de beschrijving van het bekoorlijke Neuwied, en van verscheidene fraaije uitstapjes, van hier naar de Laachersee en het Brohldal enz. gedaan. - De tiende en laatste afdeeling, eindelijk, beschrijft Keulen, Dusseldorp, de Neanderhöhle, en brengt ons zoo weêr in het vaderland.
Het blijkt uit deze opgave al dadelijk, dat, als eigenlijk leesboek, deze aanteekeningen velen minder zullen behagen. De optelling van plaatsen en plaatsjes met hunne bevolking, van Museums, kabinetten, kerken en andere merkwaardigheden, verveelt den gewonen lezer al spoedig; en, schoon dit werkje in een' allerbevalligsten trant geschreven en door de beschrijving van vele fraaije oorden en uitzigten verlevendigd en verfraaid is, wordt toch het grootste deel door meergemelde opgaven ingenomen. Als handboekje voor hen, die nagenoeg dezelfde reis willen doen, verdient het bijzondere aanbeveling; want deszelfs beknoptheid maakt het gebruik zeer gemakkelijk, vooral daar een reiziger, die zijnen korten tijd wèl wenscht waar te nemen, met weinige woorden hier de voornaamste merkwaardigheden vindt aangestipt. Wanneer echter iemand het allernaaste wenscht te weten, of welligt zijne reis wat verder voort te zetten of eenigzins anders in te rigten, dan doet hij best, zich tot het uitgebreidere werk van schreiber te wenden; schoon hij, ook van dezen voorzien, dit handboekje nogtans met voordeel zal medenemen. Over het geheel mag het boekje op naauwkeurigheid roemen; iets, dat bij zulk een werkje van groot belang is: eene enkele fout merkten wij op in de opgave wegens den Drachenfels, die alhier gewis te hoog, op bijua 2000 voeten boven de rivier, wordt aangeslagen, daar de hoogste top van het geheele Zevengebergte, de Wolkenburg, slechts 1400 voeten haalt. Dat de Schrijver in een dergelijk geschrift van andere plaatsbeschrijvende werken gebruik gemaakt heeft, gelijk wij hier en daar aan eene oude kennis herinnerd werden, is noodzakelijk en natuurlijk, en mag niet ten kwade geduid worden. Wij wenschen dan een ruim vertier aan dit werkje, en bevelen hetzelve aan ieder, die eene reis langs

{==625==} {>>pagina-aanduiding<<}
den Rijn voorneemt, ten sterkste, verzekerd, dat hij door hetzelve zich veel gemak, nut en zelfs genoegen zal verschaffen.
De Plaatjes strekken tot sieraad zoo wel, als tot ondersteuning van het beschrevene.




Poëzij van Mr. A.W. Engelen. Te Groningen, bij W. van Boekeren. 1829. In kl. 8vo. 220 Bl. f 1-50.

De Heer engelen, reeds voordeelig door zijne gedeeltelijke navolging der Aeneis, en door verschillende in jaarboekjes en tijdschriften geplaatste losse stukjes bekend, treedt thans op met eenen geheelen dichtbundel, meestal navolgingen en sommige oorspronkelijke verzen bevattende, beiden, volgens zijne voorrede, reeds vóór eenige jaren en in zeer jeugdigen leeftijd vervaardigd. Wij twijfelen echter geenszins, dat de Dichter later de beschavende hand vlijtig aan dezelve gelegd heeft; want waarlijk, zij laten, wat het werktuigelijke van taal- en versbouw betreft, weinig te wenschen overig, en kunnen in dit opzigt aan een aantal onzer jongere zangers gerust ten voorbeelde gesteld worden. Daarenboven dragen niet slechts de navolgingen, maar ook de stukken van eigene vinding, de duidelijkste blijken van eenen geest, door de getrouwe beoefening van de meesterstukken der klassieke oudheid gevoedsterd en gekuischt, en van eenen smaak, welke door de lezing van de beroemdste zangers der nieuwere tijden, zoo wel vreemden als vaderlandschen, is gevormd en veredeld. Groote voorregten voorwaar! in welke, helaas! te weinigen van die ontelbare dichtertjes deelen, waarmede men thans de daken der grootste kerkgebouwen zoude kunnen beleggen, en die, volgens de uitdrukking van bilderdijk, alle nieuwmodische Pegasussen voor ezels, en de door hunnen hoefslag ontsprongene Hippokrenen voor modderpoelen doen uitkrijten. (Voorr. bl. IV.)
Maar zuiverheid van taal, sierlijkheid van uitdrukking en netheid van versbouw, schoon onmisbare vereischten in eenen dichter, bekleeden toch altijd slechts den tweeden rang; het eenige en waarachtige, dat den echten zanger bewijst, is het Deus in nobis, het certum commercium Coeli, om met ovidius te spreken, of, in onze taal, de hooge vlugt der gedachten, het diepe gevoel des gemoeds, in treffende beelden

{==626==} {>>pagina-aanduiding<<}
of roerende eenvoudigheid voorgedragen; en schoon wij in geenen deele willen beweren, dat aan engelen de hoogere roeping des echten Poëets (Schepper, in de kracht des woords) ontbreekt, zoo vinden wij echter daar, waar hij niet door herinneringen uit groote meesters van ouden of nieuwen tijd wordt gestijfd en geheven, meermalen eene zekere alledaagschheid en armoede der denkbeelden, welke hem ten minste voor de hoogere Lyrische poëzij min geschikt maken; de uitdrukking is bij hem het sterkere, het uitgedrukte het zwakkere gedeelte, en het is dus natuurlijk, dat zijne navolgingen doorgaans beter bevallen dan zijne oorspronkelijke stukjes; in de eerste had hij slechts den stijl, in de andere ook het scheppen der denkbeelden voor zijne rekening.
Wij wenden ons dus het eerst tot zijne navolgingen. Het afscheid van Hektor en Andromaché, uit het zesde boek der Iliade, reeds zoo tallooze malen vertolkt, vinden wij ook hier weder; maar niet die roerende eenvoudigheid, die onopgesmukte sentimentaliteit, welke het oorspronkelijke zoo bijzonder onderscheidt. Hier, gelijk bij bijna allen, die zich aan dit brokstuk waagden, spreekt homerus, de onvertolkbare homerus, niet; maar de navolger kan echter in vele opzigten de vergelijking met anderen doorstaan.
Het derde bedrijf uit de Troades van seneca is in de navolging over het algemeen gelukkig uitgevallen; alleen zijn de krachtspreuken van den ouden Treurspeldichter door omschrijving dikwijls te veel ontzenuwd, b.v.:

Ilium vobis modo 
Mihi cecidit olim, cum ferus curru incito 
Mea membra raperet, et gravi gemeret sono 
Peliacus axis pondere Hectoreo tremens. 


Uw oog ziet thans voor 't eerst het dierbre Troje vallen, 
Thands, nu zich 's vijands heer reeds nestelde in de wallen; 
Maar ik, onzalige, ach! ik zag dien val voorlang - 
Voor mij zonk Troje reeds met Hektors ondergang: 
Toen hij, door 't moordend staal van Peleus telg verslagen, 
Op 't wreedst werd voortgesleurd aan 's vijands oorlogswagen, 
En (Goôn!) mijn lijdend hart met hem: - toen, toen reeds viel 
Voor mij ons Ilium. 

En op een paar plaatsen is ook de zin van het oorspronkelijke op eene onbegrijpelijke wijze gemist:

{==627==} {>>pagina-aanduiding<<}


Haec caussa multos una ab interitu arcuit; 
Credi perisse. 

Dat is: Velen heeft van den ondergang (dood) deze eenige reden gered, dat men geloofde, dat zij reeds ondergegaan (gestorven) waren. Engelen geeft in de plaats van dezen stelligen hoopgrond den volgenden, die door zijne algemeenheid en alledaagschheid verre as is van even dichterlijk te zijn:

Ach laat geen voorgevoel uw angstig harte kwellen; 
Misschien nog redt de gunst van 't magtig Godenheir 
Uw telgjen. (Bl. 47). 

Verder:

Utinam timerem! solitus ex longo est metus: 
Dediscit animus serò, quod didicit diu. 

Dat is: Ach, had ik nog stof tot vreeze! maar derzelver uitwendige teekens zijn mij tot eene gewoonte geworden. O! laat leert de ziel datgene af, wat zij lang geleerd heeft.
Engelen zegt geheel iets tegenovergestelds:

Ach mocht ik siddren! - mijne ellende is al te groot: 
Wie steeds in vrees verkeert, verleert in 't eind te vreezen. 

Minder met dergelijke gebreken besmet en in vrijeren trant, die den Dichter meerdere speelruimte gaf, zijn de drie navolgingen uit ovidius, Enone, Galathea en de Krijgsdienst der Minnaars; nu leent zich ook geen der Latijnsche Dichters beter tot eene vertolking, dan deze Zanger der Liefde en der Gedaanteverwisselingen. Dat horatius vrij wat moeijelijker is, bewijst ons engelen proefondervindelijk; het stukje, Rust, op bl. 93, is niet dan eene flaauwe schaduw van het heerlijke:

Otium Divos rogat in patente 
Prensus Aegaeo. 

en de Kortheid des Levens gelijkt eener vrolijke parodie van het zwaarmoedige:

Eheu! fugaces Postume, Postume, 
Labuntur anni. 

op een haar.

{==628==} {>>pagina-aanduiding<<}

Behalve nog eenige kleinere stukjes naar horatius, catullus en ausonius, vinden wij van navolgingen thans nog eene vertelling, de Wedstrijd, in welke de losheid van voltaire een vrij stijf Nederlandsch keurslijf heeft aangekregen; en een brokstuk, Abels dood, naar het Engelsch van byron, dat in ons oog zeer gelukkig is bewerkt.
Thans tot de oorspronkelijke stukken overgaande, toeft ons ht eerst Agamemnon, een verhalend gedicht, in hetwelk engelen den waren toon van het Epos heeft aangeslagen, en dat doorzaaid is met herinneringen uit homerus en virgilius; dan Kassandra's Voorspelling, in toon en trant veel naar dergelijke stukken van schiller gelijkende, ofschoon in kracht van uitdrukking wel eenige noten lager; Dafné, eene Herdersklagt, in den smaak der Ouden, doch wat gerekt; aan Elmire, een allerliesst troostgedichtje, dat door alle moeders, die dierbare panden verloren hebben, met tranen in de oogen zal gelezen worden; een Tafereel uit den tachtigjarigen Oorlog, van hetwelk weinig bijzonders te zeggen valt, als niet krachtig en dichterlijk genoeg bewerkt; eene Romance, Edwin en Emma, vrij spookachtig, maar daarmede is ook het voornaamste gezegd; een Droom, sierlijk in uitdrukking, maar niet uitstekend in vinding; Nachtbespiegeling, in gespierde en treffend schilderende Alexandrijnen, maar niet vrij van herhalingen, en minder nieuwe of treffende denkbeelden behelzende, dan sierlijke versregels; Judas Iscariot, vroeger reeds in een onzer jaarboekjes geplaatst, en dezen herdruk ten volle waardig, om de kunst des stijls en het dichterlijke der behandeling, maar, uit een wijsgeerig oogpunt beschouwd, beleedigend voor het menschelijk gevoel, dat God als liefderijk Vader moet beminnen, en niet voor Hem sidderen, als eenen willekeurigen Dwingeland. De ongelukkige judas wordt hier voorgesteld, als, niettegenstaande allen aangewenden zedelijken wederstand, tegenwillig voortgesleept tot het plegen der gruwelijke schanddaad; en regels als deze, ofschoon zij misschien echt orthodoks heeten moeten, vervullen ons met huivering:

Maar 's Hemels raadsbesluit staat onverwrikbaar vast; 
Dat - eer Gods almacht de aard had aan het niet onttogen, 
En 't talloos starrenheir dreef aan de onmeetbre bogen - 
Tot heil van de aarde en 't zondig menschelijk geslacht, 

{==629==} {>>pagina-aanduiding<<}

Eén wezen, uit den stam van Adam voortgebracht, 
Bestemd had, om, aan 't woên der Hel ten prooi gegeven, 
Voor nooit gehoorde ellende en gruwelen te leven. 

Ons schijnt het, dat de uitdrukking hier, tegen engelen's doorgaande gewoonte, even onbeholpen en ondichterlijk is, als het denkbeeld onwijsgeerig en in zeker opzigt beleedigend voor het algoede Wezen.
De verzameling wordt besloten met een Lyrisch gedicht aan byron, welks hoofddenkbeeld uit een dergelijk stuk van lamartine genomen is, en met een uitgebreid Albumvers, dat wel op een folioblad moest geschreven worden, en er niet bij verloren had, indien het wat korter ineengedrongen ware. Doch bij alle aanmerkingen, welke Recensentenpligt gebood op deze dichtvruchten te maken, mogen wij den Heer engelen gerustelijk aansporen, om voort te gaan op den ingeslagen weg, en zijne lier niet aan de wilgen te hangen; want hij onderscheidt zich gunstig van het groot aantal zijner jonge kunstbroeders, en Nederland ziet in hem, wanneer zijn geest zich meerdere rijpheid en grooteren schat van denkbeelden verworven heeft, eenen Zanger te gemoet, in de School der Ouden gevormd.




Hassar, of de Negers. Dichtstuk, door E.W. van Dam van Isselt. Te Tiel, bij D.R. van Wermeskerken. 1829. In gr. 8vo. 35 Bl. f 1-25.

Dit lieve dichtstukje, eene gedeeltelijke navolging van Sedim, ou les Nègres, van den Franschen Dichter viennet, onderscheidt zich boven vroegere van den Heer van dam door gelukkigen versbouw en dichterlijkheid van uitdrukking. Het is echter meer eene gelukkige schets, dan een weluitgewerkt dichterlijk tafereel; en hoezeer wij geenszins tot die genen behooren, die eene vervelende uitvoerigheid, al vinden wij die zelfs in den Togt naar Damiate, prijzen, zoo begrijpen wij toch, dat het geheel iets anders is, zijne stof uit te putten, dan van dezelve behoorlijk partij te trekken. De Heer van dam heeft dit verzuimd. Zijn onderwerp moest hem van zelve op sommige treffende tooneelen brengen; maar zijne vlugtige behandeling liet deze gunstige gelegenheden glippen, en men zal hier dus op verre na niet datgene vinden, het-
{==630==} {>>pagina-aanduiding<<}
welk de rijkdom des onderwerps moest doen verwachten. Hoeveel schuld het Fransche stukje, uit hetwelk hij het een en ander ontleende, aan dit gebrek hebbe, kunnen wij niet beoordeelen, daar hetzelve ons nimmer onder de oogen kwam; maar het was in allen gevalle de taak van den vrijen navolger, die geen vertolker zijn wilde, om datgene te doen, wat de Fransche Dichter moest gedaan hebben. Doch, ook zoo als het thans voor ons ligt, zal dit stukje algemeen bevallen; de uitdrukking is somtijds gespierd, meestal vloeijend, en heeft slechts hier en daar eenige leemten, welke wij met geene looden schoenen willen nagaan; daarenboven is de strekking bij uitnemendheid nuttig en zedelijk; en, schoon ons de onmenschelijkheid des slavenhandels en het ongeoorloofde der slavernij in een aantal prozawerken oneindig treffender en krachtiger dan in deze versregels wordt voorgesteld, kan ook dit tafereeltje het zijne bijdragen, om den afkeer tegen dezelven levendig te houden.




Reizen in West-Indië, en door een gedeelte van Zuid- en Noord Amerika. Door G.B. Bosch, Predikant te Curaçao. Iste Deel. Te Utrecht, bij N. van der Monde. 1829. In gr. 8vo. VIII en 377 bladz. f 3-75.

De Heer bosch, na eene uitlandigheid van twaalf jaren in zijn vaderland teruggekeerd, biedt in dit werk aan zijne landgenooten het verhaal aan van zijne reizen. Overtuigd van de waarheid van hetgeen de Schrijver in zijne voorrede zegt: dat de berigten, welke men in den laatsten tijd aangaande de onderscheidene streken der nieuwe wereld ontvangen heeft, bijna allen overzettingen waren; dat het misschien daaraan toe te schrijven is, dat de opgaven, vooral van de Nederlandsche eilanden in de Westindiën, zoo onaauwkeurig zijn, - kunnen wij niet anders dan onze goedkeuring geven aan den Schrijver, dat hij, hetgeen hij met eigene oogen gezien en met oplettendheid gadegeslagen heeft, mededeelt. Een Nederlander beschouwt de zaken doorgaans uit een voor zijne landgenooten belangrijker oogpunt, dan vreemden zulks doen. Wij vinden hier dan eerst de zeereis uit Nederland naar Westindië, niet in den eentoonigen trant van een scheepsjournaal, maar daardoor belangwekkend, dat de reiziger, alwat bij den nieuweling in de zeevaart als van

{==631==} {>>pagina-aanduiding<<}
zelf de aandacht tot zich trekt, met smaak beschrijft, en afgewisseld door het verhaal van een kort verblijf op twee eilanden, St. Eustatius en St. Martin, vóór dat de Schrijver de plaats van zijne bestemming bereikt. Het overige gedeelte van dit deel handelt over Curaçao. Eerst geeft de Heer bosch eene beschrijving van dit eiland; terwijl hij voor de verscheidenheid zorgt, door hiermede te verbinden het verhaal van zijne eigene ontmoetingen en togten op hetzelve. Na de lands- en luchtsgesteldheid en voortbrengselen van Curaçao en de leefwijze van deszelfs inwoners te hebben beschreven, handelt hij over derzelver taal en Godsdienst, en besluit dit deel met de geschiedenis van Curaçao. De stukken van sommige van des Schrijvers reizen, welke op onderscheidene tijden in het Mengelwerk van dit tijdschrift geplaatst en met zoo veel genoegen ontvangen zijn, maken het onnoodig, om bij onze aankondiging van dit werk eenig uittreksel te voegen tot eene proef. Wij lazen dit deel met groot genoegen, wenschen den Eerw. bosch gezondheid en gelegenheid toe om zijn werk voort te zetten, en beloven den lezer, die zich dit werk aanschaft, in hetzelve een aangenaam en nuttig onderhoud.





Reis in Polen en Rusland, door een Krijgsgevangene van het Garnizoen van Dantzig, in 1813 en 1814. Naar het Fransch. Te Amsterdam, bij J.C. van Kesteren. 1829. In gr. 8vo. 198 bl. f 1-80.

Dit werkje heeft, gelijk vele soortgelijke, deszelfs aanwezen te danken aan den rampspoedigen, maar voor de vrijheid van Europa in de gevolgen zoo voordeeligen, terugtogt van napoleon en het Fransche leger uit Rusland. De Schrijver, zoo het schijnt een Officier van niet onaanzienlijken rang, werd met het garnizoen van Dantzig krijgsgevangen gemaakt, en door Polen en een groot gedeelte van Rusland naar de Ukraine gevoerd. Na de inleiding, in welke eene fraaije schildering wordt gegeven van hetgeen de overgave van Dantzig voorafging en veroorzaakte, volgt het verslag der reis, hetwelk, door de luimige wijze, waarop de reiziger zijne ontmoetingen beschreven heeft, en de belangrijke berigten, die hij geeft aangaande de weinig bekende binnenste gedeelten van het uitgestrekte Russische rijk, den leeslust

{==632==} {>>pagina-aanduiding<<}
aangenaam bezig houdt. Opmerkelijk is hetgeen de Schrijver verhaalt van een getal van tien voerlieden, in de Ukraine door hem gezien, onder welke er drie waren van honderd jaren oud. ‘Een derzelven,’ zegt hij, ‘liet ons zijnen vader, eenen grijsaard van 130 jaren, zien.’ Deze bijzonderheid bevestigt hetgeen reeds door anderen opgemerkt is, betreffende den hoogen ouderdom, dien de mensch in eenige gedeelten van het Russische rijk somtijds bereikt. Over het geheel ontbreekt het in dit werk niet aan belangrijke opmerkingen, die veel licht doen opgaan over den natuurlijken, zedelijken en maatschappelijken toestand der Polen en der verschillende menschenrassen van Ruslands bevolking. Het moge waar zijn, dat de gelegenheid, waardoor de Schrijver deze landstreken bezocht, eenen mingunstigen invloed had op zijne wijze van zien en beoordeelen; de Vertaler heeft het partijdige der aanmerkingen bij eene meer vrije vertaling eenigermate verzacht, en zich over het geheel zoo van zijne taak gekweten, dat het werkje, zoo als het nu is, naar ons oordeel, in het geheel het minste niet is onder de menigvuldige gedenkschriften, welke ons in verschillenden vorm, na den asloop der woelige gebeurtenissen van onzen leeftijd, werden aangeboden.

Het Leven van Paul Jones, uit oorspronkelijke stukken opgemaakt, in bezit van John Henry Sherburne, Secretaris der Marine van de Staten. Uit het Engelsch. Te Groningen, bij W. van Boekeren. 1829. In gr. 8vo. XII en 282 bl. f 2-40.

Ook wij hielden tot nog toe paul jones voor eenen stouten Kaperkapitein, wiens diensten wel voor zijn aangenomen vaderland, Noord-Amerika, in deszelfs onafhankelijksoorlog tot groot voordeel gestrekt hebben, wiens onverschrokkene dapperheid wel bewondering verdiende, maar wiens karakter voor het overige, van de zijde der zedelijkheid beschouwd, zich niet bijzonder onderscheidde. Hier, echter, leeren wij hem, uit echte bescheiden, kennen als eenen held, die ook uit hoofde der beginselen, door welke bij gedreven werd, achtingwaardig is, en alzoo regtmatige aanspraak heeft op de dankbare vereering van zijne nage dachtenis. Bij de talrijke verdichte verhalen, waarmede het

{==633==} {>>pagina-aanduiding<<}
publiek overstroomd wordt, verblijden wij ons over de uitgave der levensbeschrijving van eenen man, die zoo zeer verdient op eene niet onaanzienlijke plaats te staan in de galerij der wereldgeschiedenis. Voor den Nederlandschen lezer verkrijgt paul jones te meer belang, wanneer men zich herinnert, dat ons vaderland zich den oorlog met het magtige Engeland vooral ook daardoor berokkende, dat onze Staten dezen Amerikaan met zijne schepen en veroverde Engelsche prijzen niet wilde uitleveren, toen hij in October 1779 in Texel binnengeloopen was, tot herstelling van zijne gekwetsten. Wij leeren jones ook nog van eene andere zijde kennen, namelijk als, bij zijnen aan vermetelheid grenzenden moed, zeer vatbaar voor teedere gevoelens. ‘Na de eerzucht, die bij hem onbegrensd was, was de heerschende drift van jones liefde. Bij hem was de vrouw geen werktuig tot dartelheid, maar een hooger wezen.’ De liefde maakte hem zelfs tot eenen dichter, en wij vinden hier proeven in dit vak, die, de omstandigheden in aanmerking genomen, in welke jones dichtte, van zijnen voortreffelijken aanleg in dit opzigt getuigen. De Vertaler heeft, door de navolging der oorspronkelijke dichtregelen, door de gepaste gebruikmaking van de aanmerkingen des Hoogduitschen Vertalers, en over het geheel door de zuivere taal en stijl, in welke hij het werk heeft overgebragt, aanspraak op den dank van den Nederlandschen lezer; waarom wij dan ook niet twijfelen, of dit werk zal met genoegen gelezen worden.





Wandelingen in en om Amsterdam; door C. van der Vijver. Met Platen. Te Amsterdam, bij J.C. van Kesteren. 1829. In kl. 8vo. VI en 416 bl. f 3-75.

De Heer van der vijver, gunstig onder ons bekend door zijne Wandelingen in en om Brussel, levert ons thans een tegenhanger van hetzelve in het aangekondigde werk. Was hij te voren door zijnen Brusselschen vriend geleid, tot het beschouwen van al het merkwaardige, hetwelk de stad Brussel en haar omtrek oplevert, thans strekt hij op zijne beurt dezen zijnen vriend ten leidsman, bij de doorwandeling van de Hoofdstad des Rijks. Hij doet dit in zestien wandelingen, allen zeer juist en zoo regelmatig verdeeld, dat

{==634==} {>>pagina-aanduiding<<}
daardoor niets aan het oog ontsnapt, maar alles beschouwd en als met den vinger aangewezen wordt; terwijl elk dier wandelingen zoodanig is ingerigt, dat zij zoowel aan den wandelaar, als aan den lezer, zonder denzelven te vermoeijen, aan het einde van elken togt, een bekwaam en geschikt rustpunt oplevert.
Met de nieuwe stads Herberg aan het IJ beginnende, leidt hij den vreemdeling, in de zes eerste wandelingen, langs den buitensten omtrek der stad, en doet met hem onderwijl een uitstapje naar Ouderkerk, Sloterdijk, Zaandam, Buiksloot en Broek in Waterland; terwijl de tien overige wandelingen worden besteed tot het bezigtigen van al het merkwaardige in het binnenste gedeelte der stad, waardoor dan geschikte gelegenheid wordt gevonden, om over de Kerken der onderscheidene Gemeenten, Godshuizen, liefdadige Gestichten, publieke en andere voorname Gebouwen, Torens, Markten, Pleinen, enz. naar vereisch meer of min uit te weiden. Dit geschiedt geenszins op eenen droogen beschrijvenden toon, zoo als die van vele andere Stedebeschrijvingen, maar in gesprekken of zamenspraken van den Schrijver en zijnen vriend, die aan beiden gelegenheid verschaffen tot het maken van meer dan eene belangrijke opmerking, nu eens op eene luimige, dan weder op eene ernstige wijze voorgedragen en ter geschikte plaatse te berde gebragt, en niet zelden verlevendigd door het aanhalen en invlechten van korte, doch toepasselijke verzen van sommigen onzer voornaamste vroegere en latere Dichters.
In zoodanig een bevallig gewaad heeft de werkzame en ijverige van der vijver zijne nieuwe Beschrijving van Amsterdam (zoo als wij dit boek mogen noemen) getooid, en dezelve bovendien doen versieren met een vijftal fraai gegraveerde Plaatjes, voorstellende: 1. Een wintergezigt in de Plantaadje; 2. de Hoogesluis van de Utrechtsche zijde; 3. het Blaauwhoofd; 4. het Postkantoor enz.; terwijl het 5de, of het vignet op den titel, eene afbeelding bevat van het nieuw gebouwde Paleis van Justitie, voorheen het Aelmoesseniers-weeshuis.
Aan een dusdanig werk hadden wij tot dusverre behoefte. De Heer van der vijver heeft daaraan voldaan, en wij betuigen hem deswege onzen dank. Niet slechts de vreemdeling, maar ook de bewoner van Amsterdam (aan wien, zoo als dit doorgaans in groote steden het geval is, veel, zeer

{==635==} {>>pagina-aanduiding<<}
veel onbekend is) kan nu, naar aanleiding van dit Handboek, de wereldberoemde IJstad regelmatig doorwandelen. Niets, hetgeen slechts eenigzins bezienswaardig is, zal op die wijze zijne aandacht ontgaan, en hij zal (des zijn wij verzekerd) zich zijnen daartoe besteden tijd niet beklagen; terwijl een beknopt Register hem tot het opzoeken der onderscheidene onderwerpen behulpzaam kan zijn.
Ondanks deze onze aanprijzing van dit bevallig en nuttig werk, oordeelden wij ons, onpartijdigheidshalve, verpligt te moeten betuigen, dat wij, hier en daar, eenige misstellingen hadden opgemerkt, die wel niet van groot belang waren, maar die wij echter ongaarne alhier aantroffen, en wenschten op de eene of andere wijze verholpen te zien. Wij hadden die dan ook onder het lezen opgeteekend, met oogmerk om ze aan onze lezers mede te deelen; wij waren daarmede gereed, toen wij met genoegen vernamen, dat deze misstellingen ook aan den Schrijver, bij eene herziening, waren in het oog gevallen of kenbaar gemaakt, en dat dezelve op een afzonderlijk gedrukt blaadje, hetwelk gratis bij den Uitgever te bekomen is, worden verbeterd. Wij houden onze aanteekeningen alzoo terug, en eindigen deze onze beoordeeling met den wensch, dat dit werk in veler handen moge geraken, en op die wijze den arbeid van Schrijver en Uitgever worden beloond.




Vruchten van Geheugen en Verbeelding, of Tafereelen uit het Menschelijke Leven. Door Petronella Moens. II Deelen. Te Amsterdam, bij ten Brink en de Vries. 1829. In gr. 8vo. Te zamen 586 bl. f 5-90.

Met zeer veel genoegen lazen wij deze Tafereelen, die Vruchten van Geheugen en Verbeelding genoemd worden, omdat het geheugen de hoofdtrekken had bewaard uit het menschelijk leven, en de verbeelding die uitwerkte en kleurde naar eigene verkiezing. Juist hierom bevalt ons dit vaderlandsch voortbrengsel zoo bijzonder. De verdichting gaat niet in het overdrevene en onwaarschijnlijke. Men gevoelt, dat alles zoo zou hebben kunnen gebeuren. Ja, zoo denken, zoo spreken, zoo handelen dikwerf de menschen. De waardige Schrijfster verhaalt op eene onderhoudende wijze, en, dat meer zegt, haar werk heeft overal eene kennelijke strekking,

{==636==} {>>pagina-aanduiding<<}
om edele begrippen en beginselen in te boezemen. Wij kunnen het alzoo met volle ruimte aanprijzen.
Zes verhalen maken den inhoud des eersten Deels uit.
Emilia en Agatha, beide dochters van den Heer van Wielderen, de eene uit een eerste, de andere uit een tweede huwelijk, zijn zeer ongelijke zusters. Agatha werd door eene dwaze moeder opgevoed, om in de wereld te schitteren; Emilia was, na den dood harer eigene moeder, door derzelver waardige zuster verzorgd en voor het huiselijk leven gevormd. Na het overlijden der tante kwam zij weder in het ouderlijk huis. Agatha schaamde zich, haar zuster te noemen, dewijl zij - zoo als het in de taal der ligtzinnigheid moest heeten - slechts geschikt was, om voor keuken en linnen te zorgen. Emilia had wezenlijke bekwaamheden, maar wilde niet schitteren, en stelde het vervullen harer pligten boven de vermaken der wereld. Zij handelde naar vaste zedelijke beginselen, en moest deswege niet weinig onaangenaamheden verduren. Zij werd echter geacht door verstandigen, die haar kenden, en zij deed eindelijk een gelukkig huwelijk; de trotsche Agatha, daarentegen, ..... doch men leze het verhaal zelve.
Vruchten der Opvoeding. De Heer van Esselroode was wel geen verachter van God en Godsdienst, maar had toch gevaarlijke meeningen, die ligt tot ongodsdienstigheid leiden. Hij stelde onder anderen, dat het vroeg inboezemen van godsdienstige gevoelens aanleiding geeft tot dweeperij, en dat het de denkkracht verlamt. Hij leefde geregeld; maar in zijn' huiselijken kring heerschte geen godsdienstige geest. Hij liet zijne kinderen opvoeden door eenen Franschman, die voltaire, diderot en dergelijken vlijtig bestudeerd had. Wijsgeerte en Christendom hield hij voor strijdige dingen. Hij verwarde godsdienstigheid en dweeperij met elkander. Hij volgde in het opvoeden zijner kinderen de stelling, dat al hunne neigingen en hartstogten zich volkomen vrij moesten ontwikkelen, voor zoo ver zij de goede orde in het huisgezin niet stoorden; menschen of dieren moesten zij niet wreed behandelen, omdat zij hierdoor in vijandschap met de mishandelden zouden leven, en omdat hunne eigene rust daardoor lijden zoude; verder konden zij hunne begeerten vrij involgen, doch niet ten koste van eens anders belang - en dit enkel om genoemde redenen. Tot welke verkeerdheden zoodanige opvoeding leidde, wordt op menschkundige wijze

{==637==} {>>pagina-aanduiding<<}
aangetoond in de lotgevallen van van Esselroode; terwijl zijn jongste dochtertje, Leonora, na den dood harer moeder, onder het opzigt en bestuur van eene waarlijk godsdienstige tante, door hem te onregt eene kleingeestige vrome dweepster genoemd, waardige begrippen van godsdienst en zedelijkheid ontving, welke dan ook haar gedrag in volgende jaren steeds kenmerkten.
Wacht u voor den schijn des kwaads. Hoe noodig dit zij, leert de geschiedenis van Alina, die meende, dat men zich om het oordeel der menschen niet behoeft te bekommeren, als men maar zelf zich van zijne onschuld bewust is. Tegen de waarschuwing eener verstandige vriendin, bleef zij dan ook verkeeren aan huis van lieden, welke geen' goeden naam hadden. Getrouw aan hare goede beginselen van zedelijkheid, maar onvoorzigtig in haren omgang, ontkwam zij ter naauwernood een dreigend gevaar, trouwde vervolgens met een braaf man, en moest evenwel, toen zij het toppunt van geluk op aarde dacht te bereiken, hare dagen in de diepste treurigheid doorbrengen, dewijl zij te laat had leeren inzien, dat men voor allen schijn des kwaads zich behoort te wachten. De stelling, volgens welke de goede, vrolijke, geen kwaad vermoedende Alina gewoon was te handelen, is altijd gevaarlijk, en wel bijzonder voor jonge lieden, die, omdat zij op eigene goede gezindheid te veel vertrouwen, weleens den schijn des kwaads niet genoeg vreezen. Juist hierdoor kwam misschien menigeen ten val, die meende te staan. En al biijft iemand voor struikelingen bewaard, aan de achting der braven en aan een' goeden naam is toch altijd veel gelegen. Het welgestelde verhaal der lotgevallen van Alina strekke tot waarschuwend voorbeeld.
Het gelukkig Huwelijk. Julius had zijne zielsvriendin, Emilia, door den dood verloren. Hij dweepte in de liefde, en wilde aan geene echtverbindtenis met eene andere denken. Door omstandigheden gedrongen, begaf hij zich echter, om aan zijne moeder en zusters het noodige levensonderhoud te verschaffen, in het huwelijk met de rijke en deugdzame Carolina, ten gevolge der uiterste wilsbepaling van een' eigenzinnig' oom, die hem onder zoodanige voorwaarde tot erfgenaam had gesteld. Julius gevoelde eerst alleen achting voor zijne gade, daar hij, na het verlies van Emilia, geen voorwerp op aarde meer meende te kunnen beminnen; doch allengs veranderde hoogachting in eene verstandige, welgevestigde

{==638==} {>>pagina-aanduiding<<}
liefde, en de gelukkige echtgenoot leerde inzien, dat zijne vroegere, dweepachtige liefde hem ongeschikt voor de werkzaamheden en genietingen der aarde zou gemaakt hebben.
De Edellieden. Ook dit verhaal is onderhoudend geschreven en bevat menige goede aanmerking. Hetzelve leert ons achtingwaardige menschen kennen.
De Heer en Mevrouw Dalheim. Dat zuivere liefde, op ware hoogachting gevestigd en door godsdienstige beginselen geleid, veel tot veredeling van menschen kan toebrengen, leert het voorbeeld dezer echtgenooten. Mevrouw Dalheim was goedhartig, maar te zeer ingenomen met pracht en vermaken der wereld. Door verstandige en liefderijke handelwijze wist de brave man zijne vrouw allengs te versterken tegen verzoeking, en zij genoten lengte van jaren veel levensvreugde. Intusschen is het niet ieder aan te raden, op goed geluk af eene echtverbindtenis aan te gaan, wanneer men vóór het huwelijk gebreken van aanbelang opmerkt: want niet ieder zou even gelukkig slagen in het verbeteren der wederhelft. Welken weg de Heer Dalheim te dien einde insloeg, leze men in het boek zelve.
In het tweede Deel komen vijf verhalen voor.
Het eerste, de Blanken en Zwarten getiteld, wordt gezegd, uit de vorige eeuw te zijn. Dat in vroegeren tijd meermalen zoodanige tooneelen plaats hadden, is eene bekende zaak. De Schrijfster overdrijft niet. Ons trof vooral hare schildering van den invloed, welken het Christelijk geloof had op het hart van Seleene, het mishandelde Negermeisje. Met belangstelling zal de menschenvriend dit verhaal lezen; terwijl hij hartelijk zich verblijdt, dat in onze dagen de zwarten niet meer die wreedheden van de blanken hebben te verduren. Moge de hebzucht van sommige planters bezwaarlijk afstand doen van dezen zoo schandelijken en onchristelijken handel in menschen, het is te verwachten, dat dezelve, ten gevolge van het algemeen worden van echt Christelijke beginselen, eenmaal geheel zal ophouden. Ook het ellendig vooroordeel, dat op de Negers de vloek van cham zou rusten, wordt hier in het voorbijgaan op gepaste wijze tegengesproken.
De twee burgerlijke Meisjes, Doortje en Antje. Eene leerzame geschiedenis, die het dwaze en gevaarlijke van de zucht tot verheffing op treffende wijze voorstelt.
De Dorpsleeraar. Welmond, in de ruimste beteekenis des woords eerwaardig, had geen' grooten overvloed van tijde-
{==639==} {>>pagina-aanduiding<<}
lijke middelen, maar leefde geheel voor zijn ambt, en smaakte het reinste genoegen met vrouw en kinderen. Men kan zijne geschiedenis niet zonder belangstelling lezen, en zal den Leeraar, die alzoo in den geest van het Evangelie denkt en handelt, hoogachten.
De wettige Erfgenaam. Een weinig avontuurlijk misschien, doch welligt hierom te aangenamer voor vele lezers en lezeressen. Wij hebben evenwel op de zedelijke of godsdienstige strekking van het stuk niets aan te merken. De zoogenaamde vromen, Kweselia, Jufvrouw Stijntje, de Proponent Domperus en dergelijken, zijn naar waarheid geteekend. Zeer voordeelig steekt daarbij af het voorbeeld van Do. Regtsveld, van den ouden Wildman, en van de beleedigde Juliane. Bijzonder wèl getroffen is, naar ons oordeel, de taal, welke aan leden van den zuchtenden en verwenschenden vriendenkring wordt in den mond gelegd, toen eindelijk de arme, maar wettige ersgenaam der rijke nalatenschap opkwam, die zuster Kweselia reeds jaren lang als haar eigendom had gebruikt. Het hun onaangename gerucht verspreidde zich spoedig onder die lieden. Zij stemden het Kweselia toe, dat de Satan de hoofdrol in het geval (namelijk der onverwachte terugkomst van den wettigen ersgenaam) speelde; maar zij rieden haar sterk aan, hare billijke gramschap te ontveinzen: ‘De kinderen dezer wereld, zeiden zij, zijn ligt bewogen; zij zijn de baren der zee gelijk. Ook houden zij veel van blinkende zonden; zij zullen u nog op hunne wijze weldoen, indien gij maar onderwerping voorwendt en de goddeloozen een weinig vleit; want ontnamen zij u eens alles, wat zoudt gij dan beginnen? Wij kunnen u niet helpen, lieve zuster! De Heer heeft ons wel gezegend, maar tot geheel andere einden, en wij mogen geen' anderen weg inslaan, dan dien Hij ons aanwijst.’ Ja, zoo denkt en handelt menigeen onder die lieden.
De Majoor Stelbach. De oude krijgsman, een Nederlander van geboorte, onderscheidt zich door edele denkwijze, en geraakt eindelijk, door een' zamenloop van zonderlinge, maar toch mogelijke omstandigheden, in nadere betrekking met Adellijken, die in waarheid edel zijn.
Deze korte opgave van den belangrijken inhoud der beide boekdeelen zij voldoende ter aanbeveling. Op de plaatsing der zinteekens zou misschien hier en daar eene aanmerking te maken zijn, alsmede enkele malen op naamval

{==640==} {>>pagina-aanduiding<<}
en geslacht, b.v. D. I, bl. 168: deze avond was..... een' waren hoogtijd, en bl. 38: dat hij de(n) edele(n) jongeling moest eerbiedigen. In plaats van legde of leide (bedr.) is bij herhaling lag (van liggen) geschreven. Voorts zou men kunnen vragen, of niet bl. 63 en 64 aan de kleine kindertjes eene taal wordt in den mond gelegd, welke boven hunne jaren is. D. II, bl. 29, achter zoo veel vordert ons taaleigen als, niet dan. Bl. 57: door vervloekten wordt altijd verstaan dezulken, in plaats van worden verstaan, of verstaat men. Ook nog bl. 188: zij en haren geheelen aanhang braakten.

Verhalen en Schakeringen. Medegedeeld door M.C.L. Te Groningen, bij G. Wouters. 1828. In gr. 8vo. 407 Bl. f 3-60.

Drie jongelingen, die te G. studeren, vormen een kransje, dat van tijd tot tijd bijeenkomt, en waarin zij elkander, beurt om beurt, eigene opstellen, in den trant van verhalen en nouvelles, mededeelen. Afschriften van dezen, benevens eene korte aanteekening van het oordeel der vrienden over elkanders voortbrengselen, worden door hen als gedenkstukken bewaard. Een van hen geeft dit handschrift aan eenen meer bejaarden vriend, die hen tot de uitgave aanmoedigt en dezelve bewerkstelligt. Indien ook dit niet tot de verdichte inkleeding behoort, vinden wij in dit berigt ons de aanleiding tot het ontstaan en de verschijning in het licht van dit werk medegedeeld.
Wij keuren het niet af, dat jongelingen hunne meer afgetrokkene letteroefeningen van tijd tot tijd afwisselen door het vervaardigen en aan elkander mededeelen van opstellen, tot het vak der fraaije letteren behoorende. Geenszins ontzeggen wij aan de schrijvers eenen veelbelovenden aanleg. Vooral leveren hunne gesprekken de blijken op van hunne bekendheid met vele van de beste voortbrengselen der hedendaagsche letterkunde. Maar wij vragen: is dit nu eene voldoende reden, om dit werk van jongelingen, gelijk de uitgever zelf het noemt, in het licht te geven? Wij meenen deze vraag ontkennend te moeten beantwoorden; en het verstrekt den opstellers van deze Verhalen tot eer, dat zij bij het opstellen geenszins er op gerekend hadden, dat zij gedrukt zouden

{==641==} {>>pagina-aanduiding<<}
worden, en dat zij hunnen meer ervaren vriend de vrijheid gaven, om de gansche verzameling te onderdrukken. Wij zijn het volkomen eens met den uitgever, dat dit werk noch ten opzigte van den stijl, noch ten opzigte van den inhoud boven alle aanmerkingen verheven is. Zelfs bekent hij van een aanmerkelijk gedeelte van dezen bundel, dat het beter geweest ware hetzelve weg te laten, en het slechts geplaatst te hebben, omdat het hem uiet onbekend is, welke magische kracht de drukinkt op jeugdige gemoederen uitoefent, en dat hij dus vreesde hen te krenken. Bijtender satyre kon hij op zijne jonge vrienden wel niet maken.
Het zou ons spijten, dat jongelingen, voor wie de toegang tot het heiligdom der Oudheid geopend is, die in hetzelve hun verstand kunnen verrijken, hun vernuft kunnen scherpen en hunnen smaak kunnen verfijnen, liever de dolheden van eenen hoffman, in zijne Nachtstücke en Teufelselixiere, tot hunne modellen zouden nemen, om zich naar dezelve te vormen. En dit is het juist, waarvoor wij bij hen vreezen. Want sympathie tusschen het van zelf luiden en eindelijk barsten eener torenklok en de rampen en ondergang van eene familie, tusschen het springen der snaren eener harp en den dood van derzelver bezitster, voorgevoelens en de meest betwiste stellingen aangaande de geestenwereld en het dierlijk magnetismus, zijn van deze Verhalen de schering en inslag.
Dus waakzaamheid tegen het weelderige van hunne verbeelding, het vast besluit om natuurlijk te zijn, en niet af te wijken van hetgeen het bedaard gezond verstand als waarheid verkondigt, zietdaar waarop de schrijvers zich moeten toeleggen, om eenmaal lettervruchten te kunnen leveren, die beantwoorden aan den wensch des uitgevers, door iets toe te brengen tot beschaving en veredeling van den smaak, het verstand en het hart des lezers.




De Wachtmeester Aarhus, of liefde zoekt list. Door C. Bok. Te Amsterdam, bij J.C. van Kesteren. 1828. In gr. 8vo. 216 Bl. f 2-20.

Het Heidensche Bosch, of het gestolen Kind Door C. Bok Te Amsterdam, bij J.C. van Kesteren. 1829. In gr. 8vo. 288 Bl. f 2-90.

De Heer c. bok gaat met noeste vlijt voort, om voedsel

{==642==} {>>pagina-aanduiding<<}
te verschaffen aan den honger van onze landgenooten naar romans. Dat er zulk een honger bestaat, en dat de schrijver zich inderdaad verdienstelijk maakt, door dien te verzadigen, blijkt uit den genoegzaam algemeenen bijval, dien zijn vorige, meer ingewikkelde arbeid gehad heeft, gelijk wij verzekerd vinden door hemzelven. Maar, daar het lezen van die vorige, meer ingewikkelde werken de hersenen wel eens te zwaar kon vallen, is het gelukkig, dat de schrijver in het eerste der bovenstaande werken ons iets meer eenvoudigs aanbiedt. De Overste en de Wachtmeester worden te gelijk verliefd op dezelfde Christina. Deze verkiest den jongen Wachtmeester boven den veertigjarigen Overste, die zich evenwel troost, door de moeder in plaats van de dochter te huwen. De list der liefde bestaat daarin, dat Christina uit het raam klimt, en met den Wachtmeester wegrijdt. Dit verhaal zal moeten leeren, dat een veertigjarige minnaar meer kans heeft om te slagen bij eene achtendertigjarige weduwe, dan bij eene twintigjarige schoonheid. Mogt de lezer dit tot nog toe niet weten, en er belang bij hebben, het boekje is overtuigend.
Het Heidensche Bosch heeft ten doel, den lezer eenigzins bekend te maken met den godsdienst, de zeden en de huishouding der zoogenaamde zwervende Heidens, of Zigeuners; jonge lieden te waarschuwen tegen dat overdreven gevoel, dat wij sentimenteel noemen; aan te toonen, dat eene veel te beperkte Policie, bij welke de eene gemeente aan de andere landloopers en bedelaars toezond, met geene mogelijkheid zamenscholingen kon weren; eindelijk aan te sporen, om zich als Nederlanders gelukkig te gevoelen onder het bestuur van onzen Koning. Dit alles komt wel wat kakelbont bij elkander; maar wij geven het in dezelfde orde op, welke de schrijver houdt, daar hij in de voorrede berigt geeft van de strekking van zijnen roman. Tot bereiking van alle deze oogmerken wordt ons hier een verhaal gegeven, hetwelk wel hier en daar nog het getuigenis bevestigt, door ons bij de aankondiging van vorige werken van den schrijver gegeven, dat het hem namelijk niet aan aanleg ontbreekt, om in dit vak een goed schrijver te worden, maar hetwelk toch hoofdzakelijk bestaat uit eene aaneenschakeling van onwaarschijnlijkheden en gezochte aardigheden. De schrijver leze de Verhandeling over de Heidens van grelman, om zelf overtuigd te worden van het geheel onjuiste van zijne tafereelen der zeden en leefwijze van deze zwervers. Zelfs voor eenen

{==643==} {>>pagina-aanduiding<<}
roman is het eene te groote onwaarschijnlijkheid, dat in een' tijd, waarin reeds het Duitsche sentimentele in de mode was, dus nog bij ons geheugen, eene horde van deze Heidens (hier doorgaans verkeerdelijk Heidenen genaamd) in Noordholland in een bosch woonde, onder hun eigen opperhoofd, en met uitoefening van hunnen eigenen godsdienst. Deze omstandigheid, als ook de, in Wachtmeester Aarhus voorkomende, Deensche Emigranten hebben iets zoo uitheemsch, dat wij haast vragen zouden: graast het bokje soms ook op vreemde weiden? Wij liggen op onze luimen, en zullen het hem niet vriendelijk afnemen, indien wij hem betrappen, want het beestje wordt stootachtig tegen de Recensenten. De schrijver moest den raad van horatius volgen, en polijsten zijn werk negen jaren vóór de uitgave. Maar verkiest hij hetzelve zoo onbekookt in de wereld te zenden, zoo raden wij hem, zijne verhalen nog wat korter te maken; dan kunnen zij, achter de voorspellingen van Don Antonio Magino, eene plaats vinden in den een' of anderen Almanak, en worden niet gerecenseerd.

Palmbladen, of uitgelezene Oostersche Vertellingen voor de Jeugd. Door J.G. Herder en A.J. Liebeskind. Op nieuw nagezien door F.A. Krummacher. Derde Druk. Met Platen. Te Amsterdam, bij ten Brink en de Vries. 1827. In kl. 8vo. XVI, 284 bl. f 2-:

Het is niet noodig, den aard en de strekking van deze Palmbladen nu op te geven. De Jeugd, welke wel wat ruim mag genomen worden, heeft reeds gunstig beslist, door de grage ontvangst, welke dezen derden druk heeft noodzakelijk gemaakt. Hoewel wat laat, geven wij hiervan kennis; terwijl het ons tot genoegen strekt, met grond te mogen verklaren, dat deze derde druk zoo wel voor de innerlijke gehalte des werks spreekt, als voor den goeden smaak van de Nederlandsche Jeugd. Ook zijn de namen van herder, liebeskind en krummacher in dit vak genoeg bekend, om verdere aanprijzing voor dit werkje te kunnen ontberen.





{==644==} {>>pagina-aanduiding<<}

Nederduitsch Rijmwoordenboek, waarin de bruikbare rijmwoorden uit de beste Noord- en Zuidnederlandsche Dichters bijeenverzameld en, naar vokaalorde, onder derzelver natuurlijke klanken gerangschikt zijn, tot gemak bij de praktische beoefening der Dichtkunst. Door P.G. Witsen geysbeek. La rime est une esclave et ne doit qu'obéir. Boileau. Te Amsterdam, bij de Gebroeders Diederichs. 1829. Bastaard-formaat. XVIII en 176 bl. f 1-80.

De geleerde scaliger beschouwde het maken van Woordenboeken als zulk een moeijelijk werk, dat hij hen, die de zwaarste misdaden hadden gepleegd, die, volgens het vonnis van den regter, hun leven hadden verbeurd, gedoemd wilde hebben, om Woordenboeken te maken. Ieder Latijnsch scholier kent zijn: Lexica contexat, op de keerzijde van het titelblad in zijn pitisci Lexicon. Oordeel hieruit, Lezer! op welk eenen dank de Heer witsen geysbeek dan aanspraak heeft, die zich, zonder daartoe veroordeeld te zijn, dezen pijnlijken arbeid getroost heeft! Zoo als hij zelf bekent, niet ten dienste van geoefende Dichters, die, vol van den God, die hen bezielt, zoodanig Rijmlexicon niet noodig hebben, en dus ontslagen zijn van de verpligting, om den Schrijver hun compliment te maken; maar voornamelijk voor u, dilettanten, zonder juist Dichters te zijn, (want gij wordt door den Schrijver van de aankomende Dichters wel degelijk onderscheiden) is dit Rijmwoordenboek hoofdzakelijk opengesteld. Welaan dan, brekebeenen in de rijmkunst! gij zijt het, die aan uwen Patroon nu toch, tot dankbetuiging voor zijnen pons asinorum, een rijmpje verschuldigd zijt. Dus moedig aangevangen. Kiest gij geysbeek voor uw eindwoord, uit zevenentwintig woorden hebt gij de keur, om daarop te rijmen. Of geeft gij de voorkeur aan den naam van des Schrijvers kunststuk Rijmwoorden-boek, de rubriek oek zal u, behalve broek, koek en snoek, zeker nog verscheidene andere rijmen opleveren. De Schrijver schijnt te vreezen, dat sommige Heeren voor zijnen arbeid den neus zullen optrekken; wij althans niet, maar kennen, wegens dit werk, aan witsen geysbeek in onze schatting gaarne eene plaats toe naast
trommius en schrevelius.

Op bladz. 492, reg. 4 en 18, staat Iridectochalysis, moet zijn Iridectodialysis.







{==645==} {>>pagina-aanduiding<<}

Boekbeschouwing.

Oratio de indole Religionis Christianae in qualibet formae varietate perpetuo spectabili neque unquam peritura, quam habuit Gisbertus Joannes Rooijens. a.d. XII Novembris 1827, cum in Illustri Athenaeo Amstelodamensi, Theologiae et Historiae Ecclesiasticae Professionem auspicaretur. Amstelodami, ex Typographia civitatis publica. 1828. Forma 4ta. Pagg. 51.

Den waardigen rooijens kennen wij reeds sedert jaren, en wel zoo van nabij, dat wij hem, zonder openlijk uitgegevene proeven zijner uitstekende geleerdheid, voor het ambt ten volle berekend oordeelden, hetwelk hij met deze voortreffelijke Redevoering zoo uitnemend aanvaard heeft. Het is geene gemakkelijke taak, bij de verbazende ontwikkeling der godgeleerde wetenschappen sedert de laatste jaren, alleen den ganschen omvang der Godgeleerdheid te onderwijzen. Van hengel, opvolger van onzen Leermeester klinkenberg, was hem daarin wel voortreffelijk voorgegaan; maar dit maakt die taak eer moeijelijk, dan gemakkelijk, omdat de Hoogleeraar rooijens slechts nieuwe kweekelingen vond, en de meer gevorderden elders hunne studiën voltooijen. Voor één' man is zulk werk niet dan bezwaarlijk; zoodat Hoogleeraren, naar de Akademiën beroepen bij het verlaten van Doorluchte Scholen, niet alleen een aangenamer, maar ook ligter werk aanvaarden. Doch wij zijn niet geroepen wenken te geven ter verhooging van den welgevestigden roem van het Amsterdamsche Athenaeum, te minder daar Bezorgers dier School juist den man hebben weten te vinden, die zich nooit opdrong en toch den hem toevertrouwden post mannelijk zal handhaven.
Deze Oratie is een goed begin, en te gelijk bewijs, dat rooijens niet eerst Professor worden moest, maar

{==646==} {>>pagina-aanduiding<<}
het reeds was, vóórdat hij het ambt had ontvangen. Negentien jaren predikdienst hebben hem niet ongeschikt gemaakt tot de regte volbrenging eener ten uiterste moeijelijke taak. Sed haec hactenus!
Het onderwerp, door rooijens gekozen, staat met zijn ambt in keurig verband, en is een woord op zijn pas gesproken, bij het razende geschreeuw der zulken, die, form en wezen in de Godgeleerdheid niet onderscheidende, van zoo veel licht, als ontstoken is, alleen brand vreezen, - neen, zonder nood brand roepen. Het wezenlijke in den Christelijken Godsdienst was, bij elke verscheidenheid van form, altijd duidelijk op te merken, en zal nooit te niet gaan. Reeds de keus van dit onderwerp wijst den kenner aan; maar wijst te gelijk op hem, als die met onpartijdigheid en bezadigdheid zijn werk verrigten, en zich voor alle ultra's wachten zal.
Met weinige woorden willen wij het beloop dezer schoone Redevoering opgeven. Het wezenlijke des Christendoms valt overal in het oog, waar men deszelfs hoofdinhoud ongeveinsd gelooft en getrouw handhaaft, en waar in het geheel de Godsdienst zoo wordt voorgedragen, dat dezelve op het menschelijk hart invloed hebben kan. Verscheiden moge de form zijn. De eenvoudigste is de meest voortreffelijke. Doch de verst van die eenvoudigheid verwijderde form, hoe schadelijk anders ook voor den zinnelijken mensch, heft het wezenlijke van het Christendom niet op, en doet geenszins voor deszelfs ondergang regtmatig vreezen. Men kan dit betoogen door beroep op de Goddelijke wijsheid, die haar eenmaal begonnen werk niet zal laten varen. Dit valt ook gemakkelijk aan te wijzen, bij het aanvoeren der duidelijke uitspreken des Bijbels aangaande het blijvend bestaan des Christendoms. Doch de Geschiedenis zelve voldingt het pleit ten voordeele van het blijvende bestaan van het wezenlijke des Christendoms. Eenvoudig was in elk opzigt het wezenlijke des Christendoms, maar bij Jood en Heiden als zoodanig minder gevallig, die daarom voor het eenvoudige kleed alle noodelooze sieraden aanbragten.

{==647==} {>>pagina-aanduiding<<}
Grove dwalingen kwamen in gezelschap van dit eenvoudige Christendom, en dreigden aan hetzelve den ondergang. Doch altijd waren er velen, die, geloof met liefde parende, den naam, op welken zij roem droegen, tot eere verstrekten. Vooral bleef, onder elke form, het wezenlijke des Christendoms op te merken, in den weldadigen invloed op de denk- en handelwijze van deszelfs belijders, voornamelijk gedurende de drie eerste eeuwen. De vervolgingen deden dit allerduidelijkst uitkomen. De volgende eeuwen doen dit minder opmerken. Doch zelfs in die tijden van uitwendige pracht bij den eerdienst, van trotschheid bij de geestelijken, van heerschzucht der Roomsche Paussen, van onderlinge twisten en van alles bedreigende duisternis ontbrak het niet aan mannen, die in onderscheidene opzigten den Christelijken naam vereerden. Het wezenlijke was dus eigenlijk meer bedekt dan vernietigd. Ja zelfs na den val van het Romeinsche Rijk namen de Barbaren, door die schitterende form hiertoe uitgelokt, het Christendom aan, hetwelk hen beschaafde, van moord en roof tot akkerbouw en koophandel opleidde; zoodat het wezenlijke des Christendoms ook hierin duidelijk blijft op te merken. Bij de dikke duisternis der Middeleeuwen bezat het Christendom zijne heldere lichten in alcuin, jo. erigena, gerbert, abaelard, petrarcha, anderen. Vooral in het Oosten bleef bij meerdere eenvoudigheid het wezenlijke des Christendoms zigtbaar. Doch, hoe groot de duisternis ooit geweest is, het wezenlijke Christendom bleef ook hierin aan de Zon gelijk, door wolken en nevels bedekt, maar om na het wegdrijven dier nevelen met des te grooteren luister te schijnen. In Europa ging het licht spoedig en helder op, eerst na de verovering van Konstantinopel door de Turken, vervolgens door de Kruistogten, door de uitvinding der Boekdrukkunst, en eindelijk door de Hervorming. Misbruik der Wijsgeerte, aanvallen van Deïsten, de pogingen der Naturalisten, en de nog niet geëindigde
strijd met onderscheidene wijsgeerige scholen doen, in plaats van nadeel,

{==648==} {>>pagina-aanduiding<<}
groot voordeel, door juiste aanwijzing van hetgeen wezen en blootelijk form is. De Geschiedenis alzoo raadplegende, welke de overwinning verhaalt van het wezenlijke Christendom op elken tegenstand, hooren wij deze zekere voorspelling: dat wezenlijke Christendom zal niet te gronde gaan; want hetgeen hetzelve heeft verrigt bij zoo veel tegenstand en duisternis, zal nog gemakkelijker gehandhaafd worden bij ware verlichting en den bloei van allerlei wetenschappen, met welke het wezenlijke Christendom innig is verbonden.
Omtrent deze Redevoering verwijzen wij verder naar de Godgeleerde Bijdragen, IIde D. bl. 884-896. Het voortreffelijke zit ook in de keurigheid der taal, van welke zich rooijens bedient, bij de naauwkeurige bearbeiding zijns gewigtigen onderwerps. Doch stalen hiervan bij te brengen, strookt minder met den aanleg van dit Tijdschrift. Spoedig stelle ons de waardige man in staat, om eenig ander werk van zijne hand aan te kondigen.
Hier volge aanstonds




Wesseli Alberti van Hengel, Oratio de Grammatica Litterarum Sacrarum interpretatione, habita d. XXII Septembris anni 1827, quum in Academia Lugduno-Batava ordinariam Theologiae Professionem publice susciperet. Forma 4ta. Pagg. 22.

De waarlijk hooggeleerde van hengel, door vele en uitmuntende werken genoeg bekend, behandelt een onderwerp, niet minder gewigtig, dan voor onzen tijd geschikt. Bij al de hoogdravende namen, onder welke allerlei uitlegkundige onzin, vooral in Duitschland, werd uitgekraamd, wijst van hengel op de grammatikale uitlegging der H. Schrift, en spreekt over dezelve zoo, dat het zijne School aan de kweekelingen der Akademie zeer voldoende aanprijst.
Ook van deze Redevoering zullen wij het beloop onzen Lezeren opgeven. De grammatikale uitlegging des

{==649==} {>>pagina-aanduiding<<}
Bijbels wordt eerst voorgesteld in aard en omvang, en vervolgens als nuttig en vermakelijk aangeprezen.
Den verschuldigden lof gevende aan onderscheidene oudere Bijbeluitleggers, bijzonder aan h. de groot, onder de nieuweren erkent van hengel nergens het volmaakte beeld eens Uitleggers gevonden te hebben. Wat dus grammatikale uitlegging des Bijbels is, moet bij de stukken zelve hoofdzakelijk aangewezen worden. De grammatikale uitlegging eens Schrijvers is de zoodanige, bij welke men dien Schrijver noch meer noch minder doet zeggen, dan zijne woorden, taalkundig verklaard, toelaten. Dit is even zeer op het Oude als op het Nieuwe Verbond toepasselijk. De taal des Nieuwen Verbonds, ten opzigte van welke zich augustinus ongunstig uitlaat, verandert hierin niets. Men beginne met verklaring der woorden in beteekenis en zin, raadplege vervolgens het verband, spore na het doel des geschrifts, vergelijke onderling gelijkluidende plaatsen, zoeke den bijzonderen stijl des Schrijvers te kennen, en bepale niet zoo zeer wat de woorden kunnen, maar veelmeer wat zij moeten te kennen geven.
Behalve dit algemeene voor iedere grammatikale schriftuitlegging, moet men bij die des Bijbels in het bijzonder nog in het oog houden, dat onderscheidene mannen, gedurende eene lange volgreeks van jaren, dit Boek hebben vervaardigd; dat zij niet om kunst of vernuft ten toon te spreiden zich hiertoe hebben gezet, maar om bij tijdgenoot en nakomeling het schoone en goede te bevorderen. God spreekt meestal in den Bijbel, geene wijsgeerte. De taal des Bijbels is eenvoudig, bevattelijk, verstaanbaar voor alle tijden. Op de eene plaats is alles duidelijk, op de andere veel duister en minder bepaald. Tot dit laatste geeft aanleiding de gemoedsbeweging der Schrijvers, als ook de levendige schildering van meestal toekomende dingen.
Hetgeen de Bijbel bevat, is blijvende waarheid, niet zoo veranderlijk als de meeningen bij Grieken en Romeinen. Daarin is wel veel tijdelijks en plaatselijks; maar het meeste geldtaltijd en overal. Dit moet de Bij-
{==650==} {>>pagina-aanduiding<<}
beluitlegging zorgvuldig onderscheiden. Hierom kan men met semler haar noemen Interpretatio grammaticohistorica, indien maar die naam niet tot misbruik aanleiding geeft. Hieruit volgt nu van zelve, hoeveel deel wijsgeerte aan die Schriftverklaring nemen mag. Hetgeen wijsgeeren als eigen gevoelen voorstaan, dringt de grammatikale Schriftuitlegger den Bijbel niet op, noch verwringt ook deszelfs meening naar Conciliën of Synoden. Trente, Augsburg, Dordrecht gelden bij hem slechts als getuigen, nimmer als wetgevers. Onbekommerd of het volk hem prijst of laakt, schikt hij zich niet naar menschen, maar houdt zich stiptelijk en opregt aan hetgeen de H. Schrijvers vermelden, zonder van hen één haarbreedte te willen afwijken.
Zulk eene Bijbelverklaring heeft hare moeijelijkheden. De eerste denkbeelden, in de jeugd bijgebragt, de meeningen van Leermeesters, goedschiks overgenomen, vermenging van woorden en beteekenissen, gezag der oudheid, eerbied jegens het voorgeslacht, bewondering van den eenen of anderen tijdgenoot, vrees voor verlies van eenen gevestigden naam, roemzucht, geneigdheid om zich naar den geest des tijds te schikken, - dit alles en nog meer veroorzaakt den Bijbeluitlegger groote moeijelijkheden.
Na het gelukkig te boven komen van al deze moeijelijkheden wachten op hem weder andere. De gewone tekst des Bijbels is niet overal even zuiver en van ingeslopene fouten vrij. Ter zuivering van dien tekst behoort alle vlijt en naauwkeurigheid aangewend te worden. Dan eerst komen de pligten der Bijbelverklaring zelve. Gezond en helder verstand, fijnheid van oordeel, aanhoudende arbeid en oefening zijn volstrekt onmisbaar, om alle zwarigheden te overwinnen. Daarenboven moet men onderscheidene talen kennen, om de juiste denkbeelden in de woorden te vinden. Voorts wordt volstrekt geëischt het dagelijks lezen des Bijbels, naauwlettende aandacht op gedachten en geheel den menschelijken geest, om verband en zamenhang in de woorden

{==651==} {>>pagina-aanduiding<<}
te vinden en aan het licht te brengen. Dit alles is evenwel nog niets, bij gebrek aan veelvuldige en veelzijdige wetenschap, wanneer men onderscheidene plaatsen vergelijken, of geschied-, aardrijks- en tijdrekenkundige onderwerpen behandelen moet. Aan zichzelven en zijne onbedrevenheid overgelaten, zit de Bijbeluitlegger, even als de voetganger in het slijk, overal vast. Eindelijk blijft dit nog bezwaarlijk, dat men de geschiktste woorden vindt, om de meening des Bijbels duidelijk en volledig uit te drukken.
Doch tegen deze moeijelijkheden weegt rijkelijk op het nut en vermaak, aan de grammatikale uitlegging des Bijbels onafscheidelijk verbonden.
Men behandelt de voortreffelijkste van alle boeken, die den mensch den weg, om wèl en gelukkig te leven, op Goddelijk gezag aanwijzen. De ruwste volken zijn door den Bijbel beschaafd, nuttige kennis en wetenschap geboren en gekweekt. Maar ook Geleerden trekken uit het behandelen des Bijbels nut. Groote namen zijn hiervoor borg; scaliger, casaubonus, salmasius, tib. hemsterhuis. Er blijft nog veel te verrigten over. Het voorgeslacht heeft niet alles afgedaan. Er waren voldoende redenen, die hen hiertoe ongeschikt maakten. In het voorbijgaan wijst van hengel hen te regt, die hier de Allegorische Schriftverklaring bijzonder in bescherming zouden willen nemen.
Ook uit de Geschiedenis blijkt het groote nut der grammatikale Bijbelverklaring. Het verzuimen dier Bijbeluitlegging had ten gevolge bijgeloof, spitsvindige behandeling van nietigheden, en de onbepaaldste heerschappij van éénen mensch over ontelbare slaven. De Hervorming heeft, ook door grammatikale uitlegging des Bijbels, hieraan paal en perk gesteld. Nu en altijd blijft dan ook deze Bijbeluitlegging het beste en meest treffende wapen, om allerlei vijanden van licht te verstrooijen en te onder te brengen.
Doch boven dit nut, hetwelk die Bijbeluitlegging aanbrengt, verschaft zij uitnemend genoegen en velerlei ver-
{==652==} {>>pagina-aanduiding<<}
maak. Dit brengt alleen de grammatikale uitlegging te weeg. De Aesthetische verklaring, door velen zoo hoog opgevijzeld, en zonder de grammatikale noch nuttig noch grondig, wordt op den regten prijs geschat, en, in verband met de grammatikale uitlegging, als aangenaam en nuttig tevens voorgesteld. Daarop volgt bewijs uit de Geschiedenis, hoe aangenaam en vermakelijk het is, zelfs bij de grootste rampen en in den kerker, zich met grammatikale uitlegging des Bijbels bezig te houden. Met beroep op chrysostomus, luther, de groot, wijst van hengel ook dit nadrukkelijk aan. Dan, daar in de Godgeleerde Bijdragen, IIIde D. bl. 504 volg., 's mans voortreffelijke taal in het oorspronkelijke wordt medegedeeld, kunnen wij hier gerustelijk de pen nederleggen.
Wij voegen hierbij niets, dan deze opmerking. Hoe ook de duisternis woelt tegen het licht, en de achting voor Nederlandsche Hoogleeraren zoekt te beknibbelen, wij danken Gods voorzienigheid, dat Hij, ook in van hengel en rooijens, zulke uitmuntende Leermeesters heeft geschonken aan Neêrlands jongelingschap, welke tot de H. bediening wordt opgeleid. Want, al leert de aankomende Bijbeluitlegger door hun onderwijs veel als leer-vorm kennen, wat te voren als leer-stuk hardnekkig werd voorgestaan, als hij tot zulk eenen grammatikalen Bijbelverklaarder gevormd wordt, als van hengel heeft geschetst, zal het wezenlijke des Christendoms, naar de teekening van rooijens, telkens meer uitkomen, en voor ondergang telkens minder doen vreezen. Faxit Deus!




Zestal Leerredenen, door K. van Rinteln, Predikant te Ossendrecht. Te Rotterdam, bij de Wed. J. Allart. 1828. In gr. 8vo. X en 148 bl. f 1-40.

Hiermede ontvangt het godsdienstig Publiek zes goede Leeredenen, maar zoo als er in ons Nederland bij hon

{==653==} {>>pagina-aanduiding<<}
derden worden gedaan zonder gedrukt te worden. Wij keuren de uitgaaf van dergelijke Leerredenen niet af, mits niet ieder Prediker zijn kanselwerk aan de pers overlevere. Er verschijnen er reeds zoo vele, dat de Godgeleerde Bijdragen, in welke men uitvoerige aankondiging ook van Leerredenen verwacht, op beknoptheid in dezen zich moeten toeleggen. Er is geene reden, om van wege de voortreffelijkheid deze stukken breedvoerig aan te kondigen. Dit weinige zal dus moeten voldoen. De onderwerpen zijn: I. Des menschen ware wijsheid en verstand, bij het nadenken over Gods wegen met den sterveling. Job XXVIII.:20-28. II. Gods heerlijkheid in de schepping, opgeluisterd door zijne goedheid omtrent den mensch. Psalm VIII. III. De gulden eeuw van het Messiasrijk. Jez. XI:6-9. IV. De blijdschap in den Hemel over de bevordering van het zedelijk goede op aarde. Luk. XV:7a. V. De vriendschap van Jezus, verbonden aan het eerbiedigen zijner geboden. Jo. XV:14. VI. Het Christendom eene heerlijke proef van Goddelijke kracht en wijsheid, schoon ook een voorwerp van verachting en bespotting. 1 Cor. I:23, 24. Deze gelukkig gekozene onderwerpen worden natuurlijk en tamelijk goed behandeld. Als proef, hoe men thans zelfs op het kleinste dorpje predikt, mag ook dit zestal gelden. Als Dorpsleerredenen beoordeeld, die, wat de hoofdzaak aangaat, met alle Stadsleerredenen volkomene gelijkheid moeten bezitten, moesten zij niet behelzen, als bewijs voor het naderen der gulden eeuw van het Messiasrijk, het volgende gezegde, bl. 70, 71: ‘Een heilig verbond, door vele Mogendheden van ons werelddeel gesloten, schijnt’ (waarom niet:
scheen?) ‘de Christelijke beginselen tot de grondslagen hunner regeringsplannen en ontwerpen te leggen, en de vernietiging van den krijg in ons werelddeel ten doel te stellen.’ Een alexander, door von krudener en empaytaz opgewonden, vormde, uit dankbaarheid over de overwinning op napoleon, met geestdrift dit

{==654==} {>>pagina-aanduiding<<}
plan. Schriftelijk zich te verbinden tot het volgen van Christelijke beginsels, is van weinige beteekenis en sobere verwachting. De uitkomst heeft, helaas! bewezen, dat zeggen en doen niet hetzelfde is. Geen staatkundig problema wordt, door toestemming van den tegenwoordigen Minister van tets van goudriaan, axioma. Het H. verbond zal niemand, der zake kundig, voor zijne dorpgenooten, en voor elke gemeente, als onbedriegelijk bewijs voor zulk eene heerlijke verwachting aanvoeren. De verloopene jaren, en het gebeurde in Spanje, Portugal, Griekenland, elders, hebben dit H. verbond merkelijk in de schaduw geplaatst. Staatkunde is niet altijd Christendom. Ten opzigte van het laatste hebben wij Predikers alleen roeping en verpligting. Tantum.




Tweede Viertal Leerredenen, door A. Radijs, Predikant te Doesborg. Alleen ten voordeele van ongelukkige Kinderen. Te 's Hertogenbosch, bij H. Palier en Zoon. 1828. In gr. 8vo. XIV en 144 bl. f 1-50.

Vóór eenige jaren had de Eerw. radijs een viertal Leerredenen in druk gegeven, ten behoeve van vier kinderen, die niet éénen penning bezaten, en daarenboven naar ligchaam en geest jammerlijk waren verwaarloosd. Met het Christelijk doel, om deze ongelukkigen aan een dreigend verderf te ontrukken en tot waarachtig geluk op te leiden, gaf hij toen die Leerredenen uit, die niet enkel wegens het doel zulk een' bijval vonden, dat binnen weinige weken een herdruk gevorderd werd. Hoe aanmoedigend dit ook moge geweest zijn voor den regtschapen man en diens waardige echtgenoote, waar zoo veel verwaarloosd was, moest veel worden gedaan, ook bij ondersteuning van elders nieuwe hulpbronnen worden opgezocht, en zie daar dan wederom een viertal Leerredenen, voor dezelfde ongelukkigen aangeboden.

{==655==} {>>pagina-aanduiding<<}

Met deze kinderen is men reeds veel gevorderd, sedert het tijdstip, dat radijs zich derzelver lot heeft aangetrokken. Zij zijn allen op eene wijze geplaatst, die de beste verwachting voor de toekomst geeft. Zij verkrijgen zulk eene leiding en genieten zulk een onderwijs, dat zij, bij eigene inspanning, eenmaal aan hunne bestemming kunnen beantwoorden. Hoe veel stof, om met radijs mede te werken, in de hand van God, als hulpmiddel ter behoudenis dezer ongelukkigen! Het vroeger verwaarloosde moge dan wel nimmer geheel hersteld kunnen worden, dat alle moeite niet verloren zal zijn, is voor radijs eene troostrijke hoop, en voor ons godsdienstig Publiek aanmoediging en spoorslag, om zich deze Leerredenen aan te schaffen.
Voornamelijk om die ongelukkige kinderen, hebben wij van het edel doel, bij de uitgaaf dezer Leerredenen, uitvoeriger gewag gemaakt, opdat ook onze late aankondiging nog iets mogt bijdragen tot vermeerdering der zoo noodige penningen.
Doch ook van eene andere zijde prijzen zich deze Leerredenen aan. Het doel der uitgaaf verbiedt ons, dezelve nader te leeren kennen. Zie hier de onderwerpen: I. 1 Thess. II:13. Het geloof aan het Goddelijk gezag des Christendoms verdedigd, en de hooge waarde van dit geloof aangetoond. II. Job III:20. Rampen en tegenspoeden zijn niet strijdig met Gods wijsheid en liefde, worden integendeel door dezelve gevorderd. III. 1 Petr. I:17-21. Eene ontwikkeling van den heilzamen invloed, welken het Christendom uitoefent op een naauwgezet, deugdzaam en heilig leven. IV. Gen. XVIII:19a. Over onze verpligting, om onze kinderen vroeg godsdienstig op te voeden. Alleen zeggen wij nog, dat deze belangrijke onderwerpen zóó worden behandeld, dat wij, ook zonder het edele doel der uitgave in aanmerking te nemen, dezelve ruimschoots mogen aanprijzen.
En nu, Christenen in Nederland! koopt, al zoudt gij dit anders niet doen, deze Leerredenen; want, be-
{==656==} {>>pagina-aanduiding<<}
halve dat gij uw geld niet weggeeft, zonder daarvoor degelijke waar te ontvangen, zijt gij te gelijk medewerkers van regt Christelijke liefde. Het is zaad in den akker gestrooid, dat eenmaal een' rijken oogst belooft.

Organon der Geneeskunde. Door Samuel Hahnemann. Naar de derde verbeterde Uitgave. Te Amsterdam, bij Gebroeders Diederichs. 1827. In gr. 8vo LII en 318 Bl. f 2-90.

Nadat samuel hahnemann, begeerig de werking van den koortsbast te leeren kennen, door proefneming op zichzelven ontdekt had, dat dit veelvermogend geneesmiddel bij een' gezonden dezelfde kenteekenen of verschijnselen opwekt, als in de afgaande koortsen zich voordoen, vervolgde hij deze proefneming, en bepaalde den grondregel: similia similibus curantur, waarop zijne leer is opgetrokken. Deze leer ontvouwde hij in bovengemeld Organon, waarvan wij thans eene Nederduitsche vertaling voor ons hebben naar de laatste of derde uitgave. Hoofdzakelijk komt zij hierop neder: kies, om zacht, spoedig, onfeilbaar en duurzaam te genezen, in elk ziektegeval eene artsenij, welke uit zichzelve (d.i. in het gezonde ligchaam) eene gelijkvormige ongesteldheid kan te weeg brengen. Hiertoe wordt vereischt: kennis der ziekten, uit hare teekenen of symptomata; kennis der middelen, in staat gelijke teekenen voort te brengen; en eindelijk, kennis van de geschikte aanwending dier middelen.
Om de teekenen te weten, behoort de Arts ze naauwkeurig op het papier te stellen, en dat wel, zoo veel mogelijk, uit den mond des lijders zelven.
Het tweede hoofdvereischte, de kennis der middelen, vordert van hem kennis van derzelver eigenaardige werking op het gezonde ligchaam, waartoe hij den weg van proefneming moet inslaan. Op dien weg is de stichter der leere zelf zijne volgelingen voorgegaan, met dat ge-
{==657==} {>>pagina-aanduiding<<}
volg, zoo men zegt, dat hij er ziek van geworden en op eene niet homöopathische wijze genezen is (welk verhaal ons echter niet overtuigend gebleken is waar te zijn). Zijne jongeren zijn hem op dien weg gevolgd, met zulk eene gelukkige uitkomst, dat, gelijk hij zelf zich uitdrukt, dit gedeelte tot eene groote volkomenheid genaderd is, en, wanneer het die bereikt zal hebben, de Geneeskunde in zekerheid niet zal behoeven achter te staan bij de Mathesis.
Ten derde wordt eene geschikte aanwending vereischt, om gelukkig in de homöopathische kunst te slagen. Het vermogen van het middel, om gelijke verschijnselen voort te brengen aan die, welke de lijder vertoont, bepaalt de keus, en nu wordt het aldus gekozene in eene zeer geringe gifte toegediend, dewijl niet alleen het gestel gevoeliger is voor artsenijen dan voor andere invloeden, maar daarenboven die gevoeligheid nog verhoogd is door de aanwezige ziekte, en eene geringe dosis toereikt, om eene artsenijziekte, welke de andere in kracht overtreft, voort te brengen.
Dit leerstelsel, tot welks meer uitvoerige kennis wij den lezer tot dit boek, het hoofdwerk voor de Homöopathie, verwijzen, wordt door den uitvinder op de volgende wijze betoogd. Zoo wel de innerlijke natuur der ziekten, als de werkingswijze der geneesmiddelen, is voor ons verborgen; alwat wij daaromtrent kunnen weten, bepaalt zich tot het uiterlijk zinnelijke. Daarom houde men zich aan de verschijnselen der ziekten, zonder derzelver verborgene oorzaken te willen navorschen. En wat aangaat de geneesmiddelen, men heeft wel gepoogd, ze uit natuur- of scheikundige eigenschappen op te sporen; dan de geringe uitslag van zoodanige onderneming leert er het verkeerde van. De Geneesheeren van vroegere dagen hebben steeds óf empirisch geneesmiddelen gebruikt, óf den regel opgevolgd: contraria contrariis curantur. De eersten hebben de ziekte gewoonlijk verergerd, zoo zij niet toevallig homoöpathisch te werk gingen; de laatsten deden palliative kuren, die de ziekte slechts voor een' tijd

{==658==} {>>pagina-aanduiding<<}
onderdrukten. Velen hebben buiten hun weten meermalen naar de Homöopathie genezen; sommigen hebben van dezelve eenig vermoeden gehad, zoo als de Chirurgijn stahl en de beroemde haller, waarvan plaatsen in hunne schriften ten bewijze verstrekken. Zelfs de Natuur geneest alleen homöopathisch; maar, daar zij dit niet dan door weinige ziekten vermag, zijn door deze armoede aan hulpmiddelen hare pogingen uiterst afmattend en haar vermogen zeer beperkt. De Kunst moet hier dus hulp verschaffen, en bij den zoo rijken voorraad van geneesmiddelen ontbreekt het haar zelden aan ziektemakende magten, die door haar vermogen de vroeger bestaan hebbende ziekte kunnen overwinnen en uit hare plaats verdrijven. Zoodanige hulpmiddelen moeten, zoo veel zulks geschieden kan, naar ieder individueel geval berekend zijn. Want die algemeene ziekten, welke de Pathologie schept, bestaan niet. Daarom moeten bij elken lijder de ziekteverschijnselen zoo naauwkeurig opgeteekend worden, en naar aanleiding van dezelve eene afzonderlijke artsenij worden uitgekozen.
Daar deze leer zoo geheel tegen de gewone begrippen aandruischt, was het natuurlijk, dat zij overal, waar zij zich verbreidde, veel tegenkanting vond. Intusschen bevat zij enkele nuttige wenken, en, ofschoon in haar geheel minder aannemelijk, kan zij in sommige gevallen aanprijzing verdienen. Het is met dezelve gelijk met alle stelsels gelegen: het zijn overdrevene waarheden, te algemeen toegepast.
Als hahnemann het beginsel vaststelt: similia similibus curantur, dan ontbreekt het hem niet aan voorbeelden, om hetzelve te staven; maar als hij dat zelfde beginsel als algemeen geldend voordraagt, dan ziet hij zich gedrongen, de Natuur geweld aan te doen, om haar in zijn stelsel op te sluiten. Men leze met een onbevooroordeeld gemoed de inleiding, en men zal ons dit toestemmen. Zoo wordt de voorbehoedende kracht der koepok tegen de kinderziekte zeer schrander tot bewijs bigebragt; maar wat zal men zeggen van alle die gedwon-
{==659==} {>>pagina-aanduiding<<}
gene verklaringen der geneeskrachten, die men hier in menigte aantreft? De tabak geeft duizeling, misselijkheid, benaauwdheid, en geneest ze; de anijsolie verzacht de buikpijnen door purgatiën verwekt, want zij is vermogend kolijk te veroorzaken. De jalappe veroorzaakt eene groote onrustigheid en woelen in den slaap, en daaruit laat zich gemakkelijk begrijpen het nut, dat zij aan kleine kinderen toebrengt, welke met buikpijnen, rusteloosheid en aanhoudend schreeuwen gekweld zijn. Tot welk een misbruik en charlatannerie zoodanige leer vervoeren kan, zal elk deskundige en onbevooroordeelde lezer met ons gereedelijk beseffen. Wanneer hahnemann alleen de zigtbare kenteekenen der ziekten wil opgemerkt hebben, en alle uitvorsching van den aard derzelven afkeurt, dan verbant hij uit de Geneeskunst alle wijsgeerig onderzoek, en geeft haar prijs aan het grofste empirismus. Wanneer hij eindelijk de giften der geneesmiddelen zoo klein maakt, dat ze geene noemenswaardige uitwerking op het gestel kunnen uitoefenen, dan neemt hij den Arts de geschikte wapenen uit de hand, en beveelt hem, den lijder aan zijn lot over te laten.
Het verdient opmerking, dat bijna terzelfder tijd, dat hahnemann den triomf zijner leer vermeldt, broussais zich de overwinning en heerschappij toeëigent. Wien moet men gelooven?
Wat de vertaling betreft, deze is, ver van los en ongedwongen, veeleer eene doorgaans woordelijke overzetting, waarin de aard onzer taal niet zelden is voorbijgezien. Veel, echter, moet op rekening van den min aangenamen schrijftrant des Autheurs gebragt worden, die daarenboven nog verkozen heeft, den stijl door noten zonder einde af te breken en de lectuur vermoeijend te maken. Zulk eene manier van schrijven met noten is een misbruik, zeker, vroeger dan van onzen tijd; maar het is thans echter niet minder algemeen dan in vorige dagen, en zelden zal men Schrijvers aantreffen, die zich daarvan geheel wisten vrij te houden. Men heeft thans redevoeringen, verhandelingen, verzen, en wat niet

{==660==} {>>pagina-aanduiding<<}
al, met aanteekeningen. Welhaast zal men geen' brief kunnen schrijven zonder noten. Ondertusschen pleiten die lange noten en tusschenzinnen weinig voor den goeden stijl van den Schrijver, noch voor zijne bekwaamheid, om zijne gedachten, in eene behoorlijke orde, geregeld te schikken en voor te dragen.
Mogt de Vertaler, door een goed debiet aangemoedigd, besluiten, ook de overige schriften van hahnemann in een Nederduitsch gewaad te steken, dan hopen wij, dat het minder naar Hoogduitsche snede wezen zal.

Tafereel van het Heel-Al, of bevattelijke en onderhoudende Beschouwing van het Uitspansel en van den Aardbol. Uit de beste bronnen en volgens de jongste ontdekkingen zamengesteld door J.G. Sommer, Hoogleeraar te Praag. Iste Deel: Het Wereldstelsel in het algemeen. Met Platen. Uit het Hoogduitsch vrij vertaald. Te Amsterdam, bij Gebroeders Diederichs 1829. In gr. 8vo. XIV en 543 bl. f 4-70.

Hetgeen van denzelfden Schrijver in onze taal reeds overgebragt is, zal, vertrouwen wij, de aandacht van het publiek zich ook met belangstelling op dit werk doen vestigen. Het bestaat in eene beschouwing van den ganschen omvang der physieke wereld, en dit eerste deel bevat dan de beschrijving van het Wereldstelsel in het algemeen, en die der Aarde, als een bijzonder hemelligchaam of bestanddeel van het Zonnestelsel. De lezer vindt dus hier, hetgeen men gewoonlijk Astronomie en wiskundige Geographie noemt. Zeer doelmatig begint de Schrijver met zich te plaatsen op het standpunt van den onkundigen, doch opmerkzamen waarnemer, ‘voor wiens bloote oog zich de Aarde vertoont als eene ronde onbewegelijke schijf en de Hemel daar boven als een blaauw gewelf, dat door de zon bij dag doorloopen, en des nachts door ontallijke glinsterende lichten versierd wordt.’

{==661==} {>>pagina-aanduiding<<}
Hij geeft de verschillende gevoelens op der Ouden, omtrent de inrigting van het Wereldstelsel en de gedaante der Aarde, en komt zoo tot de meer naauwkeurige voorstellingen van lateren tijd; stelt de Aarde voor in derzelver gedaante en wiskundige verdeeling, Polen, Evenaar, Parallelkringen, Keerkringen, Poolkringen enz. Vervolgens wordt er gehandeld over de beweging der Aarde en de stelsels van ptolemeus, van copernicus en van tycho-brahé; waarbij het ons echter verwondert, dat van den met regt beroemden galilaei geen gewag wordt gemaakt. Daarna wordt ons Zonnestelsel in het algemeen nader beschouwd, en gehandeld over de toepassing van deszelfs veranderingen tot berekening van den Kalender, en over de Eclipsen. De hemelsche ligchamen, de Zon, Maan en Planeten worden, wat betreft derzelver waargenomene eigenschappen, gedaante en beweging, beschouwd. Ook over de Kometen wordt breedvoerig gehandeld, en eindelijk nog eene beschrijving gegeven der vaste Sterren, gehandeld over derzelver verdeeling in sterrenbeelden, over de dubbele, drie- en meervoudige gesternten, den Melkweg en de Nevelvlekken, en de geheele beschouwing besloten met een overzigt van al het behandelde. Wegens de uitgebreidheid der opgave van den Inhoud, welke in het werk zelf vijf bladzijden beslaat, hebben wij slechts hoofdzakelijk opgegeven, hetgeen hier in 55 Afdeelingen behandeld wordt. Over het algemeen vonden wij de zaken op zulk eene wijze bewerkt, als meest geschikt is, om het doel te bereiken, hetwelk de Schrijver zich heeft voorgesteld, en verwonderden ons inderdaad over het onderhoudende der voorstelling, over het oordeelkundige der keuze van die deelen der sterrekunde, welke voor eene populaire beschrijving geschikt zijn. Eenigzins
bevreemdde het ons echter, dat wij onder de afdeelingen er geene vonden, welke de grootheid der wereld ten onderwerp heeft; daar toch deze tot die deelen der wetenschap behoort, op welke vooral toepasselijk is, hetgeen de Schrijver zegt van het voorwerp van zijn Tafereel, dat het op

{==662==} {>>pagina-aanduiding<<}
zichzelve zoo verheven is, dat het geene versierde taal behoeft, om bewondering en onuitsprekelijke verbazing te weeg te brengen. Er wordt wel in de 50ste Afdeeling gehandeld over de afstanden en grootte der vaste sterren; maar deze behandeling had, als populaire wereldbeschrijving, zeer verrijkt en versraaid kunnen worden door hetgeen, behalve in de door den Schrijver genoemde bronnen, gevonden wordt o.a. bij villaume, Philothée, oder die ersten Lehren der Religion, 1 Theil, 6, 7 und 8stes Gespräch, die Welt im groszen. Daar de Vertaler zich niet slaafs aan het oorspronkelijke gehouden, maar vrij vertaald heeft, had hij gebruik kunnen maken van de meesterlijke behandeling van dit onderwerp door onzen regenbogen, in de 57ste paragraaph van zijne Christelijke Godgeleerdheid naar de behoefte van dezen tijd. Wij maken deze aanmerking meer, om te toonen, dat wij het werk met opmerkzaamheid gelezen hebben, dan om den lof terug te nemen, dien wij reeds aan hetzelve gegeven hebben. Zeer onderhoudend is inzonderheid hetgeen wij hier vinden over de Maan, vooral de 19de Afdeeling: Gissingen over het bestaan van redelijke bewoners der Maan, enz. De ontdekkingen van den Hoogleeraar gruithuizen te Munchen bragten ons in verbazing. Deze geleerde toch heeft in de Maan ‘regelmatig aangelegde wegen’ ontdekt, ‘die alleen door verstandige bewoners kunnen voortgebragt zijn.’ Ja zelfs op den 12 Julij en den 23 Octob. 1822 heeft hij in de Maan eene stad ontdekt, welker afbeelding ons hier dan ook op plaat IX, afbeelding 53, medegedeeld wordt. Gruithuizen meent, dat de regelmatige aanleg van deze stad ontstaan is door de noodzakelijkheid van een
strikt toezigt van policie. Aan de oostzijde ligt de oude stad. De vijf westelijke muren maken de nieuwe stad uit. Aan de noordoostzijde ligt een tempel, aan den dienst der sterren gewijd. Aan de zuidzijde, die door den ringmuur der stad ingesloten is, ligt een lusthof of tuin, ongeveer gelijk de Amsterdamsche Plantaadje of het Brusselsche Park, doch grooter. Sommer vreest nu wel, dat bij dezen waarnemer ‘zijne verbeeldingskracht en zijne zucht

{==663==} {>>pagina-aanduiding<<}
tot ontdekkingen zijn gezigt begoocheld kan hebben.’ Dit is zeer wel mogelijk; want gruithuizen bemerkte, ‘toen hij de eerste maal dit gansche bouwwerk beschouwde, allerlei gedaanten, die van boven de gedaante van koepels hadden, doch kort daarna niet meer gezien werden. Het waren denkelijk rookwolken geweest.’ Met zijne stad in de Maan kan het ook nog wel eens zoo gaan. Evenwel, wij vermaakten ons toch met de lezing.
Se non é vero, almeno é ben trovato.
Maar wij willen het werk niet belagchelijk maken. Sommer geeft deze waarneming, die waarlijk in Duitschland nog al veel geloof vindt, voor hetgeen zij is, denkelijk tot eene vermakelijke afwisseling van zijne doorgaans hoogernstige behandeling eens hoogernstigen onderwerps.
Wat nu het doel van het gansche werk betreft, om eene populaire beschrijving te geven van het Heel-Al, zoo behoort het tegenwoordig gewis tot eene beschaafde opvoeding, dat men van de toegepaste wiskundige wetenschappen die algemeene begrippen bekome, welke van dagelijksche toepassing zijn, en vooral den letterkundige, den dichter en oudheidkundige hoogst nuttig kunnen zijn. Het oogmerk van den Schrijver draagt daarom in allen deele onze goedkeuring weg; en wij gelooven, dat door dit werk in eene behoefte voor den beschaafden lezer wordt voorzien. Wij onttrekken door deze uitspraak niets van den aan onze vaderlandsche geleerden verschuldigden lof. Maar het veelomvattende van het plan van dit werk, de gebruikmaking van de nieuwste ontdekkingen, en het onderhoudende der voorstelling maken hetzelve éénig in deszelfs soort. Het kan dienen, om, behoudens de meer grondige beoefening van eenig bijzonder deel der hier behandelde wetenschap, als lievelingstudie van den genen, die daartoe talent en gelegenheid heeft, van het geheel dat algemeen en helder overzigt te verkrijgen, hetwelk voor ieder en in iederen stand tot genoegen en sieraad kan verstrekken. De eigenlijk gezegde sterre-
{==664==} {>>pagina-aanduiding<<}
kundige, die bij eigene waarneming de gedurige achtgeving voegt op de vorderingen en ontdekkingen van anderen, moge in dit werk niets nieuws vinden, ja hetzelve oppervlakkig noemen; dit neemt niet weg, dat, wanneer wij het doel van den Schrijver voor oogen houden, om een werk te leveren, hetwelk, zonder streng wetenschappelijke studiën te vereischen, verstaanbaar zou zijn voor elken beschaafden, mensch, wij het als een model kunnen aanbevelen tot zulk eene behandeling, als geschikt is, om nuttige kundigheden aangaande deze wetenschap te verspreiden bij de zoodanigen, die van dezelve hunne hoofdstudie niet kunnen maken. Over het geheel durven wij den Nederlandschen lezer uit de lezing van dit werk nut en genoegen beloven.

Wat is te denken en te verwachten van eene geheele vrijstelling tot het openen van bijzondere scholen ten platten lande en in steden door ranghebbende? (Met het motto: Experientia optima Magistra.) Te Leyden, bij D. du Mortier en Zoon. 1829. In gr. 8vo. 40 Bl. f :-30.

Uit de dagbladen wist men reeds eenigen tijd, dat er door den Minister van Binnenlandsche Zaken, bij rondgaanden brief aan alle Provinciale Commissiën van Onderwijs, de vraag was voorgesteld: ‘Of het voegzaam kan zijn, en strookende met het belang van een goed en welgeregeld onderwijs, toe te staan, dat personen, die eenen rang of eene akte van algemeene toelating hebben verkregen, zich, naar hunne eigene verkiezing, in eene gemeente of in een oord, hetzij stad of dorp, als bijzondere onderwijzers mogen nederzetten; dan wel, of het getal der onderwijzers naar den aard der plaatselijke omstandigheden, en in evenredigheid met de behoeften der bevolking, behoort bepaald te worden?’ Op deze vraag moet dit boekje antwoord ge-
{==665==} {>>pagina-aanduiding<<}
ven. Hoedanig dit antwoord is, staat ons nu te beoordeelen.
De Schrijver schijnt aan zijn antwoord nog al eenig gewigt te hechten. Het is wel zoo, dat hij aan het slot (bl. 40) dit antwoord noemt vlugtig ter neder geschreven. Dit zou men ook, zonder dat de man het zegt, wel gemerkt hebben. Doch waartoe had hij dan die haast? De pen schijnt vlugger gegaan te zijn, dan de gedachten in 's mans hoofd. Deze zijn, ten minste naar dit geschrijf te oordeelen, meer vlugtig, dan vlug. Ieder ziet, dat onze man de vraag geheel anders voorstelt, dan de Minister gobbelschroy gedaan had. In den rondgaanden brief wordt van scholen geen enkel woord gerept. Die vraag behelst meer, dan in dit boeksken wordt opgegeven. Het in ons oordeel gewigtigste heeft de Schrijver overgeslagen, zoo als straks blijken zal. Doch de man had haast. Waarom die haast? herhalen wij. Hij meende niet spoedig genoeg die vraag te kunnen beantwoorden, indien hij zijn kostelijk antwoord aan den Paedagoog gezonden had. ‘Want (let wel, Lezer!) immers hebben de Commissiën van Onderwijs en ook de Provinciale Staten in deze maand Julij hunne zittingen, waarin zij, bij de Circulaire, worden verzocht zich met het vraagpunt bezig te houden.’ Dus wil onze man voorlichten. Ongelukkig, dat bij al den spoed, dien hij gemaakt heeft, dit fraaije stuk tamelijk laat, zoo niet te laat is gekomen. Daaraan hebben Heeren Schoolopzieners veel verloren. Scilicet! Dat blijkt niet alleen uit de veranderde vraag, maar uit het antwoord, bij hetwelk zijne alzoo voorgestelde geheele vrijheid tot het oprigten van scholen meestal verward wordt met geheele vrijheid van onderwijs, zonder toezigt. Die wèl onderscheidt, leert wèl, zegt onze man, volgens spreekwoord, bl. 14. Hierin geven wij hem gelijk. Hij moet, al zou dan ook hierdoor zijn geheele stukje misdruk worden, eveneens ons
bijvallen, als wij zeggen: Wie eene gedane vraag niet goed vat, zal in het beantwoorden derzelve niet goed slagen. Ook hij zal dit wel geloo-
{==666==} {>>pagina-aanduiding<<}
ven, al doen wij geene moeite, om dit uit zijn boekje te bewijzen. Als antwoord op 's Ministers vraag, is dit stuk niets waardig. Op de bijzondere fraaijigheden, die hier nog voorkomen, valt veel aan te merken. Doch het door ons aangemerkte deelen wij niet mede. Waar de geheele hoofdzaak mislukt is, zou het daar wel wonder zijn, dat ook de meeste bijzonderheden even ongelukkig uitvallen?
Onze man had moeten bedenken, dat aan hem die vraag niet werd voorgesteld, maar aan hen, die met het plaatselijke geheel bekend zijn. Wij beschouwen het als wijsheid in den Heer gobbelschroy, dat hij alle Provinciale Commissiën van Onderwijs heeft willen raadplegen. Op geene andere wijze kon hij met het plaatselijke geheel het Rijk door beter bekend worden. De inval van den Paedagoog, om alles op te nemen, wat voor of tegen het bedoelde in die vraag kon worden aangevoerd, moge niet ongelukkig zijn, (want wie leest het voor en tegen niet gaarne van hetgeen door de Heeren Petitionarissen en Comp. algemeen ter sprake is gebragt, al komt dit alles dan post Festum?) als inlichting voor den Minister kon de Paedagoog weinig uitregten. Want al wierd hij geraadpleegd, door bevoegden was gobbelschroy reeds voldoende ingelicht, vóórdat de Paedagoog al dat geschrijf kon opnemen. Dit laatste zag onze man ook in; daarom zond hij zijne aanmerkingen spoediger ter markt, die dan ook, als aan het monster niet voldoende, te spoediger gekat worden. Opdat tevens blijke, dat onze man te weinig in de vraag gevonden heeft, zullen wij onze gedachten omtrent 's Ministers vraag mededeelen. Van scholen wordt niet gesproken, veel min van derzelver getal, maar meer algemeen van bijzondere onderwijzers, om het even of zij scholen openen, dan of zij als Huisonderwijzers, zonder school, onderwijs aan de huizen rondventen. De Schoolhouders zijn wel het minst gevaarlijk. De groote kosten schrikken af; en waar de Schoolmeester zijn' pligt vervult, (ik spreek van het platte land) daar zal alleen een zot

{==667==} {>>pagina-aanduiding<<}
aan de oprigting eener afzonderlijke school denken. De vergunning, om eene school op te rigten, houdt den Schoolmeester bij zijnen pligt; want ook daar maakt weelde vadzig, en vernedert ambitie, welke schitteren wil, de hoofdzaak tot bijwerk. Dictum sapienti, die wel gelegenheid heeft dit somtijds op te merken. Vergunning, dus geene eigene verkiezing, - vergunning, mits zoo bepaald, dat geene bijzondere veete zich persoonlijk kan doen gelden, is dus eer voordeelig, dan schadelijk. Wat vergund wordt, is niet aanstonds aangenomen, indien het aannemen van die vergunning maar niet te gemakkelijk wordt gemaakt. Wij beroepen ons op de ondervinding. De Heelmeesters ten platten lande vreezen weinig, bij het vervullen van hunnen pligt, voor de vestiging van een' anderen. En hier is, bij mindere kosten, de vrijheid geheel onbeperkt. Doch schadelijk is het vestigen van bijzondere Onderwijzers zonder school, naar eigene verkiezing, in elke landelijke gemeente. Behalve dat de dienaren van Pater roothaan, dien wij inter nos wel beter hebben gekend, hierbij overal de handen ruim krijgen, knakt zulk eene vergunning de inkomsten van den gevestigden Onderwijzer, maakt voor de aldus afzonderlijk onderwezenen de vruchten van het klassikale onderwijs onmogelijk, berooft hen van betamelijken naijver, zoo nuttig voor kinderen, en stelt het onderwijs, dat kinderen aldus ontvangen, buiten het noodige toezigt. Indien dit schade is, waar men nog eenig vertrouwen koesteren mag, wat zal het zijn, indien dit onderwijs tegen Vorst, Vaderland en Godsdienst gerigt is?
Wij verkeeren in het geloof, dat de Schoolmeester om de jeugd is, en niet de jeugd om den Schoolmeester. Er moeten dus niet meer Schoolmeesters zijn, dan de behoeften der jeugd vorderen. Ranghebbenden bezitten akte van bevoegdheid om te staan naar eene school van hunnen rang. Doch die akte als patent gebruikende, om onderwijs rond te venten, misbruiken zij hunne vergunning, en moesten met intrekking van hunne akte gestraft

{==668==} {>>pagina-aanduiding<<}
worden. Het spreekt van zelve, dat wij, zonder gevolg voor hetgeen in sommige steden met Huisonderwijzers nu het geval is, alleen op toekomstige wettelijke bepalingen te dezen opzigte het oog hebben. Maar welk geschreeuw zullen die vele ranghebbenden aanheffen, die dan nog geene scholen hebben verkregen! Denkt iemand, dat dit onregtvaardig is, wel nu, hoe vele Notarissen hebben hun examen afgelegd, en hoe weinigen van hen verkrijgen, na lang wachten en vele verzoekschriften, eene standplaats! Zijn dezen niet even bevoegd, als de ranghebbende Schoolmeeters, werkzaam te zijn, vóórdat zij zijn geplaatst? Wie klaagt hier over onregt, omdat de wet zulks verbiedt? Wat geeft aan ranghebbende Schoolmeesters dan regt, indien de wet hun tegen is? De Schoolmeester is om de jeugd. Waar 's mans werkzaamheid niet gevorderd wordt, moet hij alleen gebruik maken van zijne akte, zoo verre die reikt. Het getal ranghebbenden zal dan van zelve wel verminderen, zonder nadeel evenwel voor het onderwijs, indien men, bij het verleenen van die rangen, wel niet karig, maar toch ook eenigzins keurig is. Iets wachten wij van de algemeene invoering der schoolfondsen. Dan zal aan de zich nederzettende ranghebbers weinige gelegenheid worden verschaft, hun onderwijs aan den man te helpen. Wie zou toch ten tweedenmale duurder willen betalen, hetgeen hij door het schoolfonds veel goedkooper verkrijgen kan? Het platte land heeft dus ook hiervoor minder te vreezen. Daarom kunnen ook die Huisonderwijzers daar gemakkelijker, door de wet, geweerd worden. En in de steden?... Wij zien niet in, waarom de Schoolmeesters, behoorlijk in rangen verdeeld, ook daar niet naar de behoeften der bevolking kunnen worden aangesteld, met bepaling van hun getal, en van den prijs, voor welken men de kinderen ter schole kan zenden, al ontvangen zij uit de plaatselijke kas geene bezoldiging. Heeft niet iets dergelijks met de Notarissen plaats? Waarom kan dan de
wet dit ook niet op de Schoolmeesters in de steden toepassen? Ook zonder Tusschenscholen, of hoe men ook

{==669==} {>>pagina-aanduiding<<}
nog naderhand dergelijke tusschendingen noemen wil, kan dit alles geschieden, mits de wet hierin voorzie.
Daar het openbaar Onderwijs aan de orde van den dag is, en men daarover hier en daar veel praat, kan het ons niet ten kwade worden geduid, dat wij ook eens medepraten. Wien dit niet gevalt, moge voor eenige oogenblikken zich doof houden. Wij nemen niemand dit kwalijk, en zullen onze gedachten gaarne terugnemen, indien een ander ons tot betere brengt.

Over het Bestuur van het Onderwijs, in betrekking tot eene aanstaande Wetgeving. Te Zutphen, bij W.C. Wansleven. 1829. In gr. 8vo. 42 Bl. f :-60.

Bij de opening van de zittingen der Staten-generaal voor dit jaar heeft onze geëerbiedigde Koning den 19 October j.l. hoop gegeven, dat op eene grondwettige wijze eene wet op het openbaar Onderwijs zou worden voorgedragen aan de Edelmogenden, ten einde met gemeen overleg meerdere vastheid te geven aan de milde beginselen, naar welke, met opzigt tot dat gewigtig onderwerp, moet gehandeld worden. In de beraadslagingen over die wet zullen wij wel den naklank nog hooren der menigvuldige petitiën; maar te gelijk zal ook blijken, wie over dit onderwerp slechts wil schreeuwen, en wie de zoo noodige vastheid aan dit openbaar Onderwijs verlangt bij te zetten.
In al de petitiën, en verdere stukken over dit belangrijk onderwerp, in en buiten de vergadering der Staten-generaal gegeven, heeft men dit Onderwijs meer op zich zelf beschouwd, dan wel in verband met Art. 226 der Grondwet voor het Koningrijk der Nederlanden. Wij zullen dit Artikel hier woordelijk afschrijven, omdat wij, bij de beoordeeling van het onderhavige stukje, op hetzelve vooral zullen dienen te letten. ‘Het openbaar Onderwijs is een aanhoudend voorwerp van de zorg der Regering. De Koning doet van den staat der hooge, middelbare en lage Scholen, jaarlijks, aan de Staten-generaal een uitvoerig verslag geven.’
De ongenoemde Schrijver van dit vlugschrift keurt, bl. 1-9, af de wankelende maatregelen van Koning en Minister nopens het openbaar Onderwijs. Doch deze man vergeet, dat Art. 226 der Grondwet in het geheel niet bepaalt, waarnaar

{==670==} {>>pagina-aanduiding<<}
zich de zorg der Regering omtrent het Onderwijs schikken moet. De Schoolwet van 1806 en de voorloopige Instructie van 1821 voor het Zuidelijk gedeelte des Rijks zijn van geene grondwettige verpligting voor hen, die met de Grondwet schermen, om geene wet na te komen. Bijaldien Art. 226 der Grondwet de Schoolwet van 1806 tot grondslag had aangenomen, op welken de zorg der Regering voor het Onderwijs was gebouwd, zou bij de aanneming dier Wet door Notabelen alles een grondwettig aanzien hebben verkregen. De wetten voor het Noordelijk gedeelte des Rijks, vóór de vereeniging in kracht, hebben voor het Zuidelijk gedeelte geen verbindend gezag. Het Concordaat brengt hier ook zwarigheden te weeg. Alles, wat Koning en Minister hebben verrigt, dient, om, op eene grondwettige wijze, datgene tot vastheid te brengen, wat om verschillende redenen nu op losse schroeven stond. Alles moet nu zeker worden, en het volk, door de Afgevaardigden ter Staten-generaal vertegenwoordigd, heeft nu ook stem. Wij gelooven, dat, zelfs zonder de veelal oneerbiedige verzoeken der Heeren Petitionarissen en Comp., eene organieke wet op het openbaar Onderwijs van eenen Koning te wachten was geweest, die onze Koning niet zijn wilde zonder Grondwet.
Het overige van dit boekje is bestemd ter beoordeeling van De la direction exclusive de l'instruction publique dans les Paysbas, considerée comme une des prerogatives de la couronne. Dit werkje, onlangs in 's Gravenhage en te Amsterdam uitgekomen, kennen wij niet. Want wie neemt de moeite, en doet de kosten, om alle hersen-? - nu ja, hersenvruchten te koopen en te lezen, over het openbaar Onderwijs uitgekraamd? Op den titel af blijkt reeds de apostolieke of liever vleijers-afkomst van dit nietig stukje. De minste voorregten in het bestuur des lands kent Nederland, zelfs de Koning niet aan de kroon toe zonder Grondwet. Wat onze man nu tegen dit geschrift, bl 10-26, gepast en ongepast gezegd heeft, zal niemand van ons met regt vergen, mede te deelen of te beoordeelen.
Van bl. 29 deelt nu onze Schrijver zijne denkbeelden mede over dit aangelegen onderwerp. ‘Ik zal eerst (bl. 29) de gronden, op welke de regering uit haren aard, en van wege het regt, door haar aan de leden van den staat verschuldigd, gehouden is, om voor het onderwijs werkzaam te zijn, kortelijk onder één overzigt brengen. Uit die gron-
{==671==} {>>pagina-aanduiding<<}
den zal ik vervolgens de strekking, deelen en grenzen dezer werkzaamheid schetsgewijs afleiden.’ Dit alles geschiedt dan door onzen man op zijne wijze. Minder neemt hij in acht, wat de Grondwet reeds voorschrijft, dan hetgeen hem als zoodanig geschikt en gepast voorkomt. Wij willen in geene bijzonderheden treden; maar het eigenlijk vraagpunt blijft onaangeroerd, en de Grondwet wordt grootendeels of liever geheel voorbijgezien. Dit is wat wij hoofdzakelijk ook op dit stukje hebben te zeggen. Hooger, middelbaar en lager Onderwijs wordt, door den geest van Art. 226 der Grondwet, aan de zorg der Regering onderworpen. Hiervan wil onze man veel afknibbelen. Of beperkt hij niet te veel de grenzen, binnen welke zich de Staatsmagt in haar op- of toezigt over het Onderwijs moet opsluiten? Hij geeft, als maatregelen door de Staatsmagt te nemen, op: 1o. de Examens. Moeten deze den Schoolopzieners al of niet ontnomen worden? Dit zegt hij niet. 2o ‘Autorisatie voor alle instelling van het onderwijs door leden van den staat te stichten moet van de regering worden gevraagd, met openlegging van de bepaalde takken van onderwijs, die men bedoelt, en van het geheele plan des gestichts.’ Hierbij kunnen de Jezuiten wèl varen, indien hun ad maiorem gloriam Dei hen ontslaan kan van het gevaar, om achterhaald te worden op de wijze, hoe zij die takken van onderwijs behandelen en hun medegedeeld plan volgen. 3o. Toezigt. Hoe verre
nu dit toezigt reikt, wordt niet bepaald. Het moet ten naastenbij, zoo als ons blijkt, een toezigt zijn, als plaats heeft met de nieuw vervaardigde Stoommachines. Hier had men, als voor de hoofdzaak, meerder licht gewacht, dan gegeven wordt. Ons bevalt niet die misselijke benaming Staatsmagt. De Grondwet spreekt van de Regering; dat is: de Koning, met gemeen overleg der Staten-generaal. Wat de Koning, als zoodanig, verrigten moet bij het onderwijs, meldt dan ook het 226 Art. afzonderlijk. Zulk eene Regering doet voor geene despotieke maatregelen vreezen. Helder denkt onze man niet. Als bewijs kan de titel van zijn boekje reeds dienen. Transeat!
Wij zien de voor te dragen wet met vele belangstelling te gemoet, en wenschen den leden der Staten-generaal de noodige wijsheid en bezadigdheid toe, om, in hunne beraadslagingen over die wet, geene partij, maar alleen het gemeenschappelijk vaderland te dienen. Zoo zullen de schreeuwers

{==672==} {>>pagina-aanduiding<<}
tot zwijgen gebragt, en de stillen in den lande, meest overal de beste burgers en onderdanen, gerustgesteld worden. Dat geve God!

Gedachten van Jan de Schreeuwer over het Hooger Onderwijs. (Eene kleine bijdrage en weêrklank tot en op het veelvuldig geschrijf over dat onderwerp in de nieuwspapieren van onzen tegenwoordigen tijd.)

Aliquando cum risu quodam contraria dicuntur iis, quae intelligi volunt.



quinctilianus.
Te Groningen, bij J. Oomkens. 1828. In gr. 8vo. IV en 42 bl. f :-50.
Hetgeen thans aan de orde van den dag is, veelvuldig gesprek en geschreeuw over het openbaar Onderwijs, heeft nog door de Aanspraak des Konings in belangstelling gewonnen. ‘Terwijl dan’ (Voorberigt, bl. III.) ‘de geheele wereld, geroepen of ongeroepen, tegenwoordig hare wijsheid over het hooger Onderwijs uitkraamt, schoon het intusschen misschien’ (misschien?.... zeer zeker) ‘het verstandigst ware, het goedvinden van zijne Majesteit den Koning en van Hoogst-Deszelfs raadslieden bedaard af te wachten, kan het ook aan jan de schreeuwer, een' Heer uit eene zeer bekende familie, niet euvel geduid worden, dat hij een woordje mede praat.’ Hanc veniam damus. Het verlof geeft men dien Heer te gemakkelijker, hoe minder hij in het openbaar schreeuwt. Hierdoor zijn wij dan in staat gesteld, om te hooren de gedachten? (ja gedachten, hardop gedacht) van vele Schreeuwers. Het doet niets ter zaak, of schreeuwer hier cognomen of agnomen is. Ook zulken, die buitendien lange namen hebben, bezitten met onzen jan groote gelijkheid, ook daarin, dat schreeuwer, vooral ten opzigte van hooger Onderwijs, nomen et omen is. Jan dan, die de adviezen van furiosus heethoofd zoo min verdragen kan, als de bezadigde tegenspraak van moderatus, is wijs genoeg, om zich zelfs niet op de Societeit, dat anders geliefde worstelperk van alle hardop denkende

{==673==} {>>pagina-aanduiding<<}
hervormers, te laten hooren, maar in zijne eenzaamheid (wie alleen is, heeft altijd gelijk, zegt het spreekwoord) zijne stem uit te brengen, zoodat hij zich heesch praat en naar adem hijgt. De man zegt het zelf, bl. 41. Bl. 13 zegt hij: ‘Thans echter, beminde Lezer!’ - Waarom niet Hoorder? Want de Schreeuwers praten altijd zoo hard, dat de geheele buurt er van gewaagt. Doch waarom zou hij dit ook zelf te kennen geven? Wat al de Schreeuwers niet zijn, is onze jan, gul en opregt, bij al zijn geschreeuw. - ‘nu ik alleen op mijne kamer zit, en geen gevaar loop, dat eenig oud, bezadigd Heer mij tegen zal spreken, wil ik mijne gedachten’ - Daarvoor houdt iedere Schreeuwer toch altijd zijne blaaskakerij. - ‘ten aanzien van eenige hoofdpunten, die ik in de Akademiën en het hooger Onderwijs veranderd wenschte, u mededeelen, vertrouwende, dat gij mijne wijsheid en scherpzinnigheid in dezen niet genoeg zult kunnen bewonderen.’
Het groot- en klein-Schreeuwers-gild, dat nu meer dan ooit in bloei is, en weinig voor afschaffing vreest, telt vele leden. Kent men men van dat gild slechts één lid, dan weet men ook, van wat veren al die vogels zijn. Aan onzen jan, die, naar het oordeel dier Gildebroeders, zekerlijk wat al te gul is, hebben wij het te danken, dat wij nu weten, dat bij deze lieden al dat geschreeuw weinig hoop op wol geeft. Wij hebben geen lust, al dat geschreeuw aan te hooren. Hooren, en misschien ook zien, zou daarbij ons vergaan. Alleen het slot deelen wij mede, omdat onze jan, wegens heeschheid, eenige toontjes lager schreeuwt, en daardoor onze gehoorvliezen minder bestormt. Na zijne gegronde vrees te kennen gegeven te hebben wegens het gelukken zijner hervormingsplannen, gaat hij (bl. 41, 42) dus voort: ‘Hetgeen echter heden niet gelukken wil, gelukt wel eens morgen. Kortom, en mijn persoon en mijne neven, bloedverwanten of vrienden, klaas bemoeial, pieter voorbarig, kornelis veranderziek, jasper penningvriend, nebucadnezar verwaand, louwtje de vitter, arend nijdig, joris bekrompen, gerritdom, david schreeuwleelijk (eene vervaarlijke stem!) zullen zoo lang tieren en rumoeren, tot dat onze haan koning kraait. Wij zullen gedachtig zijn aan het Latijnsche spreukje, dat ik mij uit mijn schooltijd nog herinner:

{==674==} {>>pagina-aanduiding<<}

Gutta cavat lapidem, non vi, sed saepe cadendo,
welks tweeden regel een neefje van mij aldus heeft veranderd:
Sic nos vincemus, non vi, sed saepe loquendo;
zijnde, ten dienste van hen, die geen Latijn verstaan, zoo goed mogelijk, door datzelfde Oomzeggertje aldus in het Neêrduitsch overgezet:
Slechts langzaam, niet in eens, hoolt drupplend water steenen,

Zoo zal herhaald gesnap de zege ons slechts verleenen.’
Men ziet uit dit slot van jan, dat dezelfde Gildebroeders, bij hunnen confrater bekend, wel verschillende namen dragen, maar dat bij hen allen nomen ook omen is.
De geestige Schrijver van dit stukje heeft wèl gedaan, dat hij zijnen held heeft laten uitpraten. Dat gebeurt weinig in gemeenzaam gesprek. De tongen dier Schreeuwers verbieden dit wel, al hebben de hoorders, bij eene ruime mate van geduld, ook gehoorvliezen, welke dit geschreeuw kunnen uithouden. Nu jan heeft uitgepraat, ziet men, dat het hardste geschreeuw dáár plaats heeft, waar kennis en de deugdelijkheid der zaak het minste gehalte hebben. Men kan het aan jan, en aan de overigen, die zich uit dat gild hebben laten zien, hooren, dat de gedachten, of hetgeen Schreeuwers daarvoor uitventen, meer een voortbrengsel zijn der longen, dan der hersenen.
Ten nutte van zwaarmoedigen, die zich door dit geestige stukje niet volkomen laten geruststellen, herinneren wij, dat onze Regering niet hardhoorende is, zoodat het grootste geschreeuw bij haar alleen of bij voorkeur ingang vindt. Zij luistert, en luistert bij voorkeur scherp, naar de zachte en meer bescheidene taal van op dit punt beter onderrigten. En de Schreeuwers - om het even, of zij al dan niet somtijds wat lager toonen aanslaan, en dan ook meer aandacht vinden en verdienen - brengen ook bij onze Regering het spreekwoord te binnen: veel geschreeuw, weinig wol.





Levensberigten van Arjen Roelofs Roelofs, in leven Broeder der Orde van den Nederlandschen Leeuw en Landbouwer te Hyum, door W. van Peyma, Lid van den Raad der Grietenije en Landbouwer te Ternaard. Te Franeker, bij G. IJpma. 1829. In gr. 8vo. VIII en 159 bl. f 1-80.

Bij alle gelijkheid in de hoofdtrekken is er tevens wonder-
{==675==} {>>pagina-aanduiding<<}
bare verscheidenheid van aanleg onder de menschen. Met de beste hulpmiddelen maken eenigen bezwaarlijk vorderingen in kunst of wetenschap; anderen daarentegen, van onderwijs verstoken of slechts weinig geholpen, vormen zich zelve, en openbaren een vermogen, dat verbaast. Zoodanig een buitengewoon vernuft was arjen roelofs, in den boerenstand geboren en opgevoed, maar door eigene oefening kunstenaar en geleerde, en in onderscheidene vakken ongemeen bekwaam geworden. Niet alleen arjen roelofs, maar ook deszelfs broeders, pieter en albert, toonden van jongs af en geheel hun leven door eene sterke zucht voor wetenschap. Omstreeks het midden der vorige eeuw geboren, hadden zij op de gewone school van een klein dorpje in Friesland onderwijs ontvangen, zoo als het werd gegeven in die dagen. De omstandigheden hunner ouders waren van dien aard, dat zij, reeds in zeer jonge jaren, van den vroegen morgen tot den laten avond, hunnen vader in het waarnemen der boerderij moesten helpen. Zoodanige werkzaamheden schijnen niet bijzonder geschikt te zijn, om ontwikkeling der edeler geestvermogens te bevorderen, wanneer namelijk het vroeger onderwijs den lust tot oefening niet reeds heeft opgewakkerd. Dat men heden ten dage bij eenigen der landlieden, met name ook bij eigenlijk gezegde boeren, in Friesland en Groningerland vooral, eene ruimere mate van kundigheden aantreft, is derhalve minder te verwonderen. De gebroeders roelofs hadden langen tijd geene andere hulpmiddelen, dan eenige boeken, kaarten en eigenhandige geschriften, door eenen grootvader hun nagelaten, en op sterrekunde betrekking hebbende. Die geringe nalatenschap schijnt bij hen het eerst den lust tot onderzoek opgewekt te hebben. Na den dood hunnes vaders, in 1790 overleden, zagen
de drie broeders hunne werkzaamheden nog vermeerderd, daar zij van dien tijd af de verzorging der boerderij geheel op zich moesten nemen. Dit deed hen echter niet vertragen in hunne wetenschappelijke navorschingen. Liever wilden zij dag en nacht werken. Onder den handen-arbeid hielden zij hunnen geest dikwerf bezig met reken- of meetkundige voorstellen, en meermalen offerden zij een goed gedeelte van de nachtrust op, om sterre- of natuurkundige waarnemingen te doen, of eenig kunststuk te bewerken. Aan uitspanningen of vermaken buitenshuis dachten zij weinig. Alleen de Leeuwarder kermis, gelijk de Levensbeschrijver zegt, werd jaar-
{==676==} {>>pagina-aanduiding<<}
lijks trouw door hen bezocht, doch voornamelijk met oogmerk, om aldaar iets merkwaardigs te zien - ook om hunne kunstvoortbrengsels, als verrekijkers, mikroskopen, enz. met gelijksoortige van andere kunstenaars te vergelijken, en zich de nieuwe uitvindingen ten nutte te maken. Ofschoon nu alle drie broeders uitmunteden, arjen, die ook de langstlevende was, heeft echter de grootste vorderingen gemaakt. Hij vooral bragt het zijne toe ter vorming van andere liefhebbers en kunstenaars, als rienks, hommema, eekhoff enz. Doch, hetgene meer zegt, ook als mensch en Christen was hij een voorbeeld van naauwgezette waarneming zijns tijdelijken beroeps, van eenvoudigheid in leefwijze, van vriendelijkheid en beminnelijke nederigheid in den omgang, alsmede van hartelijke deelneming en dienstvaardigheid, waar hij ten nutte van anderen kon werken.
Doch deze Levensberigten zijn niet vatbaar voor een doorloopend uittreksel. Men koope en leze het boekje. Wat roelofs al gedaan heeft, zullen liefhebbers daaruit ontwaren, en dan den wensch niet kunnen onderdrukken, dat uit de veelvuldige nagelatene papieren nog meer door den druk gemeen gemaakt worde. Die zijn immers in goede handen. W. van peyma, vriend des overledenen en insgelijks landbouwer van bedrijf, vroeger reeds gunstig bekend geworden door zijne Verhandeling over de beste wijze van aanleggen van Zeedijken en de hervorming derzelve, bijzonder met betrekking tot die der Provincie Vriesland, in 1827 te Franeker uitgegeven, - een man, zelf niet onbedreven in natuur- en sterrekunde, - hebbe dank voor de bezorging der uitgave. Zijn kunstelooze stijl, gelijk hij zelf dien met bescheidenheid noemt, is zoodanig, dat men hem met genoegen kan lezen. Moge hier of daar eenige onnaauwkeurigheid (b.v. bl. 129. nieuwsgierigheid, volgens Friesch taaleigen, in den zin van weetgierigheid) of mindere vloeibaarheid op te merken zijn, bevoegde beoordeelaars zullen niet vergeten, dat de Schrijver geene geleerde opvoeding genoot, en dat de aard des onderwerps ook weleens zekere moeijelijkheid in de uitdrukking medebragt, daar namelijk, waar dingen, die op hoogere wetenschappen betrekking hebben, vermeld moesten worden. Het vers van den jeugdigen eekhoff, hoewel onder zijne eerstelingen behoorende, is der nagedachtenisse van roelofs waardig, en verdient, naar ons oordeel, de plaats, die aan hetzelve werd ingeruimd. Tot bewijs en proef schrijven wij de volgende regelen af:

{==677==} {>>pagina-aanduiding<<}


Neen! nooit vergeet ik u, o onwaardeerbre stonden! 
Die, als een oogwenk, in zijn bijzijn steeds verzwonden; 
Wanneer zijn gulden mond een schat van lessen bood, 
En wijsheids vruchtbre taal van zijne lippen vloot: 
Dan leidde hij mijn oog naar 's hemels heldre bogen, 
En hield mij, jongeling, verbaasd en opgetogen 
Van zoo veel Godlijk schoon: - dan werd ik diep geroerd 
En, duizlend van 't tooneel, als aan mij zelv' ontvoerd. 

Gaarne deelen wij uit het werk zelve nog dit volgende mede, waaruit eenigermate zoo wel het karakter of de denkwijze van arjen roelofs, als de hoedanigheid des stijls van zijnen Levensbeschrijver moge blijken: Bij deze nederige gedachten van eigen bekwaamheid en vermogen, bij den diepen eerbied voor den Schepper, die hem het aanzijn gegeven had, bezat hij eene innerlijke dankbaarheid en vergenoegdheid. Zelfs toen de lasten van den ouderdom hem meer en meer drukten, kon zijn opgeruimd gemoedsgestel hem geenszins begeven. Meermalen zeide hij: Het eenige, waarover ik mij zoude kunnen beklagen, zoude mijne (mijn) gebrekkige gang moeten zijn; maar ik bedenk, welke voorregten ik bezit, dat mij vooral nog geen mijner zintuigen ontbreekt; want hoewel ik mijn gezigt met eenen bril ondersteunen moet, zoo ben ik met dit eenvoudig ding ook wederom volkomen geholpen, en ik verheug mij zoo zeer, als altijd; ik gevoel de ruimste stof tot dankbaarheid. Ik vermaak mij daarenboven nog dagelijks hier in mijne kamer, waar ik op mijne manier nog wat zit te studeren, en zoo breng ik tegenwoordig mijne dagen door. Ik ben vergenoegd, en wat wil ik meer?
Het voorbeeld der roelofsen, gelijk ook van menig ander nog levend landbouwer, bewijst, dat verstandelijke ontwikkeling, verlichting, beschaving, zeer wel gepaard kan gaan met vlijtige waarneming van het boerenbedrijf. Onkundigen, die aan schijn zich vergapen, zullen ligter van den landbouw walgen en uit hunnen kring zich begeven, dan lieden, welke een' door wetenschappen veredelden smaak hebben, en gewoon zijn, de grootheid des Scheppers in het geschapene op te merken, waartoe zij dagelijks bij de werkzaamheden van hun beroep zoo schoone gelegenheid vinden. Roelofs, die, in meer dan één vak, mannen van naam evenaarde, zoo niet overtrof, was en bleef boer - een ervaren en bekwaam landbouwer. De orde, netheid, schoonheid,

{==678==} {>>pagina-aanduiding<<}
waaraan hij zich in zijne wetenschappelijke oefeningen gewend had, waren in zijn bedrijf overal op te merken. In kleeding en leefwijze hield hij zich aan het eenvoudige. Bij lieden, die van kunst of wetenschap onkundig waren, zoude hij nimmer eenig gesprek over onderwerpen, die hunne bevatting te boven gingen, aanvangen. Dan sprak roelofs over dagelijksche onderwerpen, en trachtte dus geenszins ten ontijde te schitteren met zijne kundigheden. Nederigheid is een kenmerk van ware wijsheid.




De Hemel op Aarde, door C.G. Salzmann. Derde verbeterde Druk. Te Leeuwarden, bij G.T.N. Suringar. 1827. In gr. 8vo. XII, 390 bl. f 3-:

Het is Recensent onbekend, waardoor de aankondiging van dezen derden druk in dit Tijdschrift zoo lang vertraagd is. Hij haast zich thans die oude schuld af te doen, maar gelooft tevens met eene eenvoudige aankondiging te kunnen volstaan. Sinds een aantal jaren is dit werk van salzmann, met zijne verdiensten en gebreken, onder ons bekend. Dat de eerste de laatste verre overtreffen, erkennen wij gaarne. De vertaler heeft inmiddels reeds voor noodige teregtwijzing gezorgd. En waartoe zou dan verdere aanprijzing dienen, daar het boek, blijkens dezen derden druk, nog aanhoudend gezocht blijft? De verbeteringen, welke het, bij deze nieuwe uitgave, heeft ondergaan, betreffen grootendeels taal en spelling; hoewel ook de aanmerkingen aan den voet der bladzijden met eenige weinigen vermeerderd zijn. De tegenwoordige uitgever en eigenaar van het werk verdient wegens de nette uitvoering dank, en behale dien vooral, bij het Publiek, door een ruim vertier!




De Kluizenaar in St. Petersburg, een Tafereel in den smaak van Jouy, door J.C.V. Thiele, Keizerl. Russisch Raad. Uit het Hoogduitsch door M. Martens. Te Haarlem, bij de Wed. A. Loosjes, Pz. 1827. In gr. 8vo. VI en 163 Bl. f 1-80.

De Schrijver van dit werkje heeft gepoogd, de zeden en

{==679==} {>>pagina-aanduiding<<}
zedeloosheid, de gebruiken, het lijden en de genoegens der bewoners van Petersburg met eene losse hand te schetsen, gelijk hij gedurende een twintigtal jaren gelegenheid had dezelve waar te nemen. Deze schetsen doet hij gepaard gaan met eene vrij volledige plaatsbeschrijving van deze aanzienlijke hoofdstad. Daar de Schrijver met voordacht het systhematische in zijne beschrijving van Petersburg en deszelfs bewoners vermijdt, en dezelve meer met eene losse hand in beknopte tafereelen poogt te schetsen, zijn de vijftien afdeelingen, waaruit hetzelve bestaat, van te zeer gemengden inhoud, dan dat ons bestek zou toelaten dezelve op te geven. Gedeeltelijk bestaat die inhoud uit beschouwende blikken op de gebouwen, wandelplaatsen, gedenkstukken en andere schoonheden van deze stad; welke beschouwing aangenaam wordt afgewisseld door de schildering der zeden, gewoonten, leefwijze en volksvermakelijkheden der menschen van alle standen. De rang van den Schrijver, en zijne twintigjarige waarneming van hetgeen hij beschrijft, geven eenen vrij zekeren waarborg voor de geloofwaardigheid van hetgeen hij verhaalt; en wij hebben genoegzamen grond, om hem te vertrouwen, als hij ons belooft, dat wij, in hetgeen hij van Petersburg zal verhalen, geen gevaar loopen voor bevues, zoo als de volgende, door hem aangehaald: ‘Zeker Fransch aardrijkskundige zegt: Les meilleurs chevaux de la Hongrie sont ceux, qu'on apelle vorespann.’ - Wij durven den Nederlander, die, naar het vereerend getuigenis van den Vertaler, voor zaken van landen volkenkunde, van zeevaart en koophandel, van kunst, wetenschap en geleerdheid steeds een geopend oor, oog en hart heeft, in dit werk eene aangename bijdrage beloven tot hetgeen wij in dit vak reeds bezitten, en aarzelen dus niet, hetzelve der welwillende opmerkzaamheid van onze
Landgenooten aan te bevelen.

De Oude Vrijster en de Getrouwde Vrouw, of het voor en tegen des Huwelijks. Voorgesteld in Huisselijke Tafereelen. Door Miss Ross. Naar het Fransch II Deelen. Te Leyden, bij C.C. van der Hoek. 1828. In gr. 8vo. Te zamen 693 bl. f 6-:

Het besluit, afgeleid uit de hier gemaakte vergelijking van het voor en tegen des huwelijks, is, dat, buiten een' gehee-
{==680==} {>>pagina-aanduiding<<}
len omkeer der maatschappelijke orde, eene getrouwde vrouw over het algemeen minder gelukkig is, dan eene oude vrijster. Vóór dat wij het werk gezet gelezen hadden, maar bij het doorbladeren merkende, dat Miss ook al geen éénwinter meer was, dacht wij aan de zure druiven van het vosje bij aesopus. Evenwel bij nader onderzoek werden wij meer tevreden met het werk; en wij bekennen, dat het de aandacht ook van Nederlands jufferschap ten volle verdient. Niet dat wij hiermede te kennen geven, dat deszelfs inhoud ter zake dient, om de juistheid van het bovengenoemd afschrikkend oordeel over het huwelijk der vrouwen te bewijzen. De ondervinding leert, dat op deze wereld, op welke de moeijelijkheden en lasten, aan het leven verbonden, nooit geheel en al kunnen vermeden worden, toch het meeste geluk, zoo wel door de vrouw, als door den man, genoten wordt in eene door de rede gewijzigde opvolging van de wetten der natuur. Dat voor de vrouwen het huwelijk, als zoodanig, hierop eene uitzondering maakt, bewijst de Schrijfster niet, maar voert daartoe omstandigheden aan, die niet noodzakelijk, niet altijd, ja zelfs niet doorgaans, met het huwelijk gepaard gaan. Van de vier zusters vernon zijn er drie ongelukkig in haar huwelijk; maar, gelijk de Schrijfster zelve toestemt, door haar eigen toedoen. Izabella, die, sedert zij moeder is, geheel uit het oog verliest, dat zij ook echtgenoote is, en zelfs geene wandeling met haren man meer wil doen, boezemt daardoor denzelven smaak in voor uithuizige vermaken. Arlingham, de echtgenoot van betzy, valt bij nadere kennismaking zeker tegen; ofschoon rijk zijnde, is hij karig, en zeer gehecht aan
eene bijna boersche leefwijze; maar wij willen het iedere onzer verstandige Lezeressen zelve laten beoordeelen, of het te verwachten was, dat betzy hem door stuurschheid, en terging van zijne jaloezij, zou verbeteren. De vierentwintigjarige henriëtte huwt, enkel uit begeerte naar rijkdommen en overvloed, met eenen zestigjarigen Croesus, en leeft nu wel in vorstelijke weelde en pracht, maar moet hare beste levensjaren, onder het bespiedend oog van achterdochtige Duëgnas, met een' ziekelijken en grilligen echtgenoot doorbrengen. De jongste der zusters, daarentegen, altheä is zoo bedachtzaam in hare keuze van eenen echtgenoot, en legt ook, na het huwelijk, zoo veel deugdzaamheid van hart, zulk een uitmuntend verstand aan den dag, dat wij er niet aan twij-
{==681==} {>>pagina-aanduiding<<}
felen, of zij zou zeer zeker met de echtgenooten van hare beide eerstgenoemde zusters gelukkiger dan deze geleefd hebben, en liep geen gevaar, om dien der laatste te kiezen. In sedley schildert de Schrijfster ons eenen Duivel in menschelijke gedaante. Wij bekennen het, wee de vrouw, die zulk eenen echtgenoot treft! Maar zouden er inderdaad zulke monsters zijn? En indien zij er ook zijn, zou dan, bij genoegzame opmerkzaamheid van het meisje, vóór het huwelijk, de wolfsklaauw nergens van onder de schaapshuid voor den dag komen? Zou het zoo geheel onmenschkundig en zonder grond zijn, dat men aan de vrouwen eenen bijzonderen zin toekent, om ons mannen, meer dan wij soms vermoeden, door en door te zien?
Wij twijlen soms zelfs, of het de schrandere Miss wel ernst is geweest, om hare jonge Lezeressen het huwelijk te ontraden. Zij vooronderstelt ook zelve, dat de inhoud van haar boek niemand zal weêrhouden, om het altaar des huwelijks te naderen. Als eene aanwijzing der misslagen, die men moet vermijden, en van hetgeen men in acht moet nemen, bij het aangaan van het huwelijk en in het huwelijksleven, is het werk inderdaad voortreffelijk, en bevat uitmuntende, en op eene onderhoudende wijze medegedeelde, lessen van levenswijsheid en deugd. Daarom keuren wij dit boek, niettegenstaande het aangemerkte, de lezing van onze gehuwde en ongehuwde Lezeressen volkomen waardig, en wenschen het in veler handen.
De vertaling, die, zoo het schijnt, reeds naar eene vertaling gemaakt is, is niet overal gelukkig uitgevallen. Wij vonden hier en daar hinderlijke Gallicismen; en de gelitographeerde titelvignetten zijn zoo fijn, dat wij in het eerst sidney aanzagen voor den zwarten knecht van zijne echtgenoote.

De Troonbeklimming van Noureddin, Schach van Perzië. Een Oostersch Verhaal door Jean Léonard Ver Mehr. Te Amsterdam, bij J. van der Hey en Zoon. 1829. In gr. 8vo. VIII en 187 bl. f 1-80.

De Heer ver mehr spreekt zoo zedig over zijne jeugd en weinige ondervinding, dat het ons verwondert, dat hij den stap heeft durven wagen, om deze zijne eerstelingen in

{==682==} {>>pagina-aanduiding<<}
het licht te zenden. Waarheid is het, hetgeen hij in zijn voorberigt zegt: dat men van eenen twintigjarigen jongeling niet die krachtige menschkundige trekken kan verwachten, welke men in de voortbrengselen eens meer geoefenden schrijvers bewondert. Maar welke noodzakelijkheid bestond er voor den twintigjarigen jongeling, om nu reeds zich te wagen in zulk een moeijelijk vak, als dat der menschkunde? Of de Heer ver mehr aanleg heeft, om een goed schrijver te worden, blijkt uit deze proeve nog niet genoegzaam; en, eer hij eene tweede neemt, voege hij nog eenige jaren bij die twee, welke hij verhaalt aan Leydens Hoogeschool doorgebragt te hebben, in de beoesening der Regten en Letteren.

Zoë, of de ligtzinnige Vrouw. Gevolgd door den Pastoor van Bérilès. Door de Schrijfster van Eudolië. Uit het Fransch vertaald. Te Amsterdam, bij J.A. Koning. 1828. In gr. 8vo. IV, 255 bl. f 2-50.

Al stond ook niet op den titel: uit het Fransch vertaald, men zou echter den uitheemschen oorsprong ligt bemerken aan den stijl, en aan de zeden, die geschetst worden. De jeugdige Zoë, met hare moeder in eenigzins bekrompene omstandigheden levende, deed een goed huwelijk; dat wil zeggen, zij ging eene echtverbindtenis aan met een rijk man, een' Markgraaf, die reeds den ouderdom van veertig jaren bereikt, en tot nu toe enkel voor de letteren geleefd had. De naam van Markgravin bekoorde haar. Zij zocht haren echtgenoot te behagen; en deze, een braaf man, had opregte genegenheid voor zijne vrouw; doch even verschillend, als hunne jaren, was ook hun smaak. Bij hem kwam zucht voor geleerdheid weldra weder boven, zoodat hij weinig met zijne vrouw zich bemoeide; en zij - zij zocht in de wereld vermaken, die zij in haar huis niet kon vinden. Zij legde zich toe, om in groote gezelschappen te schitteren en te behagen. Dit gelukte maar al te zeer, en had heillooze gevolgen, zoo voor haarzelve, als voor anderen. De ligtzinnige nogtans meende geheel onschuldig te zijn, en hield het niet voor noodzakelijk, ook den schijn des kwaads te mijden. Haar man, eindelijk, verwijderde haar van zich. Hij zelf ging buitenlands, en zij zocht eene onbekende schuilplaats aan de grenzen, in de nabijheid der Pyreneën.

{==683==} {>>pagina-aanduiding<<}

Hiermede eindigt de eerste helft dezes boeks. De tweede, onder het opschrift van de Pastoor van Bérilès, behelst de verdere lotgevallen der behaagzieke vrouw, die door ligtzinnigheid haar eigen ongeluk bewerkte en dien ten gevolge tot wanhoop verviel, maar nog tijdig door een achtingwaardig geestelijke van den rand des afgronds werd gered en allengs tot betere beginselen teruggebragt. Hier vooral vindt men zeer menschkundige aanmerkingen. Mogten slechts de gewone roman-lezers die nuttige wenken opmerken en er voordeel mede doen! De geschiedenis van Zoë strekke ter waarschuwing tegen alle ligtzinnigheid, en wel inzonderheid tegen het gevaarlijk zelfvertrouwen, hetwelk den schijn des kwaads gering doet achten, doch juist hierdoor velen, die meenden te staan, ten val heeft gebragt.
De vertaling had beter, of liever, had niet veel slechter kunnen zijn. Voor mij, die in waarheid zeer goed ben, ik enz. is al te letterlijk het Fransche pour moi, dat in goed Hollandsch wil zeggen: wat mij betreft. Voorts zegt men niet geenig woord, geenige gebaren, zich onwel bevinden, de tranen loopen over de oogen. Taalfouten zijn de volgende uitdrukkingen: de beide jonge dames vormden in hunne (hare) verbeelding deze (dit) gezegde, nog (noch) de man, pien den (de) hemel, de laatste toch lag (legde of leide) den grondslag. Een nieuw woord is, bl. 127, gemeentenaren, in den zin van dorpelingen of leden der gemeente.





Le Tombeau, Poème en IV Chants, traduit de Feith, deuxième Edition, suivi de l'Espérance de se revoir, Poème en II Chants, traduit de De Kruyff, et d'une traduction de quelques Poésies de Feith; par Auguste Clavareau. Amsterdam, Diederichs Frères. 1829. pet. oct. 225 pag. f 1-80.

Les Harmonies de la Nature, Poème en cinq Chants, traduit librement de Mr. H. van Loghem, et augmenté d'une Invocation et d'un Episode; suivi de l'Amour de la Patrie, Poème; par Auguste Clavareau. Nouvelle Edition. Amsterdam, Diederichs Frères. 1829. gr. oct. 204 pag. f 1-80.

Van verschillende kanten zijn er in den laatsten tijd pogingen aangewend, om onze vaderlandsche Poëzij meer bekend

{==684==} {>>pagina-aanduiding<<}
te doen worden bij onze naburen. Eichstadt plantte sommige, misschien minder gelukkig gekozene, dichtstukken over op Duitschen bodem; bowring maakte de Engelschen met een aantal fraaije brokstukken bekend; en onze Zuidelijke broeder clavareau droeg zorg, dat ook de Franschen en diegenen onzer landgenooten, welke de Fransche taal hebben aangenomen, verscheidene onzer nieuwere Dichters in zijne navolgingen kunnen lezen en hoogachten. De Hollandsche Letterkundige is aan allen dank schuldig voor hunne welgemeende pogingen, maar in dubbele mate aan den onvermoeiden en sierlijken clavareau, omdat zijn arbeid niet anders dan voordeelig kan werken op de verbroedering en ineensmelting van de twee al te lang gescheidene gedeelten der zelfde Nederlandsche natie, en alzoo het letterkundig belang verhoogd wordt door het staatkundig voordeel. Want het is niet door onvoorzigtige dwangmaatregelen, welke slechts tegenzin en tegenwerking doen geboren worden, dat men de uitbreiding der volkstaal onder vrije medeburgers moet trachten te bewerkstelligen; tot dat einde moet men den langeren, maar zekerder weg kiezen; men moet hun allengskens de overtuiging inprenten, dat deze taal voor geene andere in voortreffelijke eigenschappen behoeft onder te doen, en dat zij zich verheffen kan op meesterstukken in dicht en ondicht, welke de vergelijking met die eener vreemde Letterkunde gerust kunnen doorstaan. Is eenmaal deze overtuiging gevestigd, en wordt zelfs de schijn van dwang zorgvuldig vermeden, dan zal de vrijwillige aanleering onzer taal, tot welke men daarenboven door zoo vele drangredenen van eigenbelang wordt aangespoord, van zelve volgen, en de sluitsteen gelegd worden op den thans nog naauwelijks gegrondvesten vereenigingsboog van Noorden en Zuiden.
In eene dubbele betrekking derhalve, als Letterkundigen en als Vaderlanders, verheugen wij ons over den arbeid van den Heer clavareau, en beloven ons van denzelven zegenrijke, ofschoon dan ook niet dadelijk zigtbare, gevolgen. Maar hij zij toch vooral voorzigtig in de keuze der stukken, welke hij onzen Franschsprekenden landgenooten als de puikjuweelen der Volksletterkunde wil doen lezen en bewonderen. De Harmonie in het Heelal van den Heer van loghem bevat waarlijk heerlijke tafereelen; maar gebrek aan orde en noodelooze herhalingen maken het dichtstuk, onzes inziens, min geschikt tot dit einde. Iets anders was het met de Hollandsche Natie van helmers en het Graf van feith. Waarom daalde

{==685==} {>>pagina-aanduiding<<}
hij tot den tweeden rang af, hoezeer ook daarin het voortreffelijkste kiezende, daar nog zoo veel van den eersten verdiende bekend gemaakt te worden?
Wat de verdiensten zijner Fransche verzen en zijner vertolking in het algemeen betreft, deze zijn in vele opzigten onmiskenbaar. De dichtregels zijn vloeijend en schilderachtig, maar soms wat overladen en zenuwloos; zij bezigen dikwijls te veel woorden, en verzwakken de kracht van het denkbeeld, door hetzelve niet kort genoeg uit te drukken. De vertolking van feith en de kruyff is meestal vrij getrouw; bij van loghem, daarentegen, heeft hij zich meerdere vrijheid veroorloofd, en meer eene navolging dan eene vertaling geleverd. Tot eene proeve voor onze lezers stellen wij eene plaats uit het oorspronkelijke van van loghem tegenover de navolging, en men zal alsdan, ook zonder onze aanwijzing, het voortreffelijke en het gebrekkige, dat zich ook in de beste overbrenging zoo onafscheidelijk vereenigt, gemakkelijk ontwaren; maar tevens de gemakkelijkheid en sierlijkheid der verzen bewonderen, ofschoon men te dikwijls de kernachtigheid mist.

Neen, doelloos is hij niet, die schat aan u gegeven; 
Uw aanleg, sterveling! is werkzaamheid en leven: 
Wat ge ook van d'akker maait, wat ook de mijn bevatt', 
't Is een gespannen veer, 't is een vermogend rad. 
Daar vliegt de molenwiek door d'adem van de winden, 
Om van de harde schil het voedend meel te ontbinden; 
Hier drijft het kunstig werk, aan andren dienst gewijd, 
De zaag, die door het hart der trotsche stammen snijdt; 
Ginds doet het, door den slag, in diepen bak of kuipen, 
Het vocht van 't klevrig zaad, de nuttige olie, druipen. 
Hier vloeit het ruw metaal, dat in de mijngroef lag; 
Daar dreunt de smidse door den doffen hamerslag; 
Ginds werdt door heeten stoom het raderwerk gedreven, 
En geeft de damp alleen aan alles kracht en leven; 
Terwijl een hooger kunst het goud en zilver smeedt, 
En uit den diamant het vuur te lokken weet. 


Non, ce n'est pas sans but que tous ces dons divers 
Sont par l'Etre éternel légués à l'univers. 
Tu vois quel est ton sort: le travail et la vie. 
A ton art, à tes lois la nature asservie 
En tout tems, en tous lieux récompense tes soins, 
Ou flatte tes désirs, ou prévient tes besoins. 

{==686==} {>>pagina-aanduiding<<}

La meule nourricière, aux ailes déployées, 
T'offre ici le tribut de ses graines broyées, 
Là, les dents de l'acier des chênes sourcilleux 
Vont coupant à grand bruit les troncs durs et noueux; 
Ailleurs, pressant les sucs d'une onctueuse plante, 
Retombe pesamment la poutre gémissante; 
La, vaincu par le feu, le liquide metal 
S'échappe en bouillonnant de son noir arsenal; 
Ici, le lourd marteau qu'un bras nerveux soulève 
Tantôt tombe en cadence et tantôt se relève; 
Soumis à la vapeur, un rouage puissant 
Fait marcher sur les flots ce colosse imposant; 
Il vole, et la vapeur, sans cesse dilatee, 
Meut tout, imprime à tout une force indomptee; 
Plus loin, l' artiste habile, à notre oeil étonné, 
Prèsente l'or du Tage avec art façonné, 
Tandis que sous ses doigts son adresse feconde 
Fait jaillir des éclairs du caillou de Golconde. 





Friesch Blom-koerke, aef: Grymanck sen ytlycke Rymkes, in hette oare Kôterye, trog R. Windsma. To Snits, by F. Holtkamp. In kl. 8vo. 56 Bl. f :-30.

Windsma van Offengawier schijnt wel eenigen aanleg te hebben, om in gijsbert's taal en trant versjes te maken. Niet alles, wat in dit Bloemkorfje wordt aangeboden, heeft echter gelijke waarde. Naar ons oordeel had hij de stukjes, getiteld: Alle Jierren in Ny, Lockig Ongelock, De Hoarndreager, De Forljeafde Bêars, Jut in Bouck, Nea To-frede, liever moeten terughouden. Dezelve versieren zijn Koerke geenszins. Dichter of Schrijver, die geestig wil zijn, drage zorg, om niet tot het gemeene of min kiesche te vervallen. Het overige hebben wij met genoegen gelezen, vooral Orck in Hil, Sonder Kret lokt it net, Yn in Stam-boeck, De Yttenspynne, It Jild, Gicke Eangstme, en It Blomcke.

Lectiones Latinae editae in usum Scholarum. Lugduni Batavorum, apud J.C. Cijfveer. 1829. In 12mo. VIII, 136 pagg. f :-65.

De Heer w.h.d. suringar, Praeceptor aan het Gymnasium te Leyden, is de vervaardiger van dit Latijnsch Lees-
{==687==} {>>pagina-aanduiding<<}
boek, hetwelk dezelfde strekking heeft als de Initia Lectionis Scholasticae van h. bosscha. Men denke echter niet, dat de vervaardiging van zulk een stukje zoo noodeloos was, als zulks in den eersten opslag wel schijnen zoude. De Heer suringar geeft eene voldoende reden, welke hem daartoe aanmoedigde, en hierin gelegen is, dat de jonge lieden op Latijnsche scholen zeer dikwijls gebruik weten te maken van de verbeterde en in het net geschrevene vertalingen van oudere leerlingen, en aldus de zorgen des leermeesters te leur te stellen. Dit gebrek, vooral op talrijke scholen van aanmerkelijken invloed, trachtte nu de Schrijver door de vervaardiging van dit stukje te verhelpen, opdat het bij afwisseling met dat van den verdienstelijken bosscha zoude kunnen gebruikt worden. Des Schrijvers doel was even loffelijk, als het uitmuntend bereikt is. Het stukje toch beveelt zich aan door zekere geleidelijkheid in de rangschikking der plaatsen, uit oude Schrijvers genomen; terwijl het den leermeester in sommige gevallen groote hulp verschaffen kan, dat de Schrijvers, wier plaatsen suringar bezigt, met alle naauwkeurigheid zijn aangehaald. Keuze en uitvoering laten niets te wenschen overig: trouwens men kon dit van iemand, als suringar, verwachten, die reeds als kweekeling der Leydsche Hoogeschool, en naderhand als Praeceptor aan het Gymnasium te dier stede, uitmuntende blijken gaf van grondige kennis en aanhoudende vlijt, en ook onlangs door zijne Dissertatie, het eerste gedeelte bevattende eener Disputatio de Antiquis Interpretibus Scriptorum Latinorum, getoond heeft, in staat te zijn, om als Schrijver voor geoefende Letterkundigen op te treden; van welk uitmuntend stuk men
het tweede gedeelte met verlangen te gemoet ziet.




Euphrosina. Zes driestemmige Kinderliederen, voor de Nederlandsche Jeugd. f :-75.

Gumal en Lina, of het Vermogen van het Christendom. Tooneelspel. Door Mevr. A.B. van Meerten, geb. Schilperoort. In 8vo. 76 Bl. f :-75.

Merkwaardigheden uit alle bekende Landen van Amerika, enz. Door I. Taylor. Met 84 Vignetten. In kl. 8vo. 140 Bl. f 3-:

Fabelen uit de Kinderkamer. Met 19 Prentjes. f 1-25.

Allen te Amsterdam, bij G.J.A. Beijerinck. 1829.

No. 1. Als Letterkundigen zijn wij ongehouden, op het gebied der Toonkunst ons te begeven. Naar ingewonnen getuigenis, verdient de muzijk voor deze Kinderliederen, door

{==688==} {>>pagina-aanduiding<<}
den Hoogduitschen Componist beck, gunstige onderscheiding. Wij voor ons hadden wel gewenscht, dat de verzamelaar met twee-, in stede van met driestemmig gezang ware begonnen. Door bij opklimming de leerwijze in te rigten, volgt men den gang der Natuur. De muzijkstukjes onderscheiden zich echter door eenvoudigheid. De gedichtjes zijn hier meer als voertuig aan te merken, en, den dwang der muzijk in aanmerking genomen, voor het oogmerk voldoende; ze zijn van den Heer robidé van der aa. De Muzijkschool te Leeuwarden drukte reeds haar zegel op een en ander door deszelfs gebruik.
No. 2. Een roerend Tooneelspel, gegrond op een roerend Geschiedverhaal. Wie kent de Gumal en Lina van lossius niet? Krachtig en teeder, naar eisch van personen en omstandigheden, is de stijl van dit welgeschreven stuk. Voor de vertooning zal het echter veelligt, ginds en elders, eenige bekorting vereischen, waarvoor het ook misschien wel vatbaar is. Dit, alsmede eene te groote mate van onderstelde beschaving, bij onveranderde woestheid, in de Heidensche Opperhoofden, is de hoofdzakelijke aanmerking, welke ons bij de lezing is voorgekomen. Wij volbragten, ja herhaalden dezelve voorts met onverdeeld genoegen, en zagen het stuk, met eenige wijzigingen, oneindig liever op ons Nationaal Tooneel, dan dat legio van vreemde, vooral Fransche poespas, in den vorm van Vaudevilles enz., die, op het Theâtre Français verdragelijk, onzen vaderlandschen Schouwburg meer en meer van deszelfs edelen oorsprong jammerlijk doen verbasteren. - Eene zoo bekwame Vrouw, als Mevr. van meerten, behoorde niet te schrijven (bl. 25): ‘hoe gij en uwen vriend Widdam door roovers weggevoerd waart.’
No. 3. blijft zichzelf gelijk in bewerking en uitvoering, en dit is eene voldoende losspraak. Ook onze Lezers kennen het bevallige werkje reeds uit vroegere vermelding. Fragmentswijze ontvangt de leergrage jeugd hier honderden proefjes uit vreemde landen, die, terwijl ze hare kennis vermeerderen, haar smaak mogen inboezemen voor uitgebreidere historie- en volkenkennis. De vele prentjes maken het tot een schitterend geschenkje ter aanmoediging van verder vlijtbetoon.
No. 4. Een allerliefst boekje, dat Recensent bij ondervinding reeds gebleken is, bij een meisje van 7 jaren, volkomen aan het oogmerk te voldoen. Het verspreide vreugd in vele kinderkamers, en laat gewis menigen goeden indruk achter in het kinderhart.





{==689==} {>>pagina-aanduiding<<}

Boekbeschouwing.

Jezus Christus, in de Bergrede beschouwd als een Voorbeeld voor den Kanselredenaar. Door C.H. van Herwerden, C.H.z., Theol. Doct. en Predikant te Houtenisse, beroepen te Deventer. Te Groningen, bij W. van Boekeren. 1829. In gr. 8vo. VI en 70 bl. f 1-20.

Eene korte, welgestelde opdragt aan de Axelsche Ringbroeders, die, als voorrede, voorafgaat, wekt al terstond eene gunstige verwachting. Het stuk zelve lezende, vindt men zich geenszins teleurgesteld. Vóór de inzage kwam bij Rec. de bedenking op, hoe de Bergrede, die zoo vele onderwerpen bevat, tot voorbeeld zou kunnen strekken voor kanselredenaars, die de eenheid steeds hebben in acht te nemen. De schrijver geeft bl. 7 te kennen, dat de bedoelde navolging niet het zamenvoegen van zoo vele uiteenloopende waarheden en pligten, maar in het algemeen de keus va onderwerpen betreft; onderwerpen, welke van zedelijk godsdienstigen aard zijn. Het tweede punt, waarin jezus ter navolging wordt voorgesteld, is, dat Hij meest alle, zuiver zedelijke voorschriften tot God terugbrengt. Verder schetst van herwerden den Zaligmaker, als voorbeeld voor den kanselredenaar, in zoo verre Hij zaken voordraagt, welke aan de behoeften zijner hoorders beantwoorden. Het voornaamste gedeelte der verhandeling betreft echter den stijl, die de Bergrede tot een meesterstuk van welsprekendheid maakt. - Dan volgt nog, als bijvoegsel, eene beoordeelende vergelijking van luk. VI:17 volgg. en matth. V, VI, VII, waarin de bekwame schrijver het gevoelen verdedigt, dat de Bergrede bij mattheus de ware Bergrede, die bij lukas slechts eene schets, een uittreksel is.

{==690==} {>>pagina-aanduiding<<}

De Heer van herwerden heeft wèl gedaan, het vereerend aanzoek der Axelsche Ringbroeders in te willigen. Met uitstekend genoegen las Rec. dit werkje. Het kome in veler handen. Leeraars vooral, en zij, die tot het predikambt zich voorbereiden, zullen er belangrijke wenken in vinden; ofschoon in het algemeen ook ieder ander, wien waarheid en deugd ter harte gaan, hetzelve niet zonder nut in handen zal nemen.







Leerrede, uitgesproken den 11 Jan. 1829, op den 250sten verjaardag van de stichting der Deventersche Hervormde Gemeente, den 11 Jan. 1579. Met eenige historische Aanteekeningen. Te Deventer, bij A.J. van den Sigtenhorst. 1829. In gr. 8vo. 80 Bl. f :-75.

Uit het voorberigt blijkt, dat de Eerw. molhuysen, Predikant te Deventer, de steller is dezer Leerrede. De gelegenheid, waarbij zij gehouden werd, staat op den titel vermeld. Zij heeft tot tekst Openb. van Joh. III:3a. Gedenkt dan, hoe gij het ontvangen en gehoord hebt, en bewaart het. Na in de inleiding kortelijk van den zegen der Hervorming gesproken te hebben, gaat de Redenaar dus voort: ‘Wel is dus deze Hervorming waardig, dat zij in bestendige herinnering blijve, en dat de denkbeelden, door haar in een groot gedeelte van ons werelddeel geldend gemaakt, bij voortduring door ons gevolgd worden. Deelt gij deze overtuiging met mij, dan kan het u niet onverschillig zijn, te weten, op welk eene wijze het licht der Hervorming hier ter plaatse verschenen en de gemeente, tot welke wij behooren, gesticht is - maar dan zullen wij ook aandrang gevoelen, om van dat licht gebruik te maken, en het invloed te gunnen op onze wijze van denken en handelen. Ik vind beide deze zaken in onzen tekst uitgedrukt, en ik noodig u dus, om te gedenken, hoe het zuivere Evangelie

{==691==} {>>pagina-aanduiding<<}
hier ontvangen en gehoord is; waarna wij elkander zullen opwekken, om aan de beginselen getrouw te blijven, welke onze gemeente met alle van dezelfde belijdenis deelt, om het zuivere Evangelie te bewaren.’ - Het eerste deel is geheel geschiedkundig; het tweede bevat de volgende opwekkingen: Bewaart het beginsel van een redelijk geloof in de zaak van den Godsdienst. - Bewaart het beginsel van ijver voor reine deugd, dat ons mede door onze belijdenis wordt aanbevolen. - Bewaart het beginsel der algemeene liefde. De geheele redevoering wordt met deze schoone woorden besloten: ‘Ik heb mijne taak volbragt; maar kan mijne toespraak tot u niet eindigen, zonder u onze grootere voorregten te hebben herinnerd, dan de vaderen vóór tweehonderd-en-vijftig jaren hadden. Wel zal zich de blijdschap over de vervulling van den, zoo vele jaren stil gekoesterden, wensch van huis tot huis en van straat tot straat hebben medegedeeld: maar ook opgewekte driften mengden zich onder die blijdschap; de gemoederen waren tegen elkander verbitterd, en er waren zware worstelingen en geduchte rampen aanstaande. Rustiger tijden, dan wij beleven, heeft onze gemeente zeker nooit gehad: daarvoor zij Gode in den Hemel de vurige dank onzer harten toegebragt! Hij beware ons bij die kostelijke voorregten, in welke wij ons met alle onze land- en geloofsgenooten verblijden, en doe ze ons onbezoedeld aan onze kinderen en nakomelingen overleveren, als de beste erfenis, die wij hun kunnen nalaten. Het eene geslacht gaat en het andere komt; en wanneer nog vijftig en honderd jaren over deze goede stad zijn weggevloden, en wij in den tempel der natuur onder de groote gemeente der dooden rusten; wanneer dan een ander geslacht onze huizen bewoont, deze plaatsen
bezet en zich godsdienstig vereenigt: dan moge dat geslacht onze nagedachtenis zegenen, gelijk wij de vaderen zegenen, en, even mild als wij bevoorregt, God danken, gelijk wij onzen lof doen opstijgen naar omhoog! Maar dan moge ook die tijd naderbij zijn gekomen, dat alle Genootschappen der Christenheid één zijn in redelijk

{==692==} {>>pagina-aanduiding<<}
geloof, één in reine deugd, één in liefde! Verhoor Gij deze bede, eeuwige Vader! en verheerlijk ook dan, als wij niet meer op deze aarde wandelen, Uwe trouw aan onze kinderen en kindskinderen, van geslacht tot geslacht. Amen.’
Uit het medegedeelde kan men genoegzaam den geest en de strekking dezer Leerrede leeren kennen, welke niemand, naar ons oordeel, zonder nut en genoegen lezen kan, maar die inzonderheid voor de Deventersche gemeente een hoogst belangrijk, en voorzeker ook hoogst aangenaam geschenk is. Achter de Leerrede zijn eenige geschiedkundige aanteekeningen geplaatst, die de grootste ruimte in dit werkje beslaan, en vele nog geheel onbekende bijzonderheden behelzen, door den Heer molhuysen uit schriftelijke oorkonden geput, hem tot dat einde door de Regering der stad beleefdelijk afgestaan.




Handboek van de Geschiedenis der Letterkundige Beschaving, door Dr. L. Wachler, Hoogleeraar te Breslau. Vrij vertaald door N.G. van Kampen. Iste Deel. Oude Letterkunde.

Handboek van de Geschiedenis der Oude Letterkunde, enz.

Te Haarlem, bij de Erven F. Bohn. 1829. In gr. 8vo. 454 Bl. f 3-90.

Het werk, onder dezen dubbelen titel in het licht gekomen, is geschikt om de aandacht van het lezend publiek in meer dan één opzigt op te wekken. De zaken, de inhoud, het onderwerp, welke de titel van dit werk aankondigt, zijn hoogstbelangrijk, en de namen van Schrijver en Vertaler, met welke dit boek prijkt, zijn ongetwijfeld mede veelbelovend. De Heer wachler is een Duitsch geleerde van verdienste; zijne Parijsche Bloedbruiloft, waarvan onlangs eene vertaling is uitgekomen,

{==693==} {>>pagina-aanduiding<<}
heeft hem gunstig bekend doen worden, zoo wel met betrekking tot de beginselen, welke hij volgt, als tot den vorm en de manier, waarop hij zijne gedachten uit, en waarin hij dezelve weet te kleeden. De Vertaler, de Heer n.g. van kampen, thans aan het Amsterdamsche Athenaeum tot eenen leerstoel geroepen, dien het algemeen gevoelen hem voorlang reeds toekende, heeft zoo veelsoortige regten op de achting, welke hem in geheel het gemeenebest der geleerdheid ondubbelzinnig wordt toegedragen, dat zijn naam op den titel van een vertaald boek reeds eene aanbeveling van den oorspronkelijken Schrijver zoo wel, als van diens werk, oplevert. Er zijn zoo vele zaken, welke van kampen grondig en goed verstaat, zoo vele kundigheden, welke hij geenszins à titre précaire bezit, dat er, onzes achtens, voor hem schier geene klip bestaat, op welke zijn letterroem zou kunnen schipbreuk lijden. De even nederige als bekwame man ontvange deze welmeenende hulde, welke ons de alom toegejuichte mare zijner welverdiende bevordering ter penne ingaf!
In de voorrede erkent de Vertaler, dat de geschiedenis der letterkundige beschaving, en harer voortbrengselen, een bij uitstek gewigtig gedeelte der algemeene Letterkunde, en door vele bekwame mannen sedert de herleving der Letteren behandeld geworden is. Doch men bepaalde die bijkans alleen tot de oude Grieksche en Latijnsche Letterkunde; waarbij dan, zoo het zeer wel was, nog ieder volk de zijne voegde. Maar een algemeen overzigt van den voortgang der letteren en wetenschappen bij alle volken, dit is, zegt de Heer van kampen, nog zoo zeer een desideratum, dat daarvoor op geene onzer zes Hoogescholen een leerstoel bestaat. - Het zij ons vergund, om het belang der zaak, hierbij een oogenblik te verwijlen. Eerstelijk meenen wij te mogen herinneren, dat niet alle dingen op eene onzer zes Hoogescholen kunnen geleerd worden. Op de Hoogescholen moet men liever weinig en grondig, dan veel en oppervlakkig onderwijzen. Ook vindt men welligt hedendaags niemand,

{==694==} {>>pagina-aanduiding<<}
die geleerd genoeg is, om de algemeene geschiedenis der letteren en wetenschappen, uit de bronnen geput (niet nagepraat), te kunnen leeraren. Wyttenbach heeft weleer een collegie gehouden over de algemeene geschiedenis der wijsbegeerte, en later over de geschiedenis der kunsten en wetenschappen (Historia Philosophiae, Historia Doctrinarum et Artium); maar dit was geheel iets anders, dat is te zeggen, het was iets beters, dan dit Handboek van wachler, hetwelk, onzes inziens, 's mans meesterstuk niet is, en, in weerwil der schoone vertaling en belangrijke verbeteringen en aanteekeningen van den Heer van kampen, hetzij men hetzelve enkel als eene geschiedenis der oude Letterkunde, hetzij men het als eene geschiedenis der letterkundige beschaving beschouwe, altijd beneden het doel zal bevon den worden, tot welks bereiking de lezer zich beloven mag, aan de hand van den Hoogleeraar te Breslau te zullen geraken. Het werk, waarvan hier het eerste Deel aan het Nederlandsche Publiek wordt aangeboden, heeft ten doel, de Letterkunde aller beschaafde Volken, (zie Voorr. bl. VI.) doch vooral en meer opzettelijk die der Europesche, kort, bondig en zakelijk, met inachtneming van het kenschetsend karakter van ieder derzelve, blootte leggen, met opgave der voornaamste uitgaven van de vermelde werken, waardoor men den boekenkenner en boekenminnaar eenen wezenlijken dienst hoopt bewezen te hebben. De Heer van kampen zegt niets te veel, wanneer hij den stijl van zijnen Auteur gewrongen noemt, met zoo veel ineenschuiving van volzinnen, dat de vertaling alles behalve gemakkelijk, en op sommige plaatsen, indien zij
letterlijk zijn moest, volstrekt ondoenlijk was. Hij heeft dus getracht, en is in deze poging zeker bij uitnemendheid wel geslaagd, dit werk door eene vrije bewerking voor den Nederlandschen lezer meer bruikbaar te maken, en gemeend, hier en daar, b.v. bij de Nieuw-Platonische wijsbegeerte, den Schrijver te moeten tegenspreken; alsmede, door de vermelding van eenige Nederlandsche werken, die aan wachler onbekend schijnen ge-
{==695==} {>>pagina-aanduiding<<}
weest te zijn, aan te vullen. Doch dit Deel zal ook voor een afzonderlijk werk over de oude Letterkunde kunnen dienen, voor hen, die geen of weinig belang in de nieuwere stellen.
De Inleiding begint met de omschrijving (want definitie, of bepaling, zal toch wel niemand aan dezen § 1 van dit boek toekennen) van de geschiedenis der letterkundige beschaving: Zij stelt getrouw en in zamenhang de gebeurde zaken voor, die de ontwikkeling en vorming der menschelijke geestvermogens, ten aanzien van wetenschap en kunst, in het licht stellen. (Hier zouden wij, naar den aard der zaak, vorming vóór ontwikkeling plaatsen.) Het komt Recensent voor, dat de Auteur de letterkundige niet genoeg van de burgerlijke of staatkundige geschiedenis geïsoleerd heeft. Deze stelt inderdaad gebeurtenissen (res gestas) voor, en zoo heeft ook onze groote g.j. vossius de algemeene geschiedenis gedesinieerd; maar de Historia literaria, de geschiedenis der letterkundige beschaving, hecht zich niet zoo zeer aan évènemens, aan gebeurde zaken, als veelmeer aan de voortbrengselen van den menschelijken geest, waardoor zich dezelve aan de ruwe onbeschaafdheid ontworsteld, en, om alles in één woord te zeggen, de humaniteit gewonnen heeft.
Doch de definitie daargelaten, gaan wij over tot de stof, welke deze algemeene geschiedenis omvat. Toegestaan, dat § 2 der Inleiding noch te ruim noch te beperkt gesteld is, zal ieder nadenkend lezer moeten erkennen, dat de Hoogleeraar wachler zijn standpunt te hoog aangewezen en te laag genomen heeft. Het komt Recensent, onder verbetering, voor, dat de Schrijver wèl zoude gedaan hebben, indien hij bepaald had, wat hij door letterkundige beschaving wil verstaan hebben. Want, hoezeer het ontegenzeggelijk waar is, dat de beschaving van den geest door de Letterkunde zoo al niet te weeg gebragt, althans allerbijzonderst bevorderd wordt, blijft het niettemin onbetwistbaar zeker, dat de geschiedenis der ontwikkeling van den menschelijken geest (b.v. zoo

{==696==} {>>pagina-aanduiding<<}
als condorcet zich die gedacht en ook geschetst heeft) geheel iets anders is, dan de geschiedenis der letterkundige beschaving. Er bestaat wel mogelijkheid, om beide zaam te vereenigen; jo. jonsius en de geleerde meursius hebben getoond die mogelijkheid te begrijpen, en dezelve ook ten deele verwezenlijkt: maar het is slechts aan weinigen gegeven, den volstrekt noodwendigen voorraad verkregene kennis of geleerdheid te bezitten, zonder welken alle pogingen van dien aard op compilatie en naschrijverij uitloopen. Men zoude bijkans eene geschiedenis kunnen schrijven van de letterkundige geschiedenis. Prof. wachler heeft ook doen zien, dat hij dit zeer wel begreep: de 8 § zijner Inleiding bevat eene schets van de lotgevallen der letterkundige geschiedenis; maar die schets is zeer oppervlakkig uitgevallen. Hij zegt, dat de oude klassische Schrijvers slechts ter loops en in enkele losse stukken eenige bijdragen tot de letterkundige waardering hunner geschriften gaven; en hierbij worden eenige Grieken en Romeinen zoo wat au hasard opgenoemd. Recensent meent, dat het tiende boek van quinctilianus voor de letterkundige geschiedenis der Classici vrij wat hooger geschat mag worden, dan men uit deze vlugtige vermelding zoude opmaken. De schriften van seneca, den Vader, zijn mede hoogst schatbaar voor de kennis van de geschiedenis der welsprekendheid bij de Romeinen. De Grieksche Levensbeschrijver der tien Attische Redenaars, waarvoor dikwerf, schoon verkeerdelijk, plutarchus genomen wordt, Auctor Vitarum X. Oratt. Attic., voorts philostratus xenius, de Levensbeschrijver der zoogenaamde Sophistae en
van apollonius tyaneus en mee anderen, hebben bouwstoffen genoeg, om als hoofdbronnen der Historia literaria te mogen aangemerkt worden.
In § 4 worden eenige bibliografische of tot de boekenkennis betrekkelijke Schrijvers genoemd; maar ook deze vermelding is ten uiterste onvolledig. Wanneer toch tonelli's Bibliografia antica e-moderna aangehaald wordt, dan had men den ouden jovius en den lateren

{==697==} {>>pagina-aanduiding<<}
sierlijken tiraboschi, en diens Vitae doctorum Italorum, niet moeten verzwijgen.
In § 8 wordt met lof van fabricius gewaagd; maar wachler schijnt er niet aan gedacht te hebben, dat diens Bibliotheca eerst regt bruikbaar geworden is, nadat dezelve door j.a. ernesti omgewerkt is. Het heeft ons ook verwonderd, dat van kampen zijnen Duitschen Auteur niet teregt gewezen heeft wegens de verwaandheid, alsof c.a. heumann, in 1717, de eerste zoude geweest zijn, die deze wetenschap geschiedkundig begon te behandelen, daar aan onzen grooten, schoon te vaak heden vergeten, vossius die eer ontwijfelbaar toekomt. Het zal ook velen, met reden, toeschijnen, dat stanley en brücker, en dat vooral ook de werken van bayle hierbij niet moesten onvermeld gelaten zijn. Van la harpe zegt wachler, bl. 18, dat hij met de geschiedkundige voorstelling Aesthetische beoordeeling wist te verbinden; doch dat hij zich niet kon verheffen boven de eens voor altijd vastgestelde palen der Fransche kunstschool. Men weet, wat de Duitschers onder Aesthetische beoordeeling verstaan; maar het had in dit werk de plaats geweest, om die uitdrukking (welke vóór baumgarten, een leerling uit de wijsgeerige Wolfiaansche school, onbekend was, en waarvan de onbeduidendheid door wyttenbach bij meer dan ééne gelegenheid aangetoond is) te rectifiéren. Het is voorts geen verwijt, dat men aan la harpe behoort te doen, maar eene lofspraak, die hem toekomt, wanneer hij de palen van den goeden smaak steeds geëerbiedigd heeft. De verwilderde, wufte manier van vele Duitschers en
Engelschen en de mystieke letterkunde der nieuwe Romantische school zijn onaannemelijk bij goede Critici. Men kan, met eene hoogdravende bewoording, de veronachtzaming der wetten van het schoone en ware noemen, zich boven de palen te verheffen; maar het zijn juist die palen, waarvan men met horatius zeggen mag: Quos ultra citraque nequit consistere rectum!
Onze overtuiging gebiedt ons te zeggen, dat dit werk

{==698==} {>>pagina-aanduiding<<}
van wachler veel te wenschen overlaat; doch dit belet niet, dat wij hetzelve als zeer belangrijk, en den daaraan door den geleerden van kampen besteden arbeid als zeer doelmatig aangewend beschouwen. De Historia literaria is zoo noodzakelijk voor allen, die naar grondige kennis streven, en haar omvang is zoo ruim, dat elke poging, om die kennis meer verkrijgbaar te maken, toejuiching verdient; en, daar het schier onmogelijk is, dat één mensch het geheele veld der letterkundige geschiedenis kunne bearbeiden, behoort men dankbaar te zijn voor hetgene gepraesteerd is, zonder al te naauwlettend te zien op hetgene er aan de volledigheid ontbreekt. Bij eene mogelijke tweede uitgave kan ook nog menige onnaauwkeurigheid verbeterd worden. Bl. 276 b.v. wordt wolf alleen genoemd als de bestrijder der echtheid van eenige der Orationes van cicero, daar vóór hem reeds markland dezelve bestreden had, doch j.m. gesner als handhaver harer echtheid met goed gevolg opgetreden was. - Dan, wij moeten eindigen, en doen dit met den wensch, dat de Heer van kampen voortdurend lust en tijd moge behouden, om door zijnen letterarbeid geleerdheid en goeden smaak bevorderlijk te zijn.




Consideratiën van Prof. H.W. Tijdeman, te Leyden, over de Punten van Overweging betrekkelijk het Akademisch Onderwijs. Te Leyden, bij S. en J. Luchtmans. 1828. In fol. 44 Bl. f 1-25.

Uit de Dagbladen zijn algemeen bekend geworden de Punten, betrekkelijk het Hooger en Middelbaar Onderwijs, ter overweging voorgesteld aan eene daartoe door Z.M. aange stelde Commissie. Het is hier de plaats niet die punten op te geven, veel minder over dezelve onze bedenkingen en consideratiën mede te deelen. Uit den aard der zaak houden wij ons geheel en al hiertoe onbevoegd. Het geheele Onderwijs moet naar het wijze plan des Konings tot vastheid worden gebragt. Eene wet, volgens de Grondwet gemaakt,

{==699==} {>>pagina-aanduiding<<}
moet elk geschreeuw doen smoren, hetwelk ook tegen het Hooger Onderwijs van vele kanten werd aangeheven.
Met de uiterste behoedzaamheid, door eenigen als onbestendigheid aangezien en als zoodanig afgekeurd, gaat Nederlands Koning in deze belangrijke zaak te werk. Die punten voor en tegen de bestaande verordeningen op het Akademisch onderwijs, gedeeltelijk ook door misnoegden en schreeuwers aan de hand gegeven, moeten eerst bezadigd en van alle kanten bekeken en overwogen worden. Eene Commissie, die wel meer lichts zal hebben ontvangen van wege de Regering, dan die punten zelve ontsteken, moet daarna den Koning dienen van consideratie. Daarop is eene andere Commissie aangesteld, om, door deze conderatiën ingelicht, eene wet op het onderwijs te ontwerpen, welke met gemeen overleg der Staten-generaal kan worden gemaakt, en verbindend verklaard ook voor alle de Akademiën des Rijks. Wij zien niet, hoe men met meer wijsheid en omzigtigheid kan te werk gaan. Het spreekt dus van zelve, dat alles, wat tot dit gewigtig onderwerp betrekking heeft, vooral door het geschreeuw van andersdenkenden in omvrage moet worden gebragt, om behoorlijk te worden getoetst en overwogen. Dit alles, gelooven wij, zal ook moeten dienen, om die voor te dragen wet te verdedigen, wanneer dezelve in de Staten-generaal min gunstig beoordeeld wordt. Doch juist de vragen naar alles, wat tot dit onderwerp betrekking heeft, geven den schreeuwenden hervormers gelegenheid, om nog harder te roepen: ontbloot ze, ontbloot ze; terwijl de vreesachtigen het vertrouwen voor een groot gedeelte afleggen op onze verlichte Regering, welke, zelfs door het personeel der aangestelde Commissiën, getoond heeft, niet roekeloos de goede vruchten te willen vernielen, welke het verbeterd Akademisch onderwijs, reeds sedert ruim veertien jaren, in ons vaderland heeft opgeleverd.
Dit onderscheidenlijk werken van het Gouvernement op dit punt legt dan ook aan iedere Commissie, en aan wien ook verder die vragen mogten worden voorgelegd, de verpligting op, niet verder te gaan, dan de hun gegeven lastbrief vergunt. Die vragen zijn aan de Hoogescholen regtstreeks medegedeeld. Hierin ziet tijdeman, bl. 1, eene edelmoedigheid, welke de gelegenheid verschaft aan de Hoogescholen en Faculteiten, om van hunne zijde hunne wenschen en bedenkingen mede te deelen. Recensent staat met geene

{==700==} {>>pagina-aanduiding<<}
Akademie in eenig verband, en weet daarom niet, of die punten, zonder iets meer, aan alle de Hoogescholen zijn gezonden geworden. Doch uit den gang te oordeelen, welken de Koning tot dusverre gehouden heeft, zijn de Hoogescholen op dus genoemde interrogatoria gehoord, zonder advies of consideratie te moeten mededeelen. Dit laatste schijnt de Koning aan zijne Commissie overgelaten te hebben, die wel bevoegd was, zonder anderer consideratiën, den Koning in deze volkomen te dienen. Door een' man als van heusde, om van de overigen te zwijgen, was elke Hoogeschool in die Commissie voldoende vertegenwoordigd; en zijne uitmuntende Brieven over den aard en de strekking van hooger Onderwijs hebben later bewezen, dat Z.M. in de keus zijner Commissie zijne mannen regt goed kende.
Vreemd moet het dus aan ieder voorkomen, dat Prof. tijdeman, boven en behalve de antwoorden der Leydsche Hoogeschool, nog afzonderlijk heeft gemeend te moeten berigten, en dit berigt, of, zoo als hij dat noemt, zijne consideratiën, gezonden heeft aan de Leden der door Z.M. benoemde Commissie en eenige andere Staatspersonen. Hier heeft alles zoo den schijn, dat hij of met de gegevene antwoorden der Leydsche Hoogeschool niet tevreden was, of eenigzins misnoegd is, dat niet hij in die Commissie is benoemd geworden, of... maar wij willen niet alles opnoemen, wat tegen de gepastheid zijner ongevraagde consideratiën met meer of minder schijn kan worden ingebragt.
Onze Lezers mogen uit het volgende oordeelen, wat het meest den Heer tijdeman tot dit geschrijf bewogen heeft: ‘Bij de verschillende denkwijzen nogtans en vaak strijdige belangen der personen, waaruit die ligchamen (Hoogescholen en Faculteiten) bestaan, behelzen de resultaten dier raadplegingen zoo veel te minder het volledig gevoelen van een' enkelen, als ze zich stelliger aankondigen als de algemeene opinie van allen.’ Was het algemeen gevoelen, tot hetwelk de rijpe beraadslagingen van allen leidden, niet voldoende? Moesten al de Professoren hun gevoelen behouden en afzonderlijk mededeelen? Bij de beraadslagingen had tijdeman zijn bijzonder gevoelen moeten blootleggen, en, bij afkeuring van het bijzondere door ambtgenooten, hetzelve niet op- en doordringen. Dit is ons gevoelen, bij hetwelk wij op meerderen bijval kunnen rekenen, dan tijdeman bij het zijne. Doch laten wij hem verder hooren: ‘Ik

{==701==} {>>pagina-aanduiding<<}
heb mij dus van den beginne af aan, in eene zaak van dit gewigt, de vrijheid voorbehouden, om mijn bijzonder gevoelen over de voorgestelde punten afzonderlijk voor te dragen en te ontwikkelen: en ik vond mij te meer daartoe geregtigd en gedrongen, daar ik nopens de meeste dezer vraagpunten eene opinie hebben kan, op ondervinding en vergelijkende opmerking gegrond. Als Professors-zoon, als Student, en als Docent, en in vriendschapsbetrekkingen ook op de andere Noord-Nederlandsche Hoogescholen, heb ik mijn bijna vijftigjarig leven gesleten onder de oude inrigtingen der voormalige federative Republiek, de weifelende hervormingsplannen van Koning lodewijk, de Fransche organisatie van het Onderwijs en de in 1815 vernieuwde, en meest uit al deze verschillende bestanddeelen gecomposeerde vormen; terwijl eene reis van twee maanden lang in Duitschland, eenige jaren geleden, mij de Universiteiten van Göttingen, Berlijn, Leipzig, Halle en Jena aanschouwelijk heeft doen kennen.’
Alles, wat tijdeman, waarlijk niet zonder grooten ophef, hier opnoemt, bewijst wel, dat hij op die vragen goed zou kunnen antwoorden. Maar bevoegdheid hiertoe, en tot het openbaren zijner consideratiën, volgt niet volstrekt uit al dat opgenoemde. Men moet ook afzonderlijk worden gevraagd, en tot die consideratiën vrijheid bekomen hebben, zai men niet in eigen, maar vooral in anderer oogen de noodige bevoegdheid bezitten. Voor dit laatste ontbreekt elk bewijs.
Zullen wij nu op alles letten, wat tijdeman zegt? Ook zonder eenige der hoedanigheden te bezitten, welke hij van zichzelven opnoemt, zouden wij gemakkelijk in bijzonderheden kunnen aantoonen, dat zijn bijzonder gevoelen nopens dit onderwerp nimmer het algemeene kan of zal worden. Doch dan zouden wij te uitvoerig worden voor ons Tijdschrift, en ongevraagd, en dus ook onbevoegd, datgene behandelen, wat aan de Commissie van overweging zoo goed en veilig is toevertrouwd geweest. Deze schuld willen wij niet op ons laden.
Slechts eene en enkele aanmerking zullen wij mededeelen. Ons heeft gehinderd, dat tijdeman vooral donker curtius zoo dikwerf bij name noemt. Nu en dan schijnt hij hem of deszelfs zoon te vleijen. Dit moet donker curtius zelven hinderen, die nu, in de Commissie van overweging gezeten hebbende, wel zal inzien, dat veel van hetgeen hij elders (*)

{==702==} {>>pagina-aanduiding<<}
over Hoogescholen en Akademisch onderwijs gezegd heeft, niet veel meer is geweest, dan enkele expectoratie. En dien man schijnt tijdeman aan te zien, alsof hij alleen de wet zal stellen. Daarenboven blijkt bijna overal zeer duidelijk, dat deze Consideratiën afkomstig zijn 1o. van een' Professor, 2o. te Leyden, 3o. in de Regten. Meer bijzonderheden noemen wij nu niet op. Dit maakt juist deze Consideratiën voor de meergenoemde Commissie minder bruikbaar. Onpartijdigheid vindt zich op vele plaatsen belemmerd. B.v. op de vraag nopens de vervroegde groote vacantie antwoordt tijdeman, bl. 10: ‘Te Leyden hopen wij van neen,’ zonder dat hij iets bijzonders meldt, dat meer bepaald op die Akademie alleen kan toegepast worden. En vervolgens spreekt hij alleen uit het standpunt van Jurist. Maar misschien is dit enkel, om die kleine aardigheid Urist, dat moet heeten, dien men bij het uur betaalt, aan den man te helpen. Insgelijks is tijdeman van eenzijdigheid niet vrij te pleiten op bl. 6, waar hij van de suppressie van eene der Hoogescholen melding maakt. ‘Leyden en Leuven zouden, naar ik hoop, wegens hunnen ouden en gevestigden roem in de geleerde wereld; Groningen om deszelfs ligging, als eenig punt van hooger geleerd onderwijs in een aanmerkelijk gedeelte des lands, die het zelfs onder napoleon als geleerde school gesauveerd heeft, buiten aanmerking blijven.’ Dus Utrecht, als in die vreesselijke dagen! ‘Elke der Hoogescholen,’ zegt hij aldaar, ‘zou buiten twijfel redenen kunnen aanvoeren, om van die
metamorphose bevrijd te blijven.’ Maar dit zegt al zeer weinig. Recensent heeft te Utrecht gestudeerd, en bij de komst der Heeren cuvier en noël aldaar, op aanvrage van een zijner Leermeesters, zich aangeboden, om iets hagchelijks te wagen, daar men dit voor het belang dier Hoogeschool toen hoogstnuttig oordeelde. Het bleef toen slechts bij ingewilligde aanvrage. Indien Recensent hier meer bepaald voor Utrechts Hoogeschool sprak, zou men dit aan baatzucht geenszins toeschrijven, maar alleen aan erkentelijkheid voor het aldaar genoten onderwijs. Doch al de Akademiën zijn Nederlandsche instellingen, en wel van

{==703==} {>>pagina-aanduiding<<}
het meeste belang. Napoleon moge de Akademiën, even als militaire posten, op eenigen afstand geplaatst willen hebben, welk Nederlander, die door niets wordt verblind, verlangt de Akademiën, als poststations, naar uren berekend? Groningen, zoo verre van de twee andere verwijderd, en met minder studenten, al komen er ook eenigen uit Hanover, voorzien, verzet zich tegen deze ellendige lengtemaat. De bevolking, en wel zulk eene bevolking als de meeste studerenden oplevert, heeft hier invloed. Utrecht en Leyden, beide in de nabijheid van groote steden, kunnen nevens elkander blijven bestaan, en dan nog met Groningen altijd blijven monsteren. Zal de bevolking der Zuidelijke deelen des Rijks, eveneens met slechts drie Hoogescholen voorzien, de behoefte kunnen bepalen voor het Noordelijk gedeelte? Bestaat ook daar meer dan de helft der Akademische kweekelingen uit studenten in de Godgeleerdheid? Zij hebben hun Collegium Philosophicum en welhaast zoo vele Seminaria als er Bisschoppen zullen zijn. Ook deze kosten den lande geld. Moet dan eene der Noordelijke Hoogescholen vallen, omdat men elders dezelfde behoefte op eene andere wijze vervuld ziet, en daarom op de Hoogeschool geene Godgeleerdhnid wil opdoen? Vernietig eene der Noordelijke Hoogescholen. Hoop aldus de studenten in ééne stad opeen. De kosten vergrooten voor familiën, die de grootste sommen zelve betalen voor de vorming harer kinderen tot den geestelijken stand. Men rekent buiten den waard, wanneer men gelooft, dat de studenten der onderdrukte Hoogeschool zich allen op de andere zullen laten vinden. De vermeerderde kosten zullen evenzeer op de andere studenten werken, en de helft der studenten, door vermeerdering van kosten overal verminderd, zal eveneens ledige plaatsen achterlaten op de collegies van de meeste niet
Theologische Faculteiten. Op deze wijze zou eene schoone en hoogst nuttige instelling wegkwijnen, welke men naderhand bij meerdere kosten niet zoo spoedig en volkomen zal kunnen verhelpen. Mag dat Protestantsch Kerkgenootschap, hetwelk, alleen voor te vormen geestelijken, op de Akademiën Leyden, Utrecht en Groningen, ten minste de helft der kweekelingen levert, niet verwachten, dat alle die Akademiën, voor hetzelve te gelijk Collegium Philosophicum en Seminaria, gehandhaafd zullen worden? De Ultramontaan moge zijne stem weigeren; wij voor ons, het zij met eerbied voor onzen Koning gezegd, smeeken hierom geenszins, als slaven,

{==704==} {>>pagina-aanduiding<<}
maar verwachten dit, om niet sterker te spreken, naar den geest der Grondwet, als Nederlanders.
Doch wij keeren tot de Consideratiën van Professor tijdeman terug, en merken alleen nog dit aan, dat dezelve te veel eene financiéle houding hebben. Bijna in elk antwoord schijnt plutus een woordje, en somtijds meer dan één woordje, mede te spreken. Dit zullen wij niet in al de bijzonderheden aanwijzen. Deze plutus doet daarom den Heere tijdeman een zwart, en, Gode zij dank! wij mogen zeggen, een te zwart tafereel ophangen van de zeden der meeste jongelingen aan de Akademie. Op bl. 38 teekent tijdeman den zedelijken toestand der jeugd niet gunstig. Men ziet, dat de ongeregeldheden, die in het laatste voorjaar te Leyden zoo treurige, ofschoon op zich zelf geheel onverdiende, blaam op die Akademie geworpen hebben, alles hem te zwart hebben afgemaald. De meeste (zegge: de meeste) ouders en voogden, heet het, geven den jongelingen te veel gelds in handen. Hierop aast allerlei soort van roofgespuis, dat hen spoedig verleidt, om, bij gebrek van dat vele geld crediet en kwade ressources te vinden. In dit ongebonden leven ‘schikken zij zich weldra tot gemak en vermaak, verwaarloozing van collegiën en studie, tot spel en dronkenschap.’ Hoort nu, Lezer! wat verder volgt: ‘Zoo blijven zij eenige jaren aan de Akademie, - leeren, bij tusschenpoozen, - of eerst tegen het einde, bij een Repetitor, - zoo veel, dat zij met horten en stooten door de, ons niet min dan hen pijnigende, examina kunnen komen; - verlaten de Akademie en treden de Burger-maatschappij in, met een ledig of verward brein, gesloopt ligchaam, berooide beurs, en bezoedeld of vereelt hart. - En dit worden dan, God betere 't! onze Wetgevers en Regters, de verzorgers onzer geestelijke, en ligchaams-, en geldelijke
belangen!’ Neen, Heer Prosessor! uwe expectoratie gaat te ver, strekt zich tot alle Faculteiten uit, en zou eene hervorming voor de Leydsche Akademie hoogst noodzakelijk maken, indien niet geldelijke gevoeligheid U hier meer deed zeggen, dan Gij immer zult kunnen bewijzen. De aanteekening (70) wijst ons op plutus en diens. over dergelijke onderwerpen, niet altijd billijke uitspraken. Neen, Ouders en Voogden! zulk groot gevaar loopen uwe kinderen of pupillen zelfs te Leyden niet. - Kieschheid weêrhoudt ons, op die scheeve voorstellingen van plutus onze Lezers verder opmerkzaam te maken.

{==705==} {>>pagina-aanduiding<<}

Het Publiek heeft den Heer tijdeman schadeloos gesteld voor drukkosten, en heeft daarvoor nu het bijzonder gevoelen van dien Geleerde over de bekende vraagpunten. Maar, cui bono? De Koninklijke Commissie heeft, bij hare overwegingen, van Leyden meer ontvangen, dan zij gewacht had. Daaronder is iets bruikbaars; maar het meeste wenschen wij, dat door haar ongebruikt zal zijn gelaten. Professor tijdeman, die zelf vreest, (bl. 1) dat velen, ook zulken, die hij hoogacht, en op wier vriendschap hij prijs stelt, zullen ontsticht zijn bij vele zijner Consideratiën, zou, naar onze gedachten, goed hebben gehandeld, indien hij, hetgeen hij over die Punten geschreven had, geschreven had gelaten.

Belangrijke Tafereelen uit de Geschiedenis der Lijfstraffelijke Regtsoefening. Te Nijmegen, bij J.F. Thieme. 1829. In gr. 8vo. 229 Bl. f 2-40.

Elke bijdrage tot het onderwerp, op den titel van het bovenstaand werk vermeld, is van het grootste belang, vooral wanneer dezelve geschikt en berekend is ter opheldering van de Geschiedenis der Lijfstraffelijke Regtspleging of Regtsoefening in ons Vaderland, waaromtrent nog veel met eenen donkeren sluijer omhuld is; of wel ter opsporing van de, soms zeer geringe, ja bijna onmerkbare bronnen en oorzaken, waaruit zoo vaak de grootste en afschuwelijkste misdaden, tot schande der menschheid, zijn ontsproten.
Recensent, van het gewigt dezer zaak doordrongen, nam dit werk met gretigheid in handen, en, op den titel afgaande, verwachtte hij een en ander belangrijk tofereel, tot het bedoelde oogmerk bij uitzondering geschikt. Weinig voldaan, echter, legde hij het boek neder; hij vond in hetzelve bijna niets ter opheldering der Geschiedenis van het Regt, of die van het menschelijk hart.
De vier Verhalen, in dezen bundel vervat, dragen ten opschrift: De aanslag van Mittelbron; Liefde, belang en wraak; De misdadige Regter, en Maria Lavasseur. Geen van dezelve heeft eenige de minste betrekking tot ons Vaderland: ze zijn van vreemden grond op onzen bodem overgebragt. Het tweede Verhaal, onder anderen, vonden wij onlangs in een Hoogduitsch Jaarboekje. Indien in de Voorrede niet gezegd werd, dat de gebeurtenissen, in dezen bundel vervat,

{==706==} {>>pagina-aanduiding<<}
op geschiedkundige waarheid gegrond zijn, dan zouden wij ze veeleer voor romantische verhalen gehouden hebben; en aan de liefhebbers van deze soort van lektuur zal dit boek alzoo, mogelijk, bevallen. De Schrijver, of Vertaler, heeft getracht, het sombere en akelige der door hem uitgekozene gebeurtenissen, zoo veel hem mogelijk was, op te sieren en in een bevallig gewaad te kleeden; dit moge hem hier en daar gelukt zijn, over het geheel echter heeft hij het zeker niet getroffen. Vermoedelijk is het zijn eersteling, en dan mogen wij de gebreken in stijl en houding eenigermate verschoonen; doch dien onverminderd zijn wij van oordeel, dat wij deze Verhalen, die in geenen deele met die van christemeijer en anderen kunnen wedijveren, zeer wel hadden kunnen missen. Wij willen dit ons verslag (want tot eene breedvoerige beoordeeling, wij bekennen dit gaarne, hadden wij geen lust) besluiten met een kort uittreksel uit het eerste Verhaal (bl. 17), hetwelk genoegzaam zal zijn, om den lezer met den stijl bekend te maken: ‘En, zullen nu de ongelukkigen aan de pijnbank, de ketenen en den dood ontkomen? Zal het Parlement van Metz het verschrikkelijk vonnis van Phalzburg veranderen?.... Helaas! de regter verklaart wel, dat hij zonder bewijzen het vonnis heeft geveld en uitgesproken, en dat de beklaagden, die hij schuldig noemt, niets hebben willen bekennen. “Het is waar,” zoo schreef hij zeventien jaren later (op den 22 Januarij 1787) aan den opperschout van Sultz: “Het is waar, dat ik die zeven lieden, alleen op de verklaring der Joden, veroordeeld heb, en dat naardien ik geene andere bewijzen had; en, daar de misdaad in den nacht was gepleegd, het getuigenis der voormelde Joden noodzakelijk was, alles overeenkomstig de regtsoefening van het Parlement te Metz.” - Inderdaad, op den 17 Februarij 1769 bevestigde het Parlement van
Metz, in zijn geheel, het vonnis van den regter van Phalzburg. - Zoo is het dan gedaan met uwe eer en uwe onschuld (!), met uwe vrijheid en uw leven!’ enz.




Aanmerkingen op het Voorstel van eenige Heeren Leden der Staten-generaal, tot verandering der Wet op de zamenstelling der Regterlijke Magt en het beleid der Justitie, door Mr. François Frets, Ridder der Orde van den Nederlandschen

{==707==} {>>pagina-aanduiding<<}
Leeuw en Advocaat te Rotterdam. Te Rotterdam, bij Krieger en Comp. 1829. In gr. 8vo. 42 Bl. f :-60.

De Heer Mr. françois frets heeft zich reeds vroeger bij een paar kleine geschriften bekend gemaakt, als de voorvechter der wet van 18 April 1827, en had daarbij voornamelijk zich ten doel gesteld, om aan te toonen, dat die wet genoegzame waarborgen voor de onafhankelijkheid der regterlijke magt opleverde; voorts, dat bij hare bestrijders overdrevene begrippen daaromtrent plaats vonden. Van dit gevoelen verschilden al aanstonds de Hoogleeraren den tex en van hall, zoo als blijkt uit hunne Bijdragen tot de Regtsgeleerdheid en Wetgeving, D. II. bl. 351. en D. III. bl. 427. Doch dit heeft den invloed op de denkbeelden van den Heer frets niet kunnen hebben, om hem tot een ander inzien te brengen; integendeel schijnt hij roeping te hebben gevoeld, of van elders gekregen, om de Heeren barthelemy, van crombrugghe, donker curtius en schooneveld, wegens hun voorstel tot het veranderen der genoemde wet, te bestrijden. Hij begint met te spreken over het voorstel, met opzigt tot het gezag der aanstaande regtspleging in het algemeen. Niemand zal zijn Ed. tegenspreken, dat de wijze van regtspleging en de bepalingen omtrent de regterlijke bediening (dit is eene ongewone uitdrukking, in plaats van bediening des regts) niet in openbare minachting kunnen worden gebragt, zonder dat tevens de regtspleging zelve een groot gedeelte van dien invloed verlieze, welken zij op den welstand der maatschappij hebben kan: want dat voorzeker van alle de gebreken, die in dezelve kunnen bestaan, er geen erger is, dan dat de regtspleging haar zedelijk gezag misse, en burgers omtrent de rigtige waarneming van hunne regtsbelangen wantrouwen opvatten. Maar sluit de erkentenis dezer waarheid niet in zich de toejuiching van alle pogingen, welke, terwijl het nog tijd is, aangewend worden, om aan de regterlijke magt
die onafhankelijkheid te verzekeren, welke de volstrekte voorwaarde is van de achting en het vertrouwen, vereischt om haar zedelijk gezag op hechte gronden te vestigen? Want alle regtsmagt, die onder invloed van eene andere autoriteit in den Staat geplaatst wordt, is een ijdel droombeeld; en regters, die, bij de uitoefening van hun heilig ambt, aan iets anders dan aan God en hun geweten gehoorzamen, en een ander

{==708==} {>>pagina-aanduiding<<}
rigtsnoer volgen dan het voorschrift der wet, zijn verachtelijke werktuigen van vreemd gezag, die, wel verre van den welstand der maatschappij te beveiligen, denzelven ondermijnen en allengs vernietigen. Het is diensvolgens vreemd, dat de Heer frets, dit alles erkennende, nogtans het voorstel der Heeren barthelemy, donker curtius, van crombrugghe en schooneveld misprijst, en zulks niet in dien zin alleen, dat hij op den inhoud van hetzelve aanmerkingen maakt, (want daarop zou Recensent er ook hebben) maar dat hij het doen van het voorstel op zichzelve misprijst, nadat hij hetzelve (zie bl. 6) op het eerste gerucht toegejuicht had. Doch dit is de eenige inconsequentie niet, welke in dit boeksken van den Heer frets de aandacht eens opmerkzamen lezers treffen moet. Men heeft die elders uitvoerig en bondig genoeg aangewezen. Ons bestek gedoogt niet, deze Aanmerkingen in alle bijzonderheden door te gaan. Wij zullen slechts bij weinige punten stilstaan, en in de eerste plaats de vrijheid nemen te vragen, wat toch de Heer frets bedoeld, gewild of gedacht heeft, toen hij bl. 8 en 9 schreef: ‘Maar men vergete niet, dat in het Romeinsche Rijk nimmer gedacht is aan regterlijke magt; het zij dan als eene derde magt in den Staat, het zij als eene geëmancipeerde magt, maar die toch altoos en ten aanzien van hare attributen geheel onafhankelijk zoude geweest zijn.’ - Recensent vraagt: wat is eene geëmancipeerde magt? Dit vooronderstelt eene magt, die bevorens in eenen staat van onderhoorigheid, onder voogdij geweest is, en onbevoegd was, om onaf hankelijk te handelen; en hoe komt dit denkbeeld te pas bij de regtsoefening der Romeinen? En hoe is het mogelijk, van het regtsambt (dit zal wel moeten zijn regtersambt) te spreken, zonder te bepalen, of men het
tijdvak der Koninklijke regering, of dat van het vrij Gemeenebest, of dat der Keizerlijke regering voor oogen heeft? De Heer frets spreekt, alsof er, van den beginne af aan, permanente Regtbanken bij de Romeinen geweest waren; geheel ongeschiedkundig. De Appellen, van welke de Schrijver geen vriend schijnt te zijn, waren te Rome, ten tijde der vrije Republiek, een beroep op het volk, en droegen den naam van Provocatio; maar onder en na augustus, toen de Keizer, als de eenige Volkstribuun, het geheele Romeinsche volk voorgaf te vertoonen, is het woord appellare in de plaats van provocare begonnen gebruikt te

{==709==} {>>pagina-aanduiding<<}
worden. Bl. 15 zegt de Heer frets: ‘Worden dan de Hoven niet zoowel als de Regtbanken opgerigt ten behoeve van het volk? en is het geene wezenlijke weldaad voor hetzelve, dat het zijne burgerlijke en onderlinge verschillen onmiddellijk bij den hoogeren regter kan brengen?’ Maar, welke zamenhang is er tusschen deze twee stellingen? Zeker zijn de Regtbanken en Hoven om het volk, niet het volk om dezelve; maar wie zal daaruit het gevolg afleiden, dat het eene weldaad voor de burgers is, onmiddellijk bij den hoogeren regter te regt te staan? De Appellen zijn ingevoerd, omdat de regters menschen, en dus aan menschelijke dwaling onderhevig zijn, en omdat het belang der maatschappij vordert, dat die dwaling zoo veel mogelijk onschadelijk gemaakt worde. Dit nu kan niet beter geschieden, dan door een hooger onderzoek, een beroep op hoogeren regter. De onafhankelijkheid der regterlijke magt is, volgens den Heer frets, daarin gelegen, dat een hooger (regterlijk) Collegie geene oppermagtigheid over het lagere zoude uitoefenen. Doch dit is geheel extra oleas, of van den weg af. De onafhankelijkheid der regterlijke magt is geheel daarin gelegen, dat geen Minister. geen Gouverneur en geen Burgemeester op hare uitspraken invloed uitoesenen; maar de eerbied voor die uitspraken, het gezag der res judicata is integendeel geheel daarvan afhankelijk, dat de regtsquestiën langs alle trappen van jurisdictie onderzocht, en door zoodanig onderzoek tot die hoogte van zedelijke zekerheid gebragt worden, welke alleen in staat is, om achting, eerbied en gehoorzaamheid voor en aan de beslissingen van wezenlijk onafhankelijke Regters te verzekeren. - Het komt Recensent voor, dat de Heer frets niet alleen nu, maar reeds vroeger, blijken gegeven heeft van eene zeer beperkte wijze van
zien, welke hem onbevoegd schijnt te maken, om over een voorstel, als het alhier behandelde, te kunnen medespreken.

Schilda. Uit het oorspronkelijke vertaald.


........ Ridendo dicere verum 
Quis vetat? ............ 
 
horatius. 

Te Dordrecht, bij J. de Vos en Comp. 1829. In gr. 8vo. 236 bl. f 2-40.
In Duitschland schijnt het Pruissisch stadje Schilda dezelfde eer te genieten, welke in ons vaderland ook aan eene zekere stad te benrt valt; het is de wrijfpaal der spotters. Voor Schilda durven wij niet pleiten; maar met onze bedoelde landgenooten valt niet te mallen, en die gevaar loopt, om geloof te hechten aan de beschuldiging, dat onze landaard te phlegmatiek is, hoore slechts de apologie van zijne vaderstad door

{==710==} {>>pagina-aanduiding<<}
eenen....., om van het tegendeel overtuigd te worden. Dit werk is een tegenhanger van het vroegere Schilda, door ons reeds in onze jeugd gelezen, in hetwelk vooral zulke misslagen en dwaasheden gehekeld werden, waaraan stedelijke overheden en patriciërs zich schuldig maakten. Het nieuwe Schilda is in denzelfden toon gestemd. Het brokstuk uit swanenburg en valentijn's Ovidius doet ons denken, dat het oorspronkelijke, waaruit het volgens den titel vertaald is, het Schildasch, en dat het werk dus eigenlijk echt Nederlandsch is. De schrijver heeft het zeer geladen op het bouwen van stadhuizen en andere prachtige gebouwen, op het vervaardigen van schepen, zonder in aanmerking te nemen, of de mogelijkheid al dan niet bestaat, om dezelve in zee te krijgen, het graven van kanalen, enz. Tot een proefje geven wij een uittreksel uit het Hoofdstuk der Klokken: ‘Er ontbrak in Schilda nog eene klok in den grooten toren. Toevallig werd zoodanig eene klok te koop aangeboden; zij werd gekocht. De klok woog omtrent vierduizend pond, en de plaats, waar zij hangen moest, mag wel zeventig of tachtig voet boven den grond zijn geweest. Men besloot eene premie van honderd gulden uit te loven aan den genen, die het geschiktste en minst kostbare middel zou opgeven, om de klok op hare plaats te brengen. Een beroemd werktuigkundige had zich door herhaalde proeven verzekerd van de mogelijkheid, om door eene gans van matige grootte een gewigt van vier ponden tot eene aanmerkelijke hoogte te doen opvoeren; hij maakte hieruit de zeer juiste gevolgtrekking, dat duizend ganzen te zamen ook vierduizend pond konden opligten, en stelde bij gevolg voor, om het genoemde aantal vogels voor de klok te spannen, en hen door middel van brood of eenig ander smakelijk voedsel naar boven te lokken. Dit middel vond juist om deszelfs
eenvoudigheid bijval. De duizend ganzen werden derhalve gekocht; doch men besloot hen eerst behoorlijk af te rigten. De vogels werden gedurende veertien dagen een voor een op de markt, nadat zij te voren eenige uren honger geleden hadden, losgelaten, en dan stond er een man op den bovensten omloop van den toren, die gans, gans! riep, en een groot stuk brood in de hand hield. Om der waarheid hulde te doen, moet men bekennen, dat er met dit voorloopig onderwijs menige gans verloren ging; want de meesten vlogen weg. Eindelijk was men zoo gelukkig geweest er tien volkomen af te rigten, en daar het saizoen intusschen ver verloopen was, begreep men, dat het genoegzaam zou zijn, deze onder de overige negenhonderd ennegentig te verdeelen; ‘want,’ zeide een der Raden, ‘als één gek er velen maakt, waarom zou ééne wijze gans er dan ook niet velen kunnen maken?’ enz. Die den afloop der historie van de klok weten wil, koope het boek. Tot onschadelijke uitspanning durven wij het volkomen aanbevelen.





{==711==} {>>pagina-aanduiding<<}

De Waarheid in een Narrenkleed, of de ernstige studie der Romeinsche Geschiedenis op eene luchtige en schertsende wijze behandeld, in den geest van Fokke's Boertige Reis door Europa. In twee Deelen. IIden Deels 1ste Stuk. Bevattende de Geschiedenis der Keizerlijke Regering. Te 's Gravenhage, bij A. Kloots. 1829. In kl. 8vo 288 Bl. f 1-80.

Ons oordeel over dit stukje is hetzelsde, hetgeen wij bij de aankondiging van het eerste deel hebben geveld: weder dezelfde lompe fout in het motto van horatius; weder dezelfde mislukte nabootsing van fokke. Tot een proefje diene de aanhef der toespraak, door welke de vrouwen der Batavieren, of Katten, de mannen aanmoedigen in den strijd tegen de Romeinen: ‘Toe dan jongens! toe dan, vecht, dat het zoo rammelt en raast, slaat er op dat het raak is, al wat bezijden valt, is zonde,’ enz. Of ook het gesprek tusschen caligula en den bekenden philo judaeus:
‘Philo. Nah! heeft uwe Majesteit hover honze zhaak gedhacht?
Caligula. Ja smousje! maar kom, wil je je niet eerst ontnuchteren? Ik heb daar heerlijke sausijzenbroodjes.
Philo. Nah! Sire! hik bedank uwe Majesteit wel zheer.’
Die daar nu smaak in vindt, koope het boekje, en verblijde zich, dat de schrijver, om de pret langer te doen duren, dit deel in twee stukken gesplitst heeft, en dat de liefhebbers dus nu nog meer te wachten hebben.

Aglaja. Romantische Verhalen. Verzameld uit de Werken van L.M. Fouqué, W. Blumenhagen, Lord Byron en anderen, door M.C.L. Te Groningen, bij G. Wouters. 1828. In gr. 8vo. 316 Bl. f 3-:

De ons in dezen bundel aangebodene verhalen zijn, blijkens den titel, van verschillenden oorsprong, en ook, wat den inhoud betreft, van verschillende waarde. De vaart op den Rijn beantwoordt niet aan de algemeene benaming van het geheele werk, romantische verhalen, en gelijkt meer naar het verhaal van een togtje, hetwelk werkelijk op dien stroom gedaan is, en niets romanesks bevat. Gevonden! of Tafereelen uit het leven van eenige zwaar beproefden, is een schoon verhaal. Ouders en zonen en gelieven, die elkander lang voor verloren op aarde gehouden hadden, vinden elkander onverwachts weder. Wie stemt niet in met het slot: ‘Gevonden! Is dat hier reeds een zoo zalig woord, - hoe zal

{==712==} {>>pagina-aanduiding<<}
de jubeltoon dan eerst klinken en juichen, wanneer wij voor Gods troon in alle eeuwigheid zingen en groeten: Gevonden!’ De Beeldtenis behaagt ons minder. De oude boosaardige Blankzwarden tergt zijne jonge vrouw door zijne mishandelingen tot ontrouw, straft daarna haren val door haar te vermoorden, en eindigt met een' zelfmoord. Wij vragen: welke is hier de zedelijke strekking? Afschrikking van de ondeugd? Het is waar, Blankzwarden zou op zichzelf daartoe kunnen dienen; maar de verschoonende wijze, op welke de echtbreuk hier voorgesteld, het beminnelijk licht, in hetwelk de overspelige vrouw en haar verleider geplaatst worden, bederven weder, wat het eerstgenoemde karakter had kunnen bevorderen. Voortreffelijk is anders de hier gegevene les: ‘Niet de booze inborst alleen doet den mensch tot misdaden en ellende vervallen! Menschelijke zwakheid is de moeder der meeste zonden, en brengt zelfs engelen ten val! Daarom hoede de mensch zich voor toegevend. heid jegens zichzelven, en beware zijn hart en zijne zinnen voor de tirannij der gevaarlijke minuut!’ Met genoegen lazen wij de Brokstukken uit het Dagboek van een' invalieden Ridmeester, die door zijn gezond verstand, zijn weldadig en vergenoegd hart, niettegenstaande zijne zesendertig jaren, zijnen lammen arm en houten been, de brave echrgenoote, welke hem ten deel viel, waardig was. In het Geloof wordt bij den jongen Hippolyt, wien onverdiende armoede had ter nedergedrukt, door het bestuur en de hulp van den eerwaardigen Heliodoor, de gezonken moed weder opgewekt, en hij op de edele kunstenaarsbaan met het beste gevolg teruggevoerd. Door de hartelijke en overtuigende wijze, op welke hier het geloof aan het goede en wijze der Voorzienigheid, ook wanneer zij ons opoffering en ontbering oplegt, aangeprezen wordt, beveelt dit verhaal zich zeer aan.
Maar het heeft ons verbaasd, aan het einde van dezen bundel het stuk te vinder: de Vampyr. Juist niet omdat het verhaal op een bijgeloovig volkssprookje gegrond is, - romanschrijvers hebben dezelfde vrijheid als de schilders en dichters, - maar om het doel- en zoutelooze van hetzelve, ontdaan van den schoonen dos, waarmede het door het dichterlijk talent van eenen byron getooid is; terwijl wij het aan niets anders dan aan eene echt Engelsche grilligheid kunnen toeschrijven, dat men zijne bekwaamheid misbruike tot opsiering van zulk een ellendig vertelsel. Wenscht dus de anders niet onbekwame vertaler van dezen bundel dank te verdienen bij den Nederlandschen lezer, hij zij in het vervolg er op uit, om, bij het overbrengen van vreemde voortbrengsels op onzen bodem, wat zorgvuldiger kaf en koorn te onderscheiden, en ons alleen het laatste aan te voeren.

Boekbesch. No. XV. bl. 683, reg. 22, lees: dien.


{==1==} {>>pagina-aanduiding<<}

Mengelwerk.

Schets eener geschiedenis des slavenhandels.

(Uit het werk: Historisch-Philosophische Darstellung aller Veranderungen des Negersclavenhandels, enz. Door a. hüne. II Deelen.)

Hoe verschrikkelijk de slavenhandel ook wezen moge, kan men echter niet ontkennen, dat dezelve in alle tijden bestaan hebbe, en dat de meest verlichte volken zich aan deze onmenschelijkheid hebben schuldig gemaakt. Het schijnt zelfs, dat deze handel van het begin der maatschappij af bestaan heeft; de oudste geschiedkundige berigten ten minste maken daarvan reeds gewag. Mozes leert ons, dat abraham slaven hield, die hij gekocht had (Gen. XVII:23, 27). De zonen van jakob, zich van hunnen broeder willende ontdoen, verkochten hem aan Midianitische kooplieden, welke hem weder in Egypte verkochten (Gen. XXXVII:28); het schijnt dus, dat te dien tijde de handel in slaven in het Oosten reeds bekend en algemeen was. De bevelen van mozes, betrekkelijk de slaven, doen ons zien, dat de Hebreërs, na hunnen uittogt uit Egypte, reeds een groot aantal bezaten, en dat zij dezelve kochten en verkochten. De Profeet ezechiël (ez. XXVII:13) spreekt van de stad Tyrus als van eene beroemde slavenmarkt; en onderscheidene plaatsen in de Odyssea bewijzen vrij duidelijk, dat, ten tijde van homerus, de Egyptenaren en Pheniciërs algemeen bekend stonden, als handel drijvende in slaven. Men weet, dat de Pheniciërs kundige en werkzame zeelieden waren; en men heeft alle reden om te gelooven, dat hunne koopvaardijschepen zich niet enkel tot het drijven van koophandel bepaalden, maar dat zij ook van tijd tot tijd het beroep van zeeroovers uitoefenden, en mannen, vrouwen en kinderen van de kusten, welke zij bezochten, wegnamen; ondernemingen,

{==2==} {>>pagina-aanduiding<<}
waartoe het groot aantal eilanden, baaijen en golven van de Middellandsche zee bijzonder gunstig was. Eene menigte plaatsen bij de oude schrijvers kunnen deze onderstelling bevestigen. De Grieken, Carthagers en Romeinen hadden, om zoo te spreken, geheele legers van slaven; zij verkregen dezelve meest in den oorlog, dewijl de bewoners van de overwonnene steden gewoonlijk in slavernij gebragt werden. Het is blijkbaar, dat hieruit een zeer drokke handel in slaven moest geboren worden, gedurende de Republiek en onder de eerste Keizers. Het Christendom bragt in het Romeinsche rijk eene groote verzachting in het lot der slaven te weeg; maar na den val van Rome zien wij de slavernij weder te voorschijn komen. Toen de oude Germanen geene andere bezigheid kenden dan de jagt en den oorlog, hadden zij geene slaven, daar zij hunne gevangenen in den strijd ombragten. Maar toen zij hunne bosschen begonnen weg te ruimen, hunne woeste velden in vruchtbare landen te herscheppen, en eene menigte nieuwe behoeften hadden leeren kennen, begrepen zij, dat het beter was, het leven aan hunne gevangenen te laten, en hen ter bebouwing van het land en ter uitoefening van nuttige handwerken te gebruiken. Van toen af waren er slavenmarkten in vele steden van Duitschland, vooral in die, welke aan de Noordzee gelegen waren. Deze handel schijnt zelfs vrij aanmerkelijk geweest te zijn, daar, in de toltarieven der Frankische Koningen, de regten, welke voor den doorvoer van slaven moesten betaald worden, even zoo bepaald zijn als die der overige koopwaren. Dezelve was vooral zeer levendig van de vijfde tot de negende eeuw. De Sclaven en Wenden (*) hadden zich voornamelijk van denzelven meester gemaakt. Zij kochten vele slaven in Duitschland en Bohemen, en verkochten ze aan de Russen, welke dezelve tot naar Konstantinopel zonden. Later, onder de Keizers uit het Saksische huis, werden de Sclavische volken, uit het noorden van Duitschland,

{==3==} {>>pagina-aanduiding<<}
welke het Christendom weigerden te omhelzen, in slavernij gebragt door hunne overwinnaars, welke Christenen waren, en zij werden alzoo door geheel Duitschland verspreid. In Engeland, Frankrijk en Italië bestond de slavernij nog algemeen in de negende en tiende eeuw. De steden Bristol, Lyon, Verdun en Rome hadden groote markten, waar duizende Christenslaven van allerlei jaren en kunne te koop werden aangeboden, en dikwijls overgeleverd aan Moorsche koopers. Reeds toen, echter, was deze handel het voorwerp van hevige tegenkantingen; de Geschiedenis heeft ons de namen van vele Kerkvoogden bewaard, die te dien tijde zich met kracht tegen dit wreede misbruik verzetteden, als de H. wulstan, Bisschop van Worcester, agobard, Bisschop van Lyon, en de H. anschaire, eerste Aartsbisschop van Hamburg. Door hun voorbeeld aangemoedigd, namen de verlichtste en braafste leden der geestelijkheid hunne geestelijke wapenen op, om de slavernij te bestrijden, verklaarden dezelve onbestaanbaar met de voorschriften van het Evangelie, en bevalen het vrijlaten der slaven als een verdienstelijk werk aan, geschikt om hun de gunst van God te doen verwerven. Hun prediken was niet zonder goed gevolg, en de slavenhandel verdween langzamerhand uit de noordelijke deelen van Europa; maar met de zuidelijke was het zoo niet gelegen: daar bepaalde de geestelijkheid zich tot het afkeuren van het gebruik om Christenslaven te hebben, maar verzette zich niet tegen het houden van zoodanige, welke Muzelmannen waren. De verovering van Spanje door de Afrikaansche Mooren, hunne lange en bloedige oorlogen met de Christenbewoners van dat Koningrijk, hunne
veelvuldige invallen in Frankrijk, hunne gedurige strooperijen op de kusten van Italië, hadden de Christenen en Muzelmannen zoodanig tegen elkander opgezet, dat men van weêrzijden alle die genen in slavernij bragt, welke te arm waren om zich los te koopen. Verre van teruggehouden te worden door godsdienstige beweegredenen, zagen de Christenen eene weldaad in het in slavernij brengen van de ongeloovigen, welke

{==4==} {>>pagina-aanduiding<<}
in hunne handen vielen. Ook zag men toen op de markten van Italië en Frankrijk meer Muzelmansche slaven te koop aanbieden, dan tegenwoordig Christenslaven op markten in de Barbarijsche staten. Deze staat van zaken duurde tot aan de zestiende eeuw; en, wanneer men in aanmerking neemt, dat men toen de Mooren met de Negers verwarde, en dezelve beschouwde als behoorende tot dezelfde soort van menschen en hetzelfde geloof belijdende, begrijpt men ligt de gemakkelijkheid, waarmede karel V, gezworen vijand van de Mooren in Afrika, de invoering van Neger-slaven in zijne Amerikaansche volkplantingen toestond. - Dit was de oorsprong van den handel.
De Europeanen, echter, waren niet de eersten, welke in Afrika den slavenhandel hebben ingevoerd; deze barbaarsche handel was er reeds vele eeuwen bekend, vóór dat de Portugezen en Spanjaarden handelsbetrekkingen hadden met dit werelddeel. Edrisi, een voornaam aardrijkskundige van de twaalfde eeuw, leert ons, in zijne beschrijving van Afrika, dat de steden Tocrur, Sala, Berisa en Gana, aan den Nijl gelegen, in zijnen tijd grooten handel dreven, en dat zij, behalve vele andere waren, ook menschen verkochten. Hij voegt er bij, dat de bewoners der genoemde steden menigvuldige invallen deden in het land Lamlam, ten zuiden van Tocrur gelegen, en deszelfs bewoners weghaalden, om dezelve vervolgens op de markten van Marokko en de Barbarijsche staten te verkoopen. Van Abyssinië sprekende, verhaalt hij, dat de Arabieren daar verschillende koopwaren aanbragten, en daarvoor goud en slaven terugnamen. Ibn al vardi, een ander Arabisch schrijver, verzekert, dat de inwoners van Zengitane (nu Zangabar), aan de oostkust van Afrika gelegen, hunne kinderen aan de bewoners van Omam verkochten. De Venetiaansche reiziger cada mosto, die de kusten van westelijk Afrika, ongeveer in het midden der vijftiende eeuw, bezocht, zag daar groote Arabische karavanen, welke zich naar Tombutto of Tombuctou begaven,

{==5==} {>>pagina-aanduiding<<}
en naar vele andere steden van Middel-Afrika, om daar zijden stoffen te brengen, welke te Grenada en Tunis vervaardigd waren, alsmede zilveren vaatwerk en paarden, welke zij tegen goud, peper en slaven ruilden. Leo de Afrikaner, een geleerde Moor uit Grenada, geboren in de laatste helft der vijftiende eeuw, welke langen tijd de stad Fez bewoonde en een groot gedeelte van Afrika doorreisde, verzekert, dat de bewoners van Barbarijen met die van Nigritia handelsbetrekkingen begonnen hebben tegen het einde der tiende eeuw, en dat van toen af de handel in slaven er een gedeelte van uitmaakte. Hij haalt het koningrijk en de stad Tombutto of Tombuctou aan, gelegen in de nabijheid van een' der armen van den Niger, als grooten handel drijvende ten tijde, dat hij dezelve bezocht (ongeveer in 1500), en verzekert, dat het opperhoofd van dat land dikwijls zijne naburen aantastte, om gevangenen te maken, waarmede hij de paarden en koopwaren betaalde, welke hem de Arabische karavanen verkochten. Hij spreekt even zoo van den Koning van Bornou, en noemt de stad Gago, 400 mijlen zuidoost van Tombuctou gelegen, als eene der beroemdste slavenmarkten. Deze verschillende getuigenissen stellen het bestaan van den slavenhandel in Afrika buiten twijfel, en zulks op een tijdstip, zeer verre vóór dat de Europeanen den handel in Negers begonnen hebben; en wij weten door de nieuwere reizigers, dat nu nog deze handel zeer levendig is in onderscheidene gedeelten van Afrika, met welke de Europeanen weinig of geene betrekking hebben. Ieder jaar brengen talrijke
karavanen uit Nubië, Dongolo, Darfour, Bornou, en andere binnenlandsche provinciën van Afrika, zwarte slaven, bestemd om de markten van Caïro, Siout, Esneh enz. te voorzien, waar Turksche en Arabische kooplieden dezelve komen koopen; en de middelen, waardoor deze karavanen zich de ongelukkige slagtoffers van hunne begeerlijkheid verschaffen, doen in wreedheid niet onder voor die, welke de Europesche Neger-handelaars gedurende drie eeuwen gebruikt hebben.

{==6==} {>>pagina-aanduiding<<}

Ofschoon voor het overige de Europeanen zich niet te verwijten hebben, dat zij den Afrikanen het eerst den slavenhandel hebben doen kennen, kunnen zij zich echter niet vrijpleiten van het verwijt, van aan dezen handel eene veel grootere uitgebreidheid gegeven te hebben. De meeste Europesche volken hebben in denzelven min of meer gedeeld; maar de Portugezen waren de eersten. Men weet, dat, in den loop der vijftiende eeuw, de nijverheid van dit volk zich voornamelijk tot ondernemingen ter zee bepaalde. De Infant Don hendrik, zoon van Koning jan I en broeder van Koning eduard, een voor zijnen tijd zeer verlicht Vorst en een vriend der wetenschappen, hield zich daarmede met veel ijver bezig. Ieder jaar bemande hij verscheidene schepen, bestemd om ontdekkingen op de westelijke kust van Afrika te doen, welke vóór hem slechts tot kaap Bojador, onder den zesentwintigsten graad N. breedte gelegen, bekend was. Hij had de Officieren, welke over deze uitrustingen het bevel hadden, gelast, zich van eenige inboorlingen meester te maken, en dezelve naar Portugal te brengen. Zijn voornemen was, van hen berigten in te winnen over deze onbekende streken, en zich daarvan te bedienen, om met hunne landgenooten vriendschapsverbindtenissen aan te gaan, welke eenen geregelden koophandel zouden kunnen daarstellen. Misschien ook hoopte hij dezelve als werktuigen te kunnen gebruiken, geschikt om die Heidensche volken te bekeeren en den Christelijken godsdienst in Afrika in te voeren; een ontwerp, dat hem na aan het hart lag. - Dit was geene gemakkelijke zaak; overal, waar de Portugezen voet aan land zetteden, vlugtten de inboorlingen verschrikt in het binnenste des lands. Na vele pogingen zonder gevolg, maakte een dezer zeelieden, alphonso
gonzalves baldaja, die in 1440 tot op 30 mijlen van kaap Bojador doordrong, tien inwoners gevangen, allen Muzelmannen van Moorsch of Arabisch ras. Drie van hen, welke waarschijnlijk tot de vermogendste geslachten van het land behoorden, boden aan, zich los te koopen. Don hendrik zond hen

{==7==} {>>pagina-aanduiding<<}
naar hun vaderland terug, en hunne bloedverwanten bragten daarop terstond aan de Portugezen, voor hunnen verkoop, eene aanzienlijke hoeveelheid stofgoud en tien Neger-slaven uit Guinea afkomstig; en dit waren de eerste Negers, welke men in Portugal zag. Door dezen goeden uitslag aangemoedigd, begonnen de Portugesche zeevaarders het bedrijf van zeeroovers uit te oefenen, nu eens des nachts aan de kusten komende, om de ongelukkige inwoners in hunne hutten te overvallen, dan weder tot in het binnenste des lands doordringende, om gevangenen te maken, welke zij naar Portugal voerden en als slaven verkochten, ten zij zij de hoop hadden eenen grooten losprijs te bekomen. Het gevolg hiervan was, dat de enkele verschijning van een Portugeesch schip op de kusten schrik verspreidde en alle inwoners deed vlugten. Deze geweldenarijen, echter, hadden een ander doel, dan Don hendrik beoogde; ook gaf hij strenge orders, om dezelve te doen ophouden. Langzamerhand slaagde men in het daarstellen van eenige vriendschapsbetrekkingen met de inboorlingen; en in 1456 vond de Venetiaansche reiziger alvirio da cadamosto op het eiland Arguin, niet verre van de witte Kaap, Portugesche kantoren, welke eenen regelmatigen handel dreven met de Mooren van den Senegal, en hun koorn, stoffen en andere koopwaren verschaften, waartegen zij stofgoud en Neger-slaven ontvingen. Deze handel breidde zich uit, naarmate de Portugezen hunne ontdekkingen verder voortzetteden; dezelve werd levendiger, toen Koning jan II bezit van Guinea had genomen (in 1484), en toen hij er het fort St. George del Mina had doen bouwen, bestemd
om de vastigheden van zijne onderdanen op deze kust te beschermen. Deze handel was echter nog zeer beperkt, aangezien de Portugezen alleen zwarte slaven gebruikten in hunne bezittingen op de kusten van Afrika, welke niet zeer aanzienlijk waren, en ook de andere Europesche staten dezelve nog niet kochten; maar de ontdekking van Amerika deed den slavenhandel weldra zeer uitbreiden.

{==8==} {>>pagina-aanduiding<<}

Ongetwijfeld bragt de zucht ter vergrooting van het veld der menschelijke kundigheden christophorus columbus tot het ondernemen der gevaarlijke togten, waarvan de ontdekking der nieuwe wereld het gevolg was. Ongelukkig geleken de gelukzoekers, welke met en na hen zich derwaarts begaven, hem niet. De gouddorst beheerschte hen uitsluitend, en verdoofde in hen elk gevoel van menschlievendheid; ook werd hunne aankomst in het andere halfrond voor deszelfs bewoners eene bron van onheil en rampspoeden. Men weet, dat de Spanjaarden op het eiland Haïti, of St. Domingo, hunne eerste vastigheden hadden, en dat hun voornaamste doel was het bewerken der goudmijnen, welke het eiland bevatte. Deze arbeid vorderde veel meer handen, dan de Spanjaarden zelve konden te werk stellen. Hoe nu dit gebrek te verhelpen? Zij waren niet verlegen met het uitdenken van middelen hiertegen. Het land met alle de bewoners als hunne wettige verovering beschouwende, dwongen zij de inboorlingen, om in de mijnen te werken; en het Spaansche Gouvernement wettigde dit geweld, door den Gouverneur van Haïti te magtigen, om alle de Indianen tusschen hem en zijne Officieren te verdeelen, welke dezelve vervolgens aan de volkplanters tot zekeren prijs verhuurden. De vermoeijenissen van het werken in de mijnen, welke de krachten dezer van natuur zwakke menschen te boven gingen, de wanhoop van zich aan hun vreedzaam lot ontrukt te zien en onderworpen aan de willekeur van wreede meesters, en de mishandelingen, waarmede men hen overlaadde, deden hen bij duizenden omkomen. In weinige jaren verminderde de bevolking op eene ontzettende wijze. Volgens den waarheidlievenden robertson, bevatte het eiland Haïti, bij de eerste ontscheping van columbus, omstreeks een millioen inwoners; vijftien jaren
later, in 1508, waren er slechts 60000, en na de telling van den Gouverneur albuquerque (*) niet meer dan 14000!

{==9==} {>>pagina-aanduiding<<}

De Indianen, echter, hadden, sedert de oprigting der Spaansche vastigheden, ijverige vrienden gevonden in de Dominikaner-monniken, welke gekomen waren met het oogmerk, om hen tot den Christelijken godsdienst over te halen. Deze stelden alles in het werk, om het lot van deze ongelukkige inboorlingen te verzachten; zij verweten hunnen landgenooten, op eene nadrukkelijke wijze, hunne wreedheid; zij beschuldigden die genen van goddeloosheid, welke de Indianen als slaven behandelden, en gingen zelfs soms zoo verre, van hun de kerkgeregten te weigeren: maar alle hunne pogingen leden schipbreuk op de schandelijke begeerlijkheid der volkplantersen de bemoeijingen der Franciskaner-monniken, welke, misschien uit naijver, zich de zaak der Spanjaarden aantrokken, en staande hielden, dat de volkplanting niet konde bloeijen, zoo de inboorlingen niet geheel en al van haar afhingen. Door middel van deze redenen gelukte het hun, een Koninklijk besluit te verkrijgen, steunende op de beslissing van eene vergadering van Goden Regtsgeleerden, welke de slavernij der Indianen voorstelde als overeenkomstig met Goddelijke en menschelijke wetten, en als het eenig krachtdadig middel, om deze Heidenen tot het Christendom te doen overgaan (*). De Dominikanen lieten zich hierdoor niet afschrikken; een hunner, barthelemi de lascasas, begaf zich naar Spanje, om de herroeping van het besluit te verwerven. Ferdinand gestorven zijnde zonder iets beslist te hebben, wendde zich las casas tot den
Kardinaal ximenes, met het beheer van het Koningrijk Spanje

{==10==} {>>pagina-aanduiding<<}
belast, onder den titel van Regent, tot de aankomst van den jongen Koning karel. Op zijne bede benoemde ximenes eene Commissie, voorzien van zeer uitgestrekte volmagten, welke zich naar de plaats zelve moest begeven, om partijen te hooren, en tusschen hen te beslissen. Na een lang en wijdloopig onderzoek, overtuigde zich deze Commissie, dat, aangezien het kleine getal Spanjaarden, op Haïti gevestigd, de bewerking der mijnen en de bebouwing van den grond de hulp der Indianen noodig hadden, en dat deze zonder stelligen dwang nooit zouden werken; dat bij gevolg, wilde men de volkplanting niet geheel en al verlaten, en Spanje van de voordeelen berooven, welke hetzelve daarvan trok, men de verdeeling (*) der Indianen en hunne slavernij moest handhaven. Zij oordeelde het echter gevoegelijk, eenige verordeningen te maken, strekkende om het lot der Indianen te verzachten, en te beletten, dat men hen met werk overlaadde, of mishandelingen deed ondergaan.
Deze uitslag voldeed las casas geenszins, wijl hij niet enkel verzachting in het lot der Indianen verlangde, maar bevrijding van de slavernij. Hij keerde dus naar Spanje terug, omzijne verzoeken te hernieuwen, en vond de Vlaamsche Ministers (†) van karel wel genegen om hem aan te hooren; maar hij bemerkte weldra, dat de moeijelijkheid, om aan de volkplanting van St. Domingo een voldoend aantal handen te verschaffen, hetzij voor

{==11==} {>>pagina-aanduiding<<}
het bewerken dat mijnen, hetzij voor het kweeken van het suikerriet, hetwelk een aanzienlijke tak van nijverheid geworden was, altijd een onoverkomelijke hinderpaal tegen het welgelukken zijner pogingen zijn zoude. De Indianen door vrije Spanjaarden te doen vervangen, was naauwelijks mogelijk; de Spanjaarden, welke naar St. Domingo gingen, waren allen soldaten of gelukzoekers, gelokt door de hoop om schatten te verzamelen, zonder vele moeite aan te wenden, en geenszins genegen om hunnen kost te winnen door zwaren en aanhoudenden arbeid. De Mooren en Neger-slaven, welke las casas in vrij grooten getale in Spanje zag, en waarvan zelfs verscheidene van daar naar St. Domingo gezonden geweest waren, schenen hem, daarentegen, zeer geschikt daartoe; te meer, daar zij baarblijkelijk sterker, en geschikter waren, om vermoeijenissen door te staan, dan de Indianen. Hij stelde dus aan het Spaansche Gouvernement voor, om in Haïti een vrij aanzienlijk getal Negers van Guinea in te voeren, om de handen der Indianen te kunnen missen, welke eindelijk geheel zouden uitsterven, indien men hen bij voortduring tot eenen arbeid gebruikte, welke ontwijfelbaar hunne krachten te boven ging.
Het schijnt bij den eersten opslag zeker vreemd, dat een man, wiens redenen en daden welwillendheid en liefde tot grondbeginsel hadden, eenen raad konde geven, welke in zichzelven zoo laakbaar en in de gevolgen zoo schrikkelijk was. Evenwel, wanneer men in aanmerking neemt, eensdeels den bijzonderen toestand van las casas, anderdeels de vooroordeelen zijner eeuw, zijner natie en van zijnen stand, (vooroordeelen, boven welke hij zich niet had weten te verheffen) kan men dit vreemde eenigzins begrijpen. Las casas was naar St. Domingo gezonden geworden, om de Indianen tot het Christendom te bekeeren; hierdoor beschouwde hij zich als geroepen, om hen bijzonder te beschermen; getuige van hun lijden, stelde hij in hun lot een veel levendiger belang, dan in dat der Afrikanen. Daarenboven hadden de zoo zachte Indianen den Spanjaarden

{==12==} {>>pagina-aanduiding<<}
nimmer eenig kwaad gedaan; integendeel hadden zij hen, bij hunne eerste ontscheping op hun eiland, vriendschappelijk ontvangen, en hun alle mogelijke hulp verschaft. Hen in ketenen te klinken voor hunne gastvrijheid was zich schuldig te maken aan de grootste ondankbaarheid. De vraag, echter, veranderde van natuur ten opzigte der Negers, welke las casas, even als zijne tijdgenooten, met de Mooren verwarde. Deze waren Mahomedanen, en bijgevolg gezworen vijanden van alwat Christen was; zij behoorden tot een geslacht, dat weleer Spanje vermeesterd had; dat gedurende eene reeks van eeuwen tegen de Spanjaarden krijg gevoerd had, en hetwelk bij voortduring in vijandschap met hen leefde. Zij zelve waren gewoon, de Christenen, welke in hunne handen vielen, tot de hardste slavernij te doemen; de Spanjaarden oefenden dus eene regtvaardige wraak, door, bij den arbeid van hunne volkplantingen, Negers te gebruiken, welke, van eene sterkere natuur zijnde, beter de vermoeijenissen konden verduren, en daarvan minder zouden lijden, dan de Indianen. Zoodanig waren, naar alle waarschijnlijkheid, de redeneringen van las casas, en de redenen, welke hem bewogen tot het geven van eenen raad, die de verschrikkelijkste gevolgen had voor de ongelukkige bewoners van Afrika, en die den Indianen weinig baatte; want deze bleven, niettegenstaande de invoering van Negers in de volkplanting van St. Domingo, beroofd van hunne vrijheid, en, gelijk las casas voorspeld had, verdween hun geslacht op de eilanden dermate, dat men er thans geene overblijfsels meer van vindt.
Had het Spaansch Gouvernement zich weinig genegen betoond, om de welwillende inzigten van las casas, betrekkelijk de Indianen, te ondersteunen, het nam daarentegen gretig zijn voorstel aan, ten opzigte der Negers van Guinea. De Raad van Koophandel van Sevilië werd belast met hetzelve te onderzoeken, keurde het met eenparigheid van stemmen goed, regelde de voorwaarden, waarop deze nieuwe invoer moest geschieden, en be-
{==13==} {>>pagina-aanduiding<<}
paalde op 4000 het getal Negers, dat men jaarlijks zoude invoeren op de eilanden St. Domingo, Fernandino, St. Jan en Jamaica, alwaar de voornaamste Spaansche vastigheden bestonden. Terzelfder tijd verleende de Koning aan een' zijner gunstelingen, den Markies de la bresa, het uitsluitend voorregt van dezen nieuwen tak van handel voor den tijd van acht jaren, en deze verkocht hetzelve wederom aan Genuesche kooplieden voor eene som van 25000 dukaten. Van de gifte van dit voorregt af, in 1517, dagteekent de wettige en geregelde daarstelling van den slavenhandel. Reeds bij den aanvang had dezelve een gewenscht gevolg; de volkplanters bemerkten weldra, dat één Neger zoo veel werk konde doen als vier Indianen; ook zochten zij dezelve met zoo veel ijver, dat die, welke de Genuezen verschaften, niet voldoende waren. De Portugezen trokken hun voordeel uit deze omstandigheid, en voerden er in tegen de wet; hunne vastigheden in de Koningrijken Congo en Angola en op de kust van Guinea hadden hen met den slavenhandel reeds gemeenzaam gemaakt, en maakten hun de middelen gemakkelijk, om vele Negers uit het binnenste van
Afrika te bekomen. Bij het eindigen van het voorregt der Genuezen, belastten zij zich, om aan de Spaansche eilanden de Negers te verschaffen, welke zij noodig hadden, en sedert voorzagen zij bijna uitsluitend alle de Spaansche volkplantingen gedurende meer dan eene eeuw. Zij verloren dit voordeel eerst in 1640, sedert de omwenteling, welke het huis van braganza op den troon van Portugal plaatste, en eene langdurige vijandelijkheid tusschen de beide volken deed ontstaan. Voor het overige hadden de vastigheden der Portugezen in Brazilië veel meer Negers noodig dan de Spaansche volkplantingen. De bewoners van dat land, meer gehard dan die der eilanden, lieten zich zoo gemakkelijk niet ten onder brengen; zoodat men van den beginne aan er op bedacht moest zijn, om Negers te gebruiken tot het bebouwen van den grond. Daarenboven maakte de nabijheid der kusten van Afrika de

{==14==} {>>pagina-aanduiding<<}
invoering der slaven te gelijk gemakkelijker en voordeeliger; vermits er, gedurende den korten overtogt van Congo naar Rio Janeiro, veel minder omkwamen, dan wanneer men dezelve tot St. Domingo vervoeren moest, of wel naar Mexico en Peru. Ook zochten de slavenhandelaars hunne betrekkingen aan deze zijde; en deze handel werd zoo levendig, dat, tegen het einde der zestiende eeuw, Brazilië van de kust van Angola alleen meer dan 28000 Negers ontving. (Zie turner's Voyage, in hacluit's Collection of Voyages, T. IV. p. 1243.)
Gedurende de geheele zestiende en de eerste helft der zeventiende eeuw waren de Portugezen, om zoo te zeggen, meester van den slavenhandel; op de markten, welke zij op de Kaap-Verdische eilanden hadden, kwamen de overige volken slaven koopen, daar zij dezelve niet onmiddellijk van de kusten van Afrika konden bekomen, welke de Portugezen met naijver bewaakten. Later werden zij genoodzaakt, de voordeelen van dezen handel met de Engelschen en de Hollanders te deelen; en eindelijk bleef hun niets over, dan het voorzien van hunne eigene volkplantingen.
De Spanjaarden, nimmer vastigheden gehad hebbende op de kust van Afrika, zijn altijd in de noodzakelijkheid geweest, middelaars te gebruiken, om zich de slaven te verschaffen, welke zij voor hunne volkplantingen noodig hadden. De Genuezen, Portugezen, Engelschen, Hollanders en Franschen waren beurtelings de genen, welke er hen van voorzagen. Het Spaansche Gouvernement, dezen handel als zeer winstgevend beschouwende, verhuurde de monopolie daarvan aan vreemde maatschappijen, die van haar voorregt gebruik maakten, om hare slaven aan de Spaansche volkplanters te verkoopen tot zeer hooge prijzen; en in dit opzigt, zoo als in vele andere, keerden de handelsbesluiten van het hof van Madrid ten nadeele van deszelfs eigene onderdanen.
(Het vervolg hierna.)





{==15==} {>>pagina-aanduiding<<}

Iets over de krankzinnigen en de behandeling van dezelve. Door den Heer J. Smits, Jzn., Rentmeester van het Studs Krankzinnigen- en Beterhuis te Dordrecht.

Het is eene gegronde aanmerking, dat in ons vaderland de ongelukkigen, welke in eenen staat van krankzinnigheid verkeeren, in de meeste gestichten wel van het noodige verzorgd en goed verpleegd worden, maar dat men hier minder, dan in andere landen, proeven neemt, om dezelve, langs verschillende wegen, van hunne krankzinnigheid, indien mogelijk, te herstellen.
Ik heb mij voorgesteld, de oorzaak daarvan op te sporen, en tevens te onderzoeken, in hoe verre dit de genezing van die ongelukkige lijders, in het algemeen genomen, werkelijk vertraagt of verhindert.
De krankzinnigheid is eene ziekte, welke uit zoo vele verschillende oorzaken ontstaat en zoo vele bijzondere wijzigingen heeft, dat de geneeswijze derzelve eene studie op zichzelve is, die niet, dan nadat men zich vele jaren op dezelve heeft toegelegd, en dan nog zeer moeijelijk en altoos met wisselvalligen uitslag, beoefend kan worden.
In ons vaderland, alwaar de meeste Krankzinnigenhuizen, althans die voor onvermogenden, onder de zoogenaamde Godshuizen geteld worden, die of uit bijzondere fondsen, of door bijvoeging van subsidiën van wege de gemeente bestaan, is de geneeskundige behandeling dier ongelukkigen aan één of meer Geneesheeren toevertrouwd, welke, daar zij tevens de geneeskundige praktijk in de stad zelve uitoefenen, aan zoodanig gesticht niet bepaald verbonden zijn, en ook hunnen tijd te weinig vrij hebben, om dagelijksche proefnemingen op dezelve te kunnen doen, indien zelfs al de besturen dier gestichten daartoe ten volle konden en wilden medewerken. De geneeswijze in die huizen bepaalt zich dus veelal tot de toediening van inwendige geneesmiddelen,

{==16==} {>>pagina-aanduiding<<}
werkende op het zenuwgestel, volbloedigheid, wormen en dergelijke, zonder dat echter hierbij uit het oog verloren wordt, om ook krankzinnigheid uit min duidelijke oorzaken geneeskundig te behandelen; hoezeer altoos door middelen, welke, indien zij al geene heilzame gevolgen voortbrengen, echter uit hunnen aard onschadelijk zijn en den zieke aan geene verergerende toevallen blootstellen.
Dan, het is niet zoo zeer die geneeswijze, waarvan men in de meeste gestichten voor krankzinnigen de heilzame uitkomst hunner herstelling verwacht; maar het is voornamelijk eene goede, zachte en doelmatige behandeling van die ongelukkigen, welke men veelal als de beste geneeswijze beschouwt, en die ook ongetwijfeld de meeste gelukkige uitkomsten heeft opgeleverd.
Sedert een tijdvak van vierentwintig jaren mij in het bestuur over zoodanig gesticht bevindende, acht ik mij bevoegd, om over deze zaak bij ondervinding iets te mogen zeggen. Ik werd daartoe te meer genoopt door de recensiën van het uitmuntend geschrift van den Heer guislain, Med. Doctor te Gent, Traité sur l'aliénation mentale et sur les Hospices des aliénés, in 1826, in twee deelen, uitgegeven; een werk, hetwelk ik reeds kort na de uitgave met zeer veel genoegen en belangstelling gelezen had, en waarvan mij de beoordeelingen, te vinden in dit tijdschrift voor 1827, No. IX, en in den Recensent, ook der Recensenten, van 1828, No. III, dan ook zeer welkom waren.
In laatstgenoemde recensie wordt de verschuldigde lof toegekend aan den Heer guislain over zijne wijze van behandeling van het onderwerp; een lof, waarmede ik mij gaarne vereenig: dan het jammert mij, dat men in dezelve heeft ingevoegd, dat die ongelukkigen, welke tot de minvermogenden behooren, meestal op eene ruwe wijze in de Krankzinnigenhuizen behandeld worden. Deze uitdrukking, welke geenszins met de kieschheid overeen te brengen is, die in andere deelen van deze

{==17==} {>>pagina-aanduiding<<}
recensie doorstraalt, wekte ten hoogste mijne opmerking, daar eene zoodanige behandeling niet in het karakter onzer Natie ligt, die te veel voor ongelukkigen gedaan neeft en nog dagelijks doet, om op die wijze eene vlek te worden aangewreven.
Het is niet een enkel Krankzinnigenhuis; het is zelfs niet dat, hetwelk hier ter stede bestaat, op hetwelk ik het oog heb; maar onder de menigvuldige gestichten van dien aard, welke ik in Holland heb bezigtigd, trof ik er nooit één aan, alwaar de ongelukkige lijders op eene ruwe wijze behandeld worden. Het spreekt van zelve, dat men, vooral in de behandeling van razende en gevaarlijke krankzinnigen, voorzorgen gebruiken moet, ter voorkoming, dat zij zichzelven of anderen niet kunnen schaden; dat men verpligt is, sommigen in afzonderlijke vertrekjes op te sluiten, anderen door lange en geslotene mouwen, of lederen riemen, het vrije gebruik van hunne handen te benemen: dan deze voorzorgen zullen toch wel niet onder de ruwe behandelingen kunnen geteld worden, en meermalen heb ik de ongelukkigen beklaagd, die langen tijd, buiten die gestichten, in eenen staat van razernij bij hunne betrekkingen waren behandeld geworden, en of in hunne bedsteden of op hunne stoelen waren gebonden geweest, wegens de min doelmatige wijze, waarop zij vóór hunne plaatsing elders waren behandeld, zonder nogtans deze ruwere behandeling aan eenige onmeêdoogendheid toe te schrijven, maar alleen als een natuurlijk gevolg van mangel aan betere middelen, die alleen in een gesticht, voor krankzinnigen bestemd, kunnen gevonden worden. Neen! de Natie, waartoe wij behooren, neemt te veel deel in het ongeluk harer medemenschen, - zij bewijst dit in te vele gevallen, dan dat zij in dit ééne op eene zoo onverdiende wijze zoude kunnen miskend worden.
In andere landen van Europa treft men oneindig minder gestichten van liefdadigheid, minder wees- en armenhuizen, minder gast- of ziekenhuizen, en minder gestichten voor krankzinnigen aan. Meestal vindt men in de

{==18==} {>>pagina-aanduiding<<}
groote Staten sommige uitgebreide gestichten van dien aard in de hoofdplaatsen of bij enkele voorname steden; - hier (in Holland) zijn zij meer algemeen verspreid, en naar die mate ook veelal op eene kleinere schaal ingerigt; en ik wil niet ontveinzen, dat het bij mij zeer twijfelachtig is, welke van die beide soorten de voorkeur verdient.
Tot het daarstellen van eene meer uitgebreide geneeswijze dier ongelukkigen zijn zeker de groote instellingen meerder geschikt; zij worden veelal ten koste van den Staat daargesteld, hebben grooteren omvang, vaste en inwonende Geneesheeren, badhuizen, stort- en drupbaden, draai- of wentel-werktuigen, schommelzakken en andere inrigtingen, om proeven van onderscheiden aard op de lijders te kunnen nemen, waarvan een kleiner gesticht, dat gedeeltelijk uit fondsen ad pios usus is daargesteld, of ten koste van de gemeente wordt onderhouden, de uitgaven niet bestrijden kan. Dan daarentegen kan weder, in een gesticht van minderen omvang, op den zedelijken toestand der krankzinnigen meer oplettendheid aangewend worden; het bestuur heeft dáár een meer vaderlijk toevoorzigt, en daalt meer tot die kleinigheden af, die somtijds in grootere de genezing in den weg staan, daar de herstelling, gelijk ik meermalen heb ondervonden, dikwijls wordt te weeg gebragt door het involgen van geringe toegeeflijkheden, die in eene beperkte instelling kunnen opgemerkt en ingewilligd worden, en in eene grootere niet te verwachten zijn: want, ofschoon in een uitgebreid Krankzinnigenhuis meerdere oppassers voorhanden zijn en de verzorging even regelmatig geschiedt, kan met geene mogelijkheid de man, welke het oppertoezigt heeft, zich dagelijks zoo zeer met alle ongelukkigen bemoeijen; en ik houde het daarvoor, dat de binnenvader (of zoo als hij anders mag genoemd worden) van dergelijk gesticht ten hoogste een getal van 80 tot 100 ongelukkigen onder zijn moeijelijk bestuur kan en moet hebben, zal hij niet verpligt zijn, de kleine zorgen geheel op zijne onderhoorige oppassers te laten aankomen, welke, aan minder verantwoordelijkheid onderworpen, zich

{==19==} {>>pagina-aanduiding<<}
zelden op die menschlievende wijze van hunnen pligt kwijten, indien zij dit niet onder het oog van hunnen meester doen.
Wat men dan ook ten voordeele van zoodanige uitgebreide gestichten moge zeggen, zoo geloof ik, dat kleinere gestichten even goed, zoo niet beter, aan het oogmerk, de oppassing en verzorging der krankzinnigen, en het aanwenden van de noodige middelen ter herstelling van dezelve, kunnen voldoen, en dat alleen in de zoodanige, welke thans bestaan, van zulke verbeteringen in de inrigting, de voeding en behandeling, en vooral van die aanwijzing in de genezing moet gebruik gemaakt worden, als waartoe het werk van guislain aanleiding geeft; en dit echter met de noodige voorzorg, daar wij ook in hetzelve zien, dat men werktuigen heeft uitgedacht, om die ongelukkigen te herstellen, welke even barbaarsch als gevaarlijk zijn, en de wasdoeken schommelzak wel eens een voorbeeld heeft opgeleverd, dat men den ongelukkige, in plaatse van hersteld, dood in denzelven gevonden heeft. (Zie guislain, IIde D., bl. 264.)
De Heer guislain geeft een algemeen overzigt van de gestichten voor krankzinnigen en de behandeling derzelven, zoo in ons vaderland als elders; vermeldt een aantal nieuwe proeven, vooral in Frankrijk, Engeland en Duitschland daartoe uitgedacht, en een groot getal Geneesheeren, die zich onledig gehouden hebben, om dezelve op die ongelukkigen te nemen. Onder de duizend en één geneesmiddelen, aldaar opgegeven, zijn er een groot aantal, tegen welke zich guislain verklaart. Zoo wordt, onder anderen, het Dierlijk Magnetismus door hem geheel verworpen; Electriciteit en Galvanismus hebben maar zeer enkele gelukkige uitkomsten opgeleverd; van een aantal inwendige middelen zijn de verdoovende Opium en de Belladonna veeltijds van zeer goed effekt bevonden; van de rotatoirs (draaimachines) van verschillenden aard hebben sommige proeven goede

{==20==} {>>pagina-aanduiding<<}
uitkomsten, andere daarentegen een' veel verergerden toestand te weeg gebragt, enz.
Ik heb noch het oogmerk, noch de bevoegdheid, over deze geneeswijzen te schrijven; maar ik wil enkel de uitkomsten, die zulks op de herstelling dier ongelukkigen gehad heeft, nagaan, en die vergelijken met de herstellingen in het gesticht te dezer stede, alwaar tot nog toe geene dergelijke proeven zijn genomen, en de herstelden hunne beterschap alleen aan eene doelmatige behandeling, liefderijke zorg, en, waar het nuttig scheen, toediening van inwendige geneesmiddelen, te danken hebben. Ik heb daartoe genomen een overzigt over de laatste tien jaren, en daarvan de volgende Tabel opgemaakt:

jaren.	Inokkomen.	Hersteld.	Overleden.	AANMERKINGEN.
Er waren in het Huis	Mann.	Vrouw.	Mann.	Vrouw.	Mann.	Vrouw.	
31 Dec. 1817	23	26		Onder de herstelden zijn niet begrepen die, welke, zonder genezen te zijn, weder zijn ontslagen, even min als drie krankzinnigen, welke in dit tijdvak naar elders zijn verplaatst, en zich aldaar nog in denzelfden ongelukkigen toestand bevinden.
1818	9	7	3	4	1	4	
1819	6	4	3	4	2	2	
1820	7	4	2	2	3	2	
1821	4	3	5	2	4	1	
1822	6	9	4	5	2	-	
1823	6	5	4	3	3	2	
1824	4	9	3	2	-	2	
1825	6	8	6	3	-	3	
1826	10	12	3	4	3	3	
1827	5	8	5	7	1	3	
	86	95	38	36	19	22	
	_____	_____	_____	
	181	74	41	

Het getal der herstelden staat dus tot dat der ingekomenen als 41 tot 100.
Het getal der gestorvenen tot dat der ingekomenen als 21 tot 100.

{==21==} {>>pagina-aanduiding<<}

Wanneer men nu de resultaten van de herstelde krankzinnigen in andere inrigtingen, door den Heer guislain opgegeven, inziet, bevindt men:
In Frankrijk, à la Salpetrière en Bicètre te Parijs, en in twee bijzondere Instituten te Dubuisson en d'Esquirol, van 1802 tot 1813, over 4427 krankzinnigen, 1984 herstelden; is 49 van de 100; dus 8 meerder dan boven.
In Engeland, Bedlam en St. Lukas te Londen, te York, het Kwakers-Instituut, Montrose, Nottingham, Exeter, Glasgow en Manchester, van 32744 krankzinnigen, 12254 herstelden; dus 37 van de 100, of 4 minder dan boven.
In Duitschland, te Berlijn, in 1816, volgens barrow, omtrent 50 herstelden van de 100, hetgeen 9 meerder dan bij ons zoude zijn; dan deze opgave, slechts over één jaar loopende, kan tot geene voldoende vergelijking verstrekken.
Te Wurzburg, van 1802 tot 1823, van 528 ingekomenen, 292 hersteld; zijnde 55 van de 100, of 14 meerder dan bij ons.
En in Nederland, waartoe ik de opgave van eenige gestichten in of bij de hoofdplaatsen der provinciën gekozen heb:
Te Brugge, van 726 krankzinnigen, 333 hersteld; dus 46 van de 100, of 5 meerder dan bij ons.
Te Amsterdam, van 778 krankzinnigen, 322 hersteld; dus 40 van de 100, of 1 minder dan bij ons.
Te Maastricht, van 115 krankzinnigen, 46 hersteld; dus 40 van de 100, of 1 minder dan bij ons.
Te Gent, van 608 krankzinnigen, 208 hersteld; dus 34 van de 100, of 7 minder dan bij ons.
Te Antwerpen, van 482 krankzinnigen, 167 hersteld; dus 34 van de 100, of 7 minder dan bij ons.
Te Gheel, van 401 krankzinnigen, 102 hersteld; dus 25 van de 100, of 16 minder dan bij ons.
Uit welk overzigt blijkt: 1. Dat het getal der herstelden in evenredigheid het grootste is in Duitschland; zijn-
{==22==} {>>pagina-aanduiding<<}
de te Wurzburg en Berlijn dooreen ruim 52 van de 100. 2. Dat daaraan volgt Frankrijk, alwaar de herstelden tot de krankzinnigen staan als 49 tot 100. 3. Dat in Engeland de minste herstellingen van krankzinnigen plaats hebben; zijnde maar 37 tot 100. 4. Dat, in ons vaderland, het gesticht te Brugge, in Vlaanderen, de meeste herstelden heeft opgeleverd, zijnde 46 van de 100; dat het gesticht te Dordrecht op hetzelve volgt, zijnde 41 van de 100; en dat, van alle de overige opgenoemde plaatsen, te Gheel het minste getal krankzinnigen hersteld zijn, als zijnde maar 25 van de 100.
Wij willen daaruit echter niet afleiden, alsof deze uitkomst altoos aan eene betere of mindere behandeling zoude zijn toe te schrijven; andere oorzaken kunnen daarop even zeer invloed hebben. Men zoude de reglementen dier Instituten, en de voorwaarden van opneming in dezelve, alle moeten nazien en tegen elkander vergelijken, om de oorzaak van het verschil te kunnen vinden. In Duitschland bestaan gestichten, zoo als b.v. te Siegburg, (en welligt is dit te Wurzburg op denzelfden voet) waar men geene andere krankzinnigen opneemt, dan dezulken, welke nog maar weinige maanden in dien ongelukkigen staat zijn geweest. Daar nu de ondervinding leert, dat bij dezen de herstelling doorgaans beter gelukt, dan bij die, welke vele jaren in dien toestand verkeerd hebben, volgt daaruit natuurlijk, dat in die Instituten in evenredigheid meerdere herstellingen te wachten zijn, dan in die, waar allen zonder onderscheid worden opgenomen. Ook schijnt het mij toe, zoo wel naar het gering aantal der lijders, als naar de zeer aanmerkelijke kosten van verpleging, in de Duitsche gestichten, dat dezelve alleen voor meervermogenden bestemd zijn; terwijl in onze Godshuizen de aanneming zich tot alle klassen der Maatschappij uitstrekt.
Frankrijk en Engeland leveren te dezen geheel strijdige uitkomsten op. De oorzaak daarvan ligt misschien in den verschillenden heerschenden Godsdienst in die beide landen. Het is door guislain zeer juist opgemerkt, dat onder de belijders van het Protestantendom

{==23==} {>>pagina-aanduiding<<}
veel meer menschen gevonden worden, die, door overspanning van godsdienstige denkbeelden, in verstandsverbijstering vervallen, dan men onder de volgers van den Roomschkatholijken eerdienst, welke minder inspanning en nadenken vereischt, aantreft. Vanhier, dat dan ook Schotland de meeste krankzinnigen van die soort oplevert; en, daar deze verstandsverbijstering zeldzamer herstelt, is het zeer mogelijk, dat daarin het verschil van de herstelde krankzinnigen in deze beide landen te zoeken is.
In de Krankzinnigenhuizen in ons land, alwaar men die uit den behoeftigen stand der gemeente meestal om niet verpleegt, en die van andere gemeenten tegen een zeer matig kostgeld opneemt, worden dezelve ontslagen, zoodra zij zoo verre hersteld zijn, dat zij zonder gevaar aan de Maatschappij kunnen teruggegeven worden. Dit brengt het belang of van het Godshuis, of van de armenkassen mede, welke niet zelden van zeer geringe middelen voorzien zijn. Te Gheel, alwaar een groot gedeelte der bevolking van die plaats door de herberging en verzorging van krankzinnigen bestaat, en dezelve in geen gesticht of gebouw vereenigd zijn, belemmert een omgekeerd belang de te vroege slaking. Beide heeft zijn vóór en tegen. Het is buiten twijfel verkeerd, de lijders, welke in beterschap toenemen, hunne vrijheid te hergeven, vóór zij geheel hersteld zijn; daar zij meermalen, door te spoedig in aanraking te komen met personen of zaken, die tot hunne ongesteldheid aanleiding gaven, even spoedig weder instorten. Vanhier, dat zelfs in beroemde Duitsche inrigtingen bevolen is, alle bezoeken van bloedverwanten of vrienden zeer spaarzaam toe te staan. Daarentegen kan en moet de voortdurende bewaking en verzorging op eenen reeds herstelden mede nadeeligen invloed hebben en hem zeer afmatten; terwijl het hemzelven weder in den waan brengen kan, dat anderen zijne aanhoudende ongesteldheid opmerken, ofschoon hij zelf die niet gevoelt, - een denkbeeld, dat niet missen kan, weder nadeelig op zijne vermogens te werken. Beide uitersten moeten dus worden vermeden.

{==24==} {>>pagina-aanduiding<<}

Men is vrij algemeen van gevoelen, dat de meestmogelijke vrijheid aan de krankzinnigen moet gegeven worden; en op dien grond berust ook de bijzondere aanprijzing van de behandeling dier ongelukkigen te Gheel, door den Heer guislain in het IIde Deel, bl. 178, voorgedragen. Hiertegen staan echter vrij groote zwarigheden over, zoo als de verkeering van de beide seksen, die hierdoor niet kan worden voorgekomen, en zeer nadeelige gevolgen en onaangenaamheden, zoo voor den lijder, als voor zijne aanverwanten, opleveren kan; het misbruik van sterken drank, waartoe de ongelukkige vervallen kan en dikwijls zoo gaarne vervalt; de verkeering met menschen van zedeloos of onbehoorlijk gedrag, en dergelijke. Wij voor ons zouden gelooven, dat de plaatsing in een ruim en luchtig gebouw, dat van wandelplaatsen en tuin is voorzien, in hetwelk men, zich eenige kosten getroostende, gelegenheid tot werkzaamheden en uitspanningen geven kan, en waar mannen en vrouwen van elkander gescheiden zijn, verreweg de voorkeur verdient. Ook bewijst de Tabel van Gheel voldingend, dat de zoogenaamde vrijheid, welke aldaar genoten wordt, geen' gunstigen invloed op de herstelling heeft, daar zij het minste getal herstelden in evenredigheid oplevert; terwijl ook de opgave der sterfgevallen aldaar (29 van de 100 in 14 jaren) grooter is, dan de evenredigheid in de gestichten te Brugge, te Gent en te Dordrecht in hetzelfde tijdvak. Ook moeten wij ons verwonderen, dat, als een blijk van de gezondheid aldaar, wordt aangevoerd, dat de rekening des Apothekers aldaar, wegens geleverde geneesmiddelen, nooit de som van 500 franken in het jaar te boven ging; daar bij ons de geneesmiddelen in de laatste 10 jaren te zamen maar f 667-20 bedragen hebben, zijnde dus dooreen niet meer dan f 66-72 voor ieder jaar (of minder dan de helft in evenredigheid van het getal der
beide inrigtingen), waaronder ook de geneesmiddelen voor de geconfineerden om wangedrag en de bedienden begrepen zijn.
Ofschoon ik er verre af ben, om zelf iets te willen doen, of anderen aan te raden, dat den voortgang der

{==25==} {>>pagina-aanduiding<<}
wetenschappen konde belemmeren, of zelfs het goede niet dankbaar zoude willen opmerken, dat door zoo vele nieuwe uitvindingen en inrigtingen wordt voortgebragt, - zoo geloof ik echter, dat het niet aan de hooggespannen verwachting zoude beantwoorden, indien men, in dezen het voorbeeld van Frankrijk en Engeland volgende, gestichten in ons land daarstelde, in welke eenige honderden, ja zelfs duizenden krankzinnigen vereenigd en verpleegd werden; maar dat het daartegen zeer nuttig zijn kan, om in de bestaande Kranzinnigenhuizen verbeteringen, naar de voorschriften van den Heer guislain, in te voeren, en die gestichten, op eenen minder bekrompen voet, ook tot genezingsgestichten te doen strekken, opdat daardoor de herstellingen, zoo mogelijk, nog vermeerderd en in verhouding met die van het naburige Duitschland gebragt worden, in welk land toch mede de beste resultaten in gestichten van 80 tot 100 lijders zijn ondervonden; terwijl anders welligt de ongelukkige lijders aan de zorgvuldige en vaderlijke behandeling onttrokken zouden worden, die zij in minder groote instellingen tot heden genieten.
Eindelijk moet ik hier nog bijvoegen, dat het mij, zoo wel als vele anderen, toeschijnt, dat het wenschelijk ware, dat de Krankzinnigenhuizen niet meer tot verblijfplaatsen van personen gebezigd wierden, die om wangedrag, voor eenen zekeren tijd, in dezelve worden geconfineerd. De finantiéle toestand der gemeenten is de oorzaak van deze vrij zonderlinge zamenvoeging in de meeste gestichten van dien aard geweest, daar elk dier instellingen afzonderlijk een veel grooter getal oppassers zoude vereischen, dan nu in beide, te zamen vereenigd, worden gevorderd. Misschien ware het zeer goed, om sommige dier bestaande instellingen tot Krankzinnigenhuizen en andere tot Verbeterhuizen te doen strekken. Tot de eersten konden bij voorkeur de grootste localen, met de ruimste tuinen of plaatsen voorzien, genomen, en dezelve van een behoorlijk getal oppassers worden voorzien, ter vervanging van die personen, uit de mindere klassen der Maatschap-
{==26==} {>>pagina-aanduiding<<}
pij, in hetzelve om wangedrag geplaatst, welke dikwijls tot oppassers van de krankzinnigen worden gebezigd, of wel andere diensten verrigten, die ten nutte van het gesticht verstrekken.
Men stelle zich echter ook deze zwarigheid niet te erg voor; want, terwijl aan die geconfineerden de middelen benomen zijn, om hun verkeerd gedrag voort te zetten, en er dus van die zijde reeds weinig vrees voor verleiding of het geven van slechte voorbeelden bestaat, moet ik ook openhartig bekennen, dat ik meermalen heb verbaasd gestaan over het geduld, de liefde en zorg, waarmede de ongelukkige lijders, niet slechts door de vrouwen, maar zelfs meermalen door de mannen, welke in het Godshuis te dezer stede om wangedrag geplaatst waren, werden behandeld en opgepast, en hetwelk mij overtuigd heeft, dat, hoe laag de mensch ook gezonken zij, hij altoos nog een gevoel van medelijden voor ongelukkigen heeft overgehouden.




Bijzonderheden uit een nieuwuitgekomen fransch werk, Holland onder Lodewijk Napoleon betreffende.

(Mémoires sur la Cour de louis napoléon et sur la Hollande. Bruxelles, 1828.)

‘Het Fransche werk, waaruit wij hier een aantal kleine en eenige grootere, meer en min belangrijke stalen ontleenen, werd geschreven door eenen Franschman, door staatkundige en maatschappelijke betrekkingen op het tooneel der gebeurtenissen geplaatst, van welke hij ooggetuige was. De Lezer, vertrouwen wij, zal in die stalen beurtelings wetenswaardige en lachverwekkende bijzonderheden aantreffen, meerendeels elders niet, of niet alzoo, voorhanden. De Schrijver schijnt een man, met schrander en onpartijdig oordeel begaafd, en alzoo meermalen, gelijk men spreekt, den spijker op den kop slaande; doch tevens, gelijk nagenoeg alle zijne landgenooten, van tijd tot tijd, nopens ons land en landaard, in de zonderlingste misvattingen vervallende, welke niet zelden vermakelijk zijn. De Vertaler, zich slechts ééne

{==27==} {>>pagina-aanduiding<<}
enkele maal eene teregtwijzing vergunnende, heeft zich voorts opzettelijk van alle aanmerkingen, waartoe anders veelvuldige gelegenheid zich aanbood, onthouden. - Geene kans ziende, om in het voetstoots medegedeelde eenig verband te brengen, zij de Lezer nog verwittigd, dat elke nieuwe regel eene op zichzelve staande bijzonderheid of opmerking vervat.’

Toen lodewijk de kroon van Holland aannam, wilde hij van den titel van Connétable van Frankrijk afstand doen, buiten twijfel om zich des te beter geheel aan de belangen zijner onderdanen te wijden. Napoleon bemerkte zijn voornemen, en noodzaakte hem, deze hooge waardigheid te behouden, welke, zeide hij, hem zijne pligten jegens den Keizer der Franschen voorhoudende, hem gedurig zou herinneren, dat hij slechts onder diens vergunning en bescherming Koning was.
Men heeft, betrekkelijk Leidens ramp, in Holland beweerd, dat het schip met buskruid bestemd was, om het in den Haag te doen springen, en wel bepaaldelijk, om het paleis van Koning lodewijk mede in de lucht te laten vliegen.
Joseph bonaparte, oudste broeder van napoleon, was nog niet op den troon van Spanje geplaatst, toen de Keizer aan lodewijk een voorstel liet doen, om de Hollanders te verlaten, ten einde over de Spanjaarden te komen regeren (*). Lodewijk weigerde het stellig; en deze weigering vermeerderde grootelijks de achting en liefde der Hollanders voor hunnen Koning, die hun zoo treffende blijken gaf van voorkeur en belangstelling.

{==28==} {>>pagina-aanduiding<<}

Frankrijk, in Holland eene geheime en welgeregelde policie willende hebben, droeg aan zekeren gateau den last op, om vooraf in het land zelve de noodige kondschap te dien einde op te doen; en deze slimme spoorhond zocht zoo listig zijn doel te bereiken, dat hij, onder een schoonschijnend voorwendsel, tot den Koning zelven wist te naderen, die echter, daar hij zijn oogmerk bevroedde, hem niet terstond in verlegenheid wilde brengen, door hem te ontmaskeren; maar lodewijk nam zoodanige maatregelen, dat die policie niet tot stand kwam, ofschoon de zendeling van Parijs reeds vele lieden aan zich had verbonden, ja zelfs personen, die in ondergeschikte bedieningen aan het Hof des Konings geplaatst waren.
Wat moeite men ook deed, om het tegendeel te beweren, napoleon liet zich niet overtuigen, maar hield vol, dat geheel Holland besmet was met eene laakbare zucht voor de Engelschen, en hij noemde Koning lodewijk den eersten smokkelaar.
Het ligchaamsgestel van lodewijk was tamelijk sterk geweest; maar sedert geruimen tijd hadden rheumatieke pijnen zijne regterhand verlamd, en hij ging kreupel aan de gevolgen van eenen val van het paard. Desniettegenstaande had de Koning van Holland, die werk maakte van zijn toilet, eene zeer goede houding, en overtrof in welgemaaktheid zijne broeders.
Overal gelijken de Hovelingen elkander. Zedelijk karakter ontbreekt hun. De veelvuldige wrijvingen, die zij ondergaan, misvormen hen en doen hen onkenbaar worden. Men

{==29==} {>>pagina-aanduiding<<}
zou de Hovelingen bij de Joden kunnen vergelijken; zonder een volk uit te maken, zijn zij nogtans overal dezelfde.
Van Holland bestond, na de inlijving, niet meer, dan de bodem. Daar vond de zucht naar overweldiging zich beperkt. De veroveraars kunnen de luchtsgesteldheid van een land niet doen verwisselen, den aard van den grond niet veranderen, den loop der rivieren niet stuiten of verleggen, noch den volksgeest geheel vernietigen; maar alles, behalve dit, moet voor hunne eerzucht onderdoen.
De opbrengst van vijftig ten honderd van de koloniale waren, tijdens de vereeniging met Frankrijk in Holland gevonden, behalve zoo vele andere belastingen, had de vertrekken van den Grootmaarschalk in het Paleis te Amsterdam bijna geheel gevuld met klinkende munt. Deze verbazende menigte gelds werd openlijk in vaartuigen, op eene in het oog loopende wijze, vervoerd naar Antwerpen, en van daar verzonden naar Parijs. Welk een bedroevend schouwspel voor de Hollanders, hunne schatten, de vruchten hunner vlijt en nijverheid, zoo met schepen te zien wegvoeren naar den vreemdeling! En evenwel vernam men geene klagten!
Sommige Hollanders, welke niet tot het gemeen behoorden, zeiden, (ter gelegenheid van een kostbaar vuurwerk, op Sint-napoleon te Amsterdam afgestoken) dat het beter ware, tweehonderd ongelukkigen gedurende een jaar te ondersteunen, dan eene groote menigte menschen voor eenige oogenblikken vermaak zonder eenige nuttigheid te verschaffen.
De hoofdstad van Holland is slechts honderdtwintig mijlen van de hoofdstad van Frankrijk gelegen; maar let men op het onderscheid van zeden en op het karakter der bewoners, zoo schijnt de afstand wel duizend mijlen te zijn. De Natuur heeft tusschen twee elkander zoo nabij zijnde volken een zeer sterk geteekend verschil daargesteld. Eene koele geaardheid heerscht blijkbaar bij den Hollander. Zijne gelaatstrekken duiden zekere vastheid aan, die ligt het voorkomen van stijfhoofdigheid heeft, maar zich gewoonlijk openbaart op dezelfde bestendige wijze. De Hollander gaat regt toe tot zijn doel; hij laat er zich niet van verwijderen. Zijn geduld komt alle beletselen te boven. Hij is een voortreffelijk vriend, wanneer hij dengenen, dien hij aan zich verpligten wil, beproefd heeft. Hij bemint het vermaak; maar

{==30==} {>>pagina-aanduiding<<}
hij gaat tot hetzelve, gelijk hij zich naar zijn werk begeeft, en zijn gelaat, dat bijna altijd zekere rust teekent, doet zelden zijne gevoeligheid blijken; nogtans is hij zeer beleefd en zeer liefderijk.
De Conscriptie, door Koning lodewijk als onmogelijk in Holland beschouwd, en even verderselijk gerekend als het vernielen der dijken, kwam het werk (der vereeniging met Frankrijk) bekroonen, verslagenheid onder alle standen der maatschappij verspreidende, en die genen der Hollanders, welke de vereeniging van hun land met Frankrijk toegejuicht hadden, zuchtten, even als alle andere huisvaders.
Indien de celles, Graaf van het Fransche Keizerrijk, weder Baron geworden, gelijk voorheen, thans Afgezant van het Koningrijk der Nederlanden bij den Heiligen Stoel ter gelegenheid van een Concordaat, aan het Hof van Rome niet meer aantrekkelijke eigenschappen, waardigheid en bekwaamheden medebrengt, dan hij in zijne prefectuur toonde; indien hij op de puinhoopen van het Kapitool zijne spotachtige ruwheid niet heeft afgelegd, is het te vermoeden, dat de Regering geene reden zal hebben, om zich te verheugen over de hem toevertrouwde zending. - Indien Mevrouw de genlis, grootmoeder van Mejufvrouw de valence, echtgenoote van den Heer de celles, het bestuur over de opvoeding van dezen had gehad, zou zij buiten twijfel een zoo weinig beminnelijk karakter hebben zoeken te verbeteren.
Toen men het Stadhuis van Amsterdam bouwde, was Holland dikwerf het tooneel van burgerlijke onlusten, en om wijze redenen heeft men bij het optrekken van dit groote gebouw, waarin de bewaarplaats van onmetelijke rijkdommen moest zijn, niet zoodanigen ruimen ingang willen maken, waardoor ook eene oproerige menigte te gemakkelijker, bij gelegenheid, zou hebben kunnen binnendringen. De hoofdingang bestaat uit negen kleine portalen, derwijze vervaardigd, dat de ruimte van elk derzelven juist groot genoeg is, om er een stuk kanon te plaatsen. Negen kanonnen, welbediend uit het binnenste van het Stadhuis, zouden een' gewapenden opstand, welke het plunderen der aldaar bewaarde schatten ten doel had, gemakkelijk in bedwang kunnen houden.
Volgens eene waardering, tegen het einde van Wintermaand 1810 gedaan, werd het huisraad van het Paleis te Amsterdam geschat op 467,691 gulden. De vier andere Pa-
{==31==} {>>pagina-aanduiding<<}
leizen (op het Loo, te Utrecht, Zoestdijk en Haarlem) kunnen er wel voor 600,000 bevatten.
Delft is, zegt men, het vaderland van hubert noot, schepper van het Treur- en Herdersdicht bij de nieuweren.
Zekere vennekers, te Amsterdam, koopman in turf en hout, de levering van brandstof bij den Gouverneur hopende te krijgen, noemde denzelven (in zijn verzoek) Prins der Excellenties. In een klein verzoekschrift aan den Gouverneur, waarin zekere bosch alle mogelijke titels van den Prins zocht op te sommen, meende, zoo het schijnt, de verzoeker, in plaats van denzelven Duc de Plaisance te noemen, zich meer in zijne gunst in te dringen met hem te begroeten als Duc de Complaisance (Hertog van gedienstigheid).
Toen napoleon te Breda kwam, werden hem de sleutels der stad door den Maire aangeboden. De Keizer kende deszelfs staatkundige denkwijze, schopte met den voet tegen het bord, waarop de sleutels lagen, zoodat ze op den grond vielen, en zeide op een' zeer norschen toon: ‘Pak u weg! bewaar uwe sleutels, om de poorten te openen voor uwe lieve vrienden, de Engelschen; ik heb ze niet noodig, om in uwe stad binnen te komen, waar ik meester ben.’
Napoleon had, gedurende zijn verblijf te Utrecht, verscheidene personen laten noodigen, om met hem en de Keizerin het middagmaal te houden. De Keizer, na geruimen tijd te paard gezeten te hebben, gevoelde vermoeijenis, en begaf zich te bed, zoodra hij was teruggekomen. Toen men hem kwam aanzeggen, dat alles gereed stond, liet hij aan zijne gemalin boodschappen, dat zij zich zonder hem aan tafel moest zetten met de genoodigde gasten. Maria louisa ging naar hem toe, en gaf hem hare verlegenheid te kennen, wanneer zij in gezelschap zou zijn met zoo vele deftige personen, tot welke zij niets wist te zeggen. Vergeefs! Napoleon hield vol, en de Keizerin was genoodzaakt, te gaan eten zonder den Keizer. Tegen het einde van het tweede geregt kondigde men de komst des Keizers aan. Hij verscheen in een' morgenjas en op kamermuilen.
Het volgende voorval gaf aanleiding tot eene menigte valsche geruchten, tot duizend ongerijmde verhalen. Overal, waar napoleon zich bevond, uitgezonderd op het slagveld, droeg de Kamerdienaar zorg, dat er steeds een bad in gereedheid was; en te dien einde gebruikte hij een' keukenjongen, welke niet anders te doen had, dan het water altijd op zoodanigen graad van warmte te houden, als men

{==32==} {>>pagina-aanduiding<<}
wist, dat voor den Keizer paste. Te Utrecht had napoleon de benedenslaapkamer van zijnen broeder lodewijk betrokken, naast welke de badkamer was. Toen de Keizer, na zijne aankomst, des avonds zich te bed begeven had (*), maakte de knaap, ofschoon, even als zoo vele andere hofbedienden, afgemat van vermoeijenis en nat van den regen, het bad in gereedheid, en legde zich daarna ter ruste in een vertrekje naast de badkamer. Des nachts wil hij, om eene behoefte, welke hij te dier plaatse niet voldoen kon, naar buiten gaan; maar hij weet den weg niet. Nog half in slaap, bemerkt hij eene deur, draait de kruk zachtjes om, treedt binnen, en zoekt al tastende een' anderen uitgang. Hij stoot tegen een' stoel; op het gedruisch, dat hij maakt, vraagt eene forsche stem (het was de hem welbekende stem des Keizers): ‘Wie daar?’ De knaap, in de uiterste verlegenheid wegens zijne dwaling, geraakt geheel in verwarring; zijne belemmerde tong kan geen woord uitbrengen. In de donkerheid tast hij rond, en loopt tegen ander huisraad aan, terwijl hij te vergeefs weder door de deur zoekt uit te gaan, waar hij is ingekomen. De Keizer herhaalt zijne vraag, en wel op hoogeren toon; verbeeldt zich, dat men hem op bed wil overvallen; springt er af, en grijpt, tot zijn verweer, een zwaar zilveren zakuurwerk, dat altijd aan het hoofdeneinde van zijn bed lag. Het gelukt hem, den ongelukkigen jongen bij den kraag te grijpen, die meer dood dan levend was, en, naar het vermoeden des Keizers, bij zijne ontwaking uit den eersten slaap, eenen aanslag op zijn leven scheen in den zin te hebben. Napoleon roept, schreeuwt, vloekt; op het gerucht, dat hij
maakt, schiet de Kamerdienaar toe, brengt licht, en vindt den Keizer der Franschen, ten naastenbij als een vuistvechter, met een' armen duivel, die, met eene forsche hand bij de keel gegrepen, zonder zich te durven verdedigen, vruchtelooze pogingen doet, om zich uit de handen van zijne tegenpartij los te rukken. Den Kamerdienaar volgde de Kamerheer, voorts de Aide-de-camp, de Grootmaarschalk, de Prefect van het Paleis, kortom, in een oogenblik was het geheele Hof op de been. Vóór dat men de ware toedragt der zake wist, waren velerlei gissingen, de eene onwaarschijnlijker dan de andere, over dit voorval gemaakt. Men had, zeide men, napoleon willen opligten; men had hem zoeken te dooden; maar hij had den sluip-
{==33==} {>>pagina-aanduiding<<}
moordenaar gesmoord. En inderdaad, had hij wapenen gehad, hij zou hem door de hersenen geschoten hebben, die hem zoo onzacht uit den slaap wekte, doch tegen wien hij nu niet anders doen kon, dan hem eenige slagen op het hoofd toebrengen met dat dikke horlogie, waarmede hij in de verwarring zich had gewapend tot zijne verdediging.

(Het vervolg hierna.)

De dood van Ali-Pacha van Janina.

(Uit eene nieuwe Reis in Turkije van r. walsh, behoorende tot de Ambassade van Lord strangford.)

De dood van ali is op verschillende wijzen, doch meestal onnaauwkeurig, verhaald. Ziehier (verkort) de echte bijzonderheden, ontleend uit den mond van den Reis-Effendi, alsmede van ooggetuigen.
Ali had, als geheimen Agent, die hem van alles, wat er voorviel, heimelijk verslag deed, te Konstantinopel een' Albaneschen Turk geplaatst; maar, hem van verraad verdenkende, besloten, zich van hem te ontdoen. Twee andere Albanezen kregen last, hem te vermoorden; maar, op zijne beurt wantrouwend geworden, konden deze zendelingen hem niet dan voor een venster te spreken krijgen. Onder schijn van hunne brieven voor hem te zoeken, grepen zij heimelijk naar hunne pistolen, losten die op hem, en kwetsten hem, zonder hem te dooden. Van dezen aanslag, dien een der afgezondenen met het leven boette, werd der Porte berigt gedaan, die zich de zaak aantrok, en dezelve te baat nam, om een' firman uit te vaardigen, bij welken ali werd vervallen verklaard van zijn bewind, en hetzelve aan zijnen vijand opgedragen. Hij weigerde aan dit bevel te gehoorzamen; en, op raad van halet-Effendi werd een leger tegen ali afgezonden, en hij, door hourchid-Pacha, ten laatste zoo zeer in het naauw gebragt, dat hij zich genoodzaakt vond, eene wijkplaats te zoeken in de sterkte van Janina, met ongeveer 50 hem getrouw geblevenen. Dit was een gebouw van drie verdiepingen: hij zelf, met de zijnen, besloeg de hoogste; zijne schatten, die onmetelijk geacht werden, waren geplaatst op de tweede; terwijl de eerste vol was van kruid en andere brandstoffen, dusdanig verdeeld, dat zij, op een' enkelen wenk, te gelijk konden losbarsten. Hourchid, van alles onderrigt, deed hem weten, dat zijn

{==34==} {>>pagina-aanduiding<<}
voornemen, om zich met al zijne schatten in de lucht te doen springen, hem bekend, maar dat hetzelve nutteloos was, naardien, zoo hij weigerde zich onvoorwaardelijk over te geven, hij, hourchid, zelf onmiddellijk het kruid zou komen in brand steken. Deze bedreiging verschrikte den grijsaard; en de zucht tot het leven zegepraalde, in het oogenblik zelve, dat hetzelve voor hem van geene waarde meer konde zijn. Na eenige onderhandelingen kwam men overeen, dat ali met zijn' kleinen volkshoop de vesting zoude ruimen, en zich begeven naar een eilandje in het meer nabij de stad, om aldaar de bevelen des Sultans te verbeiden. Hij werd aldaar ontvangen met al de eere, aan zijnen rang van Pacha en Gouverneur verschuldigd. Verscheidene Pachas van minderen rang kwamen, schier elken dag, hem bezoeken. Op den 5 Februarij maakte ook de Gouverneur van Morea, mohamed-Pacha, bij hem zijne opwachting: zij hielden een lang en geheim mondgesprek, en wederzijdsche vriendschap greep tusschen hen plaats. Mohamed, aan ali gevraagd hebbende, waarmede hij hem voor zijne tafel konde dienen, verzocht de grijsaard, na zijne religieuze bezwaren te dezen te hebben doen gelden, hem om zekere soort van versterkenden wijn, welke hem dan ook beleefdelijk werd toegezegd. Na een allerminzaamst onderhoud stond de Pacha van Morea op, om afscheid van ali te nemen, en beiden wedijverden, als 't ware, in vriendschapsverzekeringen. Naardien zij gelijken rang hadden, rezen zij gelijktijdig van de sofa, op welke zij gezeten waren. De Pacha van Morea, heengaande, groette plegtstatig, zich zeer laag buigende; die van Janina desgelijks; maar, vóór hij zich konde oprigten, trok mohamed zijn slagzwaard, en stak hetzelve met zulk eene kracht
ali in de borst, dat het hem het hart doorboorde, en hij dood voor zijne voeten nederviel! Zijn moordenaar, met het bebloede zwaard in de hand, verliet terstond het vertrek, en verkondigde, dat ali opgehouden had te bestaan. Eenige soldaten uit het gevolg van mahomed stoven binnen, en, na het hoofd van ali van het ligchaam te hebben gescheiden, vertoonden zij hetzelve, zegepralend, aan het volk, als dat van een' verrader. Diens soldaten, na een' korten, maar krachtigen wederstand, werden overweldigd; en zij, die aan het bloedbad ontsnapten, voegden zich bij de overwinnaars, uitroepende: ‘Leve de Sultan en diens Vizier hourchid-Pacha!’ - Dit was het uiteinde van ali-Pacha. Deszelfs

{==35==} {>>pagina-aanduiding<<}
moordenaar handelde volgens stellige orders van het Turksche Gouvernement, hetwelk zulks openlijk erkende, en mohamed met de grootste eerbewijzingen overlaadde.
Het hoofd van ali werd op den 24 Februarij op de plaats van het Serail voor het publiek ten toon gesteld. Door een' Janitsaar verzeld, begaf ik mij mede derwaarts. Als Pacha, werd zijn hoofd niet op de poort van het Serail gehecht, maar geplaatst in eene kom, op een' lagen marmeren pilaar, waar het ('t zijn de woorden des Schrijvers, Lezer!) volmaakt geleek op het hoofd van joannes den dooper. Boven hetzelve was een geschrift, zijne beschuldiging vermeldende. Een Bostandgi stond ter zijde, met een' staf in de hand. - De Turken zijn zeer bedreven in de kunst, om de dus ten toon gestelde hoofden te prepareren. De uitwendige vorm, de trekken, de gelaatsuitdrukking zelve weten zij, tot zekere mate, te behouden, of liever te herstellen; gelijk dan ook die van den beruchten ali-Pacha van Janina allezins kenbaar, en zelfs al het karakteristieke bewaard was gebleven.

De Engelsche opium-eter.

(Uit een Engelsch werkje, dezer dagen uitgekomen.)

De uitwerksels van het opium zijn bronnen van genot en van foltering. In beiderlei opzigt worden dezelve levendig beschreven.
Een geweldig rheumatismus in het hoofd gaf den Schrijver de eerste aanleiding tot deze gevaarlijke gewoonte. In minder dan een uur tijds, zegt hij, welk eene verandering werd ik ontwaar, welk eene omkeering der inwendige wereld! welk eene vlugt van den geest naar de etherische gewesten! De volkomene verdwijning der smart was niets, in vergelijking van het vergezigt der hemelsche vermaken, dat zich op eens voor mij ontsloot. Ik had een algemeen geneesmiddel ontdekt tegen de kwalen der menschheid, en het geheim des geluks gevonden, door zoo vele wijsgeeren vruchteloos gezocht. Voor een penny kon ik van nu af aan koopen en bij mij dragen, hetgeen mij in geestverrukking opvoeren en het reinste geluk kon verschaffen!
De soort van dronkenschap, door het opium verwekt, verschilt te eenemaal van die, welke de wijn veroorzaakt. Het

{==36==} {>>pagina-aanduiding<<}
eerstgenoemde brengt den geest in een' staat van kalme en zelfs ernstige genieting, in dezelfde hooge mate gedurende acht of tien uren aanhoudende. Alle de zielsvermogens schijnen alsdan eene buitengewone ontwikkeling, met behoud der volmaaktste harmonie tusschen dezelve, te ontvangen; de edele gevoelens, de welwillende aandoeningen verkrijgen meer levendigheid en uitgebreidheid; alle gemoedsbeweging houdt op; alle wanklank verdwijnt; de ziel schijnt tot hare oorspronkelijke natuur terug te keeren, en zich als van zelve te verheffen tot het kalm en helder gewest, waar het licht der zuivere kennis straalt.
In het eerst nam ik slechts eenmaal in de drie weken het laudanum, en doorgaans des Donderdags of Zaturdags. Op die dagen zong grassari, eene vermaarde Italiaansche zangeres. Ik bleef niet in gebreke, mij alsdan naar de Opera te begeven, nadat ik mijne dosis had ingenomen; en geene taal is vermogend, om het overheerlijk effekt te beschrijven, dat de muzijk nu op mij deed. Elk stuk, elk koor scheen, als op een rijk tapijtwerk, mijn geheel voorgaand leven voor mij ten toon te spreiden. Alle gebeurtenissen vertoonden zich aan mij, niet door eene daad van het geheugen, maar als door tooverije; dezelve schenen mij te eenemaal in muzijk herschapen, en deze gedaantewisseling vergeestelijkte dezelve als 't ware, en gaf haar eene tint van verheffing en heerlijkheid, welke alle pijnlijke herinneringen verwijderde.
Op andere tijden liep ik Londen door, peinzende over de menschelijke natuur, over het lot der rijken en derarmen, over de kontrasten van het gezellige leven, alles van den schoonsten kant beschouwende, en mij zoo gelukkig voelende, dat de uren ongemerkt voorbijvlogen. Maar, wanneer mijne verrukking den hoogsten trap bereikte, ontvlood ik het gedruisch en zocht de eenzaamheid, om mij, geheel op mijn gemak, in onuitsprekelijke mijmerijen en zalige gezigten te verdiepen. Meermalen gebeurde het, dat ik bleef zitten aan een venster, van waar zich de zee en de stad Londen aan mijn oog vertoonden, van den opgang der zon tot aan haren ondergang, zonder het minste verlangen te gevoelen, om van plaats te veranderen. Alsdan scheen het mij toe, dat ik het beeld des heelals voor mij zag. De stad Londen stelde de aarde voor, met hare smarten en graven; maar ik zag haar slechts in de verte en gelijk eene herinnering. De nooit ge-
{==37==} {>>pagina-aanduiding<<}
stoorde kalmte van den Oceaan bood mij het afdruksel mijner zielsgesteldheid. Ik zweefde ver boven het gewoel van het leven; de onrust, de gemoedsbeweging, de geheime bezwaren, welke het hart ter nederdrukken, alles was verdwenen; het was een rustdag van de ellenden der menschheid. De vreugden en de hoop van het aardsche leven waren verzoend met het graf, en de vordering in kennis spoedde zich als van zelve en zonder vermoeijenis voorwaarts, gelijk de sterren zich aan den hemel bewegen; en boven dat alles eene diepe kalmte, geenszins het gevolg van een' staat van vadzigheid, maar van het evenwigt van onmetelijke en tegenstrijdige krachten: het was eene beurtelingsche onbegrensde werkzaamheid en eindelooze rust.
Gedurende acht jaren, van 1804 tot 1812, maakte ik een matig gebruik van het opium, en mijne gezondheid leed er hoegenaamd niet onder; maar in 1813 werd ik eene groote gevoeligheid van de maag gewaar, die mij verpligtte hetzelve dagelijks te nemen; waarna de dosis spoedig zoo zeer toenam, dat ik, nog vóór 1816, elken dag tot 320 greinen gebruikte. Thans veranderde het tooneel, en begon het opium-lijden.
Het eerste verontrustende verschijnsel was eene verhoogde prikkelbaarheid, alsmede eene zonderlinge geneigdheid van het oog, om zich allerlei soort van beelden te schilderen; en omstreeks het midden van 1817 werd deze gesteldheid voor mij eene ware foltering. Des nachts, wakker te bedde liggende, zag ik lange processiën, bij wijze van lijkstaatsie, mij voorbijtrekken, of kroonlijsten, op welke eindelooze gebeurtenissen gebeeldhouwd waren, bestendig van een' somberen en plegtigen aard.
Bovenal was in mijnen ziekelijken toestand opmerkelijk, dat, naar gelange deze scheppingskracht in het oog toenam, eene soort van sympathie plaats greep tusschen de gezigten, die mij wakende en in mijne droomen verschenen; zoodat alle de beelden, welke ik vrijwillig opriep, onfeilbaar in mijnen slaap wederkeerden. Wat mij het meeste kwelde, was, dat ik mij niet konde onttrekken aan het te werkstellen van dit vermogen van het oog. Zoodra ik mij in het donker bevond, veranderden alle mijne gedachten en herinneringen in zigtbare verschijnsels; vervolgens, door eene mij noodwendig toeschijnende verbinding, keerden deze nog flaauwe schetsen in mijne droomen terug, maar alsdan met zoo krachtige en schit-

{==38==} {>>pagina-aanduiding<<}
terende verwen, dat dezelve voor mij iets ondragelijks verkregen.
Alle mijne droomen gingen verzeld van een' onbeschrijfelijken indruk van sombere zwaarmoedigheid en een' onuitsprekelijken angst. Elken nacht daalde ik neder in bodemlooze afgronden, in grenzenlooze duisternis, zonder hope van daar weder uit te geraken; en deze indruk duurde zelfs voort na mijn ontwaken. Ik verwijl daarbij niet langer, omdat ik in de menschelijke sprake niets vind, in staat om te beschrijven, wat ik daaronder leed.
De denkbeelden of de zin van ruimte en tijd werden op de zonderlingste wijze aangedaan. In den droom zag ik landschappen en gebouwen van zulk eene uitgebreidheid, dat geen menschelijk oog dezelve konde omvatten. De ruimte scheen zich uit te zetten en aan te groeijen tot in het oneindige. Maar hetgeen mij den grootsten angst veroorzaakte, was de ontzettende lengte van den tijd. Dikwijls verbeeldde ik mij, in den loop van een' enkelen nacht, tachtig, ja honderd jaren geleefd te hebben; nog meer, ik had somwijlen, als 't ware, de duidelijke aanschouwing van een' duur van een millioen jaren, die over mij waren voorbijgegaan.
Lang geleden, bij het beschouwen van de Romeinsche oudheden door piranesi, hoorde ik door den Heer colcridge een stel teekeningen van dien kunstenaar beschrijven, zijne droomen voorstellende gedurende eene koortsijlhoofdigheid. In eene dezer teekeningen zag men een onmetelijk Gottisch gebouw, bevattende eene menigte werktuigen, raders en kabels, katrollen en hefboomen, de werking eener groote kracht aanduidende, om een' magtigen wederstand te overwinnen. Langs de wanden verhief zich een trap, en op denzelven zag men piranesi, met drift omhoog stijgende. Nog eenige treden, en de trap nam op eens een einde. Dáár moest piranesi of staan blijven, of in den voor hem geopenden afgrond nederstorten. Maar, de oogen opheffende, zag men, hooger, een' tweeden trap, op welken men wederom piranesi aanschouwde, met dezelfde inspanning opklimmende; nog hooger, al weder een' derden trap en een' derden piranesi, en zoo vervolgens, tot dat deze aaneenschakeling zich verloor in de donkerheid van het koepeldak. - Met een gelijk vermogen van oneindige nieuwe voortbrenging arbeidde, of liever worstelde, mijn geest in mijne droomen.

{==39==} {>>pagina-aanduiding<<}

Op deze wonderen der bouwkunst volgden, gedurende eenigen tijd, beelden van meren en groote oppervlakten van helder water. Dezelve vervolgden mij dermate, dat ik mij in het hoofd zette, dat ik eene hersenwaterzucht had; maar eindelijk veranderde derzelver karakter, en, in stede van stille meren, als spiegels schitterende, zag ik niet anders dan woedende zeeën en verbolgene oceanen. Thans begon datgene, wat ik noemde de foltering der menschenaangezigten; foltering, die mij meer of min tot aan mijne herstelling is bijgebleven. De ontstelde wateren schenen mij op eens als geplaveid met een oneindig getal van menschenaangezigten, naar den hemel gekeerd, met de meestmogelijk verschillende uitdrukking van verdriet, woede en wanhoop. Alle deze aangezigten rezen, daalden, wentelden met de golven; ik voelde mijzelven door den storm geslingerd, en mijn schrik was onbegrensd.
Eindelijk moet ik nog verslag doen van een' droom, die mij, bij het ontwaken, de haren als te berge deed staan, en uitroepen: ‘Nooit wil ik meer slapen!’ - Deze droom dan begon met eene muzijk, welke ik meermalen in mijne droomen hoorde; eene muzijk, die iets buitengewoons aankondigde en deed huiveren. Derzelver plegtige en eentoonige harmonie verwekte het denkbeeld van een' ontzaggelijken optogt, of van den marsch van ontelbare legers. Een verschrikkelijke dag was gekomen, dag van crisis en beslissenden strijd voor de menschelijke natuur, in het duister gehuld door eene geheimzinnige eklips, gefolterd door eene vreesselijke bezoeking. Eene onmetelijke worsteling, een veldslag, een doodstrijd had ergens plaats, ontwikkelde zich als een somber drama; maar ik wist niet, waar, hoe en waardoor. Het belang, dat ik in de zaak stelde, was te ondragelijker, daar ik derzelver natuur, oorzaak en waarschijnlijke uitkomst niet kende. Gelijk zulks dikwijls in den droom gebeurt, waarin wij altijd het middelpunt van alwat er voorvalt uitmaken, scheen het mij toe, dat ik het vermogen bezat, om die uitkomst te beslissen, en dat ik hetzelve tevens niet bezat. Ik gevoelde, dat ik het zou hebben, indien ik de kracht had van het te willen; maar ik werd als verplet door een' geweldigen last, waarvan ik niet vermogt mij te ontslaan. Ik bleef dus werkeloos. Nu naderde de crisis; de worsteling werd sterker; alles vlood in alle rigtingen; men hoorde het gedruisch van ontelbare vlugtenden. Ver-
{==40==} {>>pagina-aanduiding<<}
volgens verschenen duisternis en lichtstralen, te midden van welke ik menschenaangezigten zag zweven: de gelaatstrekken van die ik het liefst op aarde had vertoonden zich aan mij, en alles was verloren; een enkel oogenblik slechts was ons vergund; men moest voor altijd scheiden. Nu volgden handdrukken en hartverscheurende snikken, en van alle kanten hoorde men herhalen: ‘Vaart wel voor eeuwig! Vaart wel voor eeuwig!’
Eindelijk nam de Schrijver, zijne kwaal van dag tot dag ziende toenemen, het vaste besluit, van het opium afstand te doen; en dit gelukte hem, hoewel met voorbeeldeloos lijden. Hij begon met van lieverlede de gewone giften te verminderen, en bragt het alzoo tot 12 greinen per dag. Welhaast werd ook deze hoeveelheid nog meer verkleind, en gedurende verscheidene maanden bepaalde hij zich tot 180 droppels laudanum. Nu beproefde hij het, beneden de 100 droppels te blijven. Eindelijk kwam hij tot 60, vervolgens tot 25, en zoo tot nul; waarna hij allengskens zijne vorige gezondheid herkreeg.




De togt naar Morea.


Ludimus an serio loquimur? 


Wat stoft ge op vroegre heldendaân, 
Gij, driekleur van den Gal! 
Al mogt ge op Memphis tempels staan 
En Acre's reuzenwal; 
Al woeit gij statig van den trans 
Der Piramiden neêr: 
De witte vaan draagt hooger glans; 
Zij duldt geen wonden meer! 
 
Gij vloogt door heel Europa heen, 
Met zege en bloed bevracht; 
Van Keizersvest en Koningssteên 
Woeit ge in ontzetbre pracht; 
Wat muur of heir een rijk omschans', 
't Lag open voor uw' moed: 
Toch draagt de witte hooger glans; 
Zij duldt geen druppel bloed! 

{==41==} {>>pagina-aanduiding<<}

Zij stormde op 't grijze Navarijn, 
Met reuzenmuur omwald, 
En - schoon er duizend Turken zijn - 
Geen enkle Franschman valt. 
Weg dan met uw' bebloeden krans, 
Gij, driekleur van voorheen! 
De witte vaan, met reiner glans, 
Duldt breuk in arm noch been! 
 
Naar Coron trekt de dappre stoet, 
En hakt de poort aan twee: - 
De Turk, verstomd door zoo veel moed, 
Helpt zelf een handje meê. 
Waar zijt gij, trotsche driekleur! thans, 
Omzwart van pulversmook? 
De witte vaan draagt zilverglans, 
Daar zij geen buskruid rook! 
 
Nu vliegen zij op Modon los, 
Langs muren van arduin; 
Daar valt een steen met hol geklos, 
En butst eens hopmans kruin. 
Wat onheil! - maar kocht ge ooit een schans, 
Gij, driekleur! dan voor bloed? 
De leiievaan draagt hooger glans; 
Zij deukt slechts bol of hoed! 
 
Patras sluit fier hare ijzren poort: 
Maison roept woedend: ‘Laadt!’ 
De Pacha heeft naauw 't woord gehoord, 
Als 't fort reeds openstaat. 
O, poch dan op uw' doodendans, 
Gij, woeste driekleur, niet! 
De lelievaan draagt hooger glans; 
Zij wint reeds vóór zij schiet! 

{==42==} {>>pagina-aanduiding<<}

Moréa's slot alleen staat pal; 
Maar 't Fransch kanon schiet bres; 
De veldheer rijdt, door d'open wal, 
De vest in per kales: 
Geen Turk schoot weêr van muur of trans. 
Doorschoten driekleur, taan! 
De lelievlag draagt hooger glans; 
Geen kogel schond heur baan! 
 
Athene wenkt haar in 't verschiet: 
Daarheen met slaande trom! 
Maar 't koppig England duldt het niet, 
En - ijlings keert zij om. 
Gij, trotsche driekleur des Tirans! 
Gaaft ge ooit om vloek of beê? 
De lelievaan draagt zachter glans, 
Op d' eersten wenk gedwee! 
 
Naauw wappert zij op vreemden boôm, 
Of 't heimwee buigt haar neêr; 
Voor Turken heeft zij vrees noch schroom, 
Voor Britsche vloten meer. 
Gij, driekleur aan des Corsers lans, 
Waart t' huis op heel deze aard'! 
De lelievaan draagt hooger glans; 
Ze is 't liefst bij eigen haard! 
 
O, vlet daar lang, in volle pracht, 
Op Zefirs vlerkgesuis! 
Versmaad een' krans, met moord bevracht, 
En houd u stil in huis! 
En - moet het eenmaal aan den dans - 
Hoezee! dan zingen wij: 
Die lelievaan met zilverglans, 
Geen makker duif dan zij! 

28 Nov.

X.






{==43==} {>>pagina-aanduiding<<}

Den heere mr. s. de Wind, in antwoord op zijne aanmerking, dat hij sedert lang geen vers van mij gezien had.


Ja! ik verdien 't verwijt van traagheid. - Hoe veel weken 
Zijn eerder dan ik wist nu reeds voorbij gestreken, 
Sinds ik den laatsten toon uit dees mijn citer dwong, 
En 't huwlijk van een' Vriend met vrij wat vuur bezong! 
Mijn hart was toen vervuld van vreugde. Willig stroomde 
Mijn feestlied, als een vloed, dien dijk noch dam betoomde: 
Slechts uit het harte welt de ware poëzij, 
En niet de dichter, maar zijn zielsgevoel is vrij. 
 
Het staat niet in mijn magt, mijn Zangster te bevelen 
Mij aan te blazen; en - een zielloos lied te kwelen, 
Is tijdverkwisting, die noch U noch mij behaagt! 
 
't Is echte poëzij, waar Ge uwen Vriend om vraagt. 
Zoo 's Hemels adem zijne snaren niet doet trillen, 
Van hooger' invloed moet hij dan niet beuzlen willen; 
En vat hij, op verzoek, de dichtpen in de hand, 
Dan ook erkenne uw Vriend, dat hij geen citer spant: 
Hij late zijn vernuft slechts onbelemmerd spelen, 
En zijn prozaïsch rijm zal niemand dan vervelen. 
Geen liedren hef ik aan: ik schrijf U slechts een' brief. 
Mijn Vriend! ik bidde U: neem 't geringe zoo voor lief! 
 
Doch is 't wel zóó gering? - Men voerde in vroeger jaren, 
Wanneer men voor den disch had zoeken zaam te garen 
Alwat de tongen streelt, die eigen malle taal 
Tot zijne gasten; zij verhieven dan 't onthaal 
Met zoo veel' ijver, als de gastheer dat verkleende: 
Maar - gast, en gastheer sprak, wat geen van beiden meende. 
 
Het schrijven van een' brief is geen geringe taak: 
Soms kost het drupplen zweets en geeft ons geen vermaak, 
Althans zoo vaak men naar den inhoud nog moet zoeken, 
En dus de stoffe steelt uit halfvergeten boeken, 
Uit nieuwspapieren, of uit praatjes in de buurt. 
 
Er dient in waarheid wel een Muze toe gehuurd, 
Om sierlijk over niets slechts ééns in 't jaar te schrijven! 
Die niet verzinnen kan, mag hier wel achter blijven. 

{==44==} {>>pagina-aanduiding<<}

Hoe 't zij! ik schrijf een' brief, maar zoek nog naar de stof. 
Ik wacht op mijn geschrijf geen' onverdienden lof. 
De wind! wij zullen nooit elkaar hoovaardig maken: 
Gij spreekt gelijk Gij denkt. - Mogt mijn gesnap U smaken! 
 
Triumf! ik vond den tekst. - Herinnert Gij U nog 
Dien avond, toen de Tijd, doorslepen in bedrog, 
Ons al te ras ontkwam, en wij zoo nuchter keken, 
Omdat een nieuwe dag gereed stond aan te breken? 
Herinnert Gij U nog, hoe niets ons dwazer scheen, 
Dan de ingenomenheid, ach! van zoo menigeen', 
Met eigen smaak en keus, in 't onderzoek der waarheid 
En 't malen van het schoon. 't Is, of met middagklaarheid 
Dit bleek aan menigeen', dat juist de wetenschap 
Of kunst, die hij verkoos, den hoogsten eeretrap 
Bekleedt in 't heiligdom van 's menschen geestverlichting. 
 
Een koddig staaltje of zes strekke U en mij tot stichting! 
 
Gij kent dien denker, voor het schoon der kunsten koud 
En voor het menschdom dood, die zich onledig houdt 
Met steeds te turen op zijn lijnen of zijn hoeken, 
En soms het vierkant van den cirkel zit te zoeken? 
Hem is de Wiskunde al zijn zaligheid op aard'; 
Alle andre wetenschap is hem geene aandacht waard. 
Maar ach! hij heeft een reeks geduchte tegenvoeters. 
 
Hij vindt hen in dien drom van doorgeleerde wroeters 
In d' opgedolven Grieksch-Latijnschen letterschat, 
Die jaren suffen, om uit Plato dit of dat, 
In 's Wijsgeers echten zin, te ontwikklen, op te klaren, 
En als een groot geheim aan 't menschdom te openbaren. 
‘Waar Griek of Romer zweeg, dáár staat de Rede stil, 
En wee hem, die iets meer van eenig' Wijsgeer wil!’ 
Te denken als een Griek, ziedaar hun hoogste streven; 
En niet in Neêrland, maar in Attica te leven, 
(Ten minste naar den geest) dit is hun wensch, hun heil. 
Geen Juiste Wetenschap heeft deze vreugde veil; 
En heel de Wiskunst met haar zusters en haar telgen 
Zijn doornen in hun oog. 
 
Laat vrij hun taal u belgen, 
o Mathematicus! een derde treedt daar aan, 
Met parkementen en met Charters overlaân: 

{==45==} {>>pagina-aanduiding<<}

Zoo gij in 't strijdperk treedt, ook hij zal met u twisten. 
Hem raakt het waarlijk niet, wat Griek of Romer wisten, 
Noch wat men heden weet. Mathesis, Algebra, 
Ja zelfs de Rekenkunst deelt in zijne ongenâ. 
Één wetenschap alleen houdt staag hem opgetogen; 
Op naauwlijks leesbaar schrift slaat hij de strakziende oogen 
Des Lands Geschichten, uit het Handschrift opgegaârd 
En in het licht gesteld, zijn al zijne aandacht waard. 
 
Hoe lacht die kwant hem uit, die met Penseel en Verwen 
Vernoegd en vrolijk leeft, en liever nog zou sterven, 
Dan zich verpijnen in die boeken, waar zijn kunst 
(Gelijk de losbol waant) geen voedsel vindt. De gunst 
Der jonge schoonen was hem nimmer onverschillig: 
Door geldgebrek genoopt, is hij tot werken willig; 
Bezielt paneel of doek, betoovert en bekoort, 
En grijpt de schijven zaam, en trekt naar Rome voort. 
Hij spot met alwat leeft van zwaneschacht of veder, 
En ziet meêdoogend op den Toonkunstmeester neder. 
 
Maar deze schat zijn kunst ver boven allen spot 
Verheven; hoort in haar de stemme van een' God, 
Die in het lijden troost, de vreugde leert te smaken, 
En voor het echte schoon met reine ziel te blaken. 
't Is alles maat en toon, waar hij bij dag aan denkt 
En in den nacht van droomt. - Alwie zijn hersens krenkt 
Met doode talen of met cijfers en figuren, 
Of op het mengsel van zijn verwen zit te turen, 
En zich een' schepper noemt, wanneer zijn stout penseel 
Het heerlijkst ideäal doet leven op paneel: 
Verstaan zij geen Muzijk; geleerden, kunstenaren 
Zijn, naar zijn snoeven, dan ten halve nog barbaren. 
 
Een Dichter hoort dat woord, en, met een' grammen zin, 
Stelt hij 't orakellied der wraakprofeten in: 
‘Wijkt, ongewijden, wijkt! Ons is het Rijk der aarde: 
Voor ons is 't, dat de vlijt een' schat van kennis gaarde. 
Verstomme, wie de magt der Poëzij miskent, 
En de eer der Godheid, die ons aanblaast, immer schendt! 
Geen kleuren mengen wij, maar - schilderen met woorden. 
De Toonkunst drage roem, maar - op bezielde akkoorden; 
Koud zijn haar klanken, zet de geest der Poëzij 
Geen vuur, geen leven aan die doode galmen bij. 

{==46==} {>>pagina-aanduiding<<}

De Dichtkunst tooit haar hoofd met palmen en laurieren: 
Haar moet de Wetenschap als Schutgodesse vieren; 
En welk een Kunst er ooit de harten schokt en streelt, 
't Is de aâm der Poëzij, die in de trekken speelt 
Van ieder meesterstuk, waarop de wereld staarde. 
Wij plonderen 't heelal: ons is het Rijk der aarde!’ 
Ja, Dichters! waarlijk, ja! gij plondert onbeschaamd.... 
Maar neen! gij plondert niet, wat gij in leening naamt. 
Erkent uw boekschuld aan den echten waarheidzoeker! 
De schatten, die hij vond, zet hij op hoogen woeker, 
Zoo gij de onkenbre munt bij 't menschdom gangbaar maakt. 
De geestdrift, die zoo grootsch in uwen boezem blaakt, 
Bezielt alle andre kunst, die, van gelijke waarde, 
Geen minder schepping, dan uwe eigen schepping, baarde.... 
 
Geleerden, Kunstenaars! staakt uwen dwazen strijd; 
Rukt uit uw vrije borst den angel van den nijd; 
Verbroedert u bij 't licht door Wijsgebeerte ontstoken, 
En laat voor haar alleen u aller altaar rooken! 
 
Mijn Vriend! Gij, die met mij die wetenschap (*) vereert, 
Die ons de wetten van ons wezen kennen leert; 
De grenzen en den aard bepaalt van onze kunde; 
Wat pligten God gebood, wat regten Hij vergunde: 
Als U de Muze der Geschiedenis bekoort, 
Doch andre Zanggodin mij lokt in blijder oord; 
Wij zullen om die keus niet met elkander twisten, 
Als zoo veel dwazen, die van schoon- noch waarheid wisten, 
Dan in dien eigen vorm en in dat eigen kleed, 
Waarin dat edel paar zich aan hen kennen deed. 
 
Één zucht naar 't hoogste goed verbindt de welgezinden: 
Dat wij van deze zucht ons steeds doordrongen vinden! 
Verschillend zij ons pad, het eigen zielsgevoel 
Geleidt ons op den togt naar 't eigen heerlijk doel. 
Volmaaktheid!... schittrend beeld, blijf ons voor oogen zweven!... 
Mijn Vriend! zij wordt ons deel aan 't einde van ons streven. 

Middelburg, 6 October 1828.

a.f. sifflé.


{==47==} {>>pagina-aanduiding<<}

De hond van Liverpool.

Een pachter te Liverpool bezat een' moedigen en vernuftigen hond; maar tevens behebt met een gebrek, dat, ten minste in honden, onverschoonlijk is: het haperde bij hem aan goede beginselen. Van tijd tot tijd verdwenen er jonge lammeren uit de schaapskooi van den landman. Aan wolven viel hier niet te denken: want deze vindt men in Engeland niet. In het eerst kwam de herder in verdenking; maar weldra werd de schuldige ontdekt, en ontving de welverdiende kastijding. Zich niet beterende, werd nn de herhaling van het misdrijf zóó zwaar gestraft, dat de misdadiger, op de plaats zelve, waar hij hetzelve had gepleegd, voor dood liggen bleef. Hij sleepte zijn zwaar gewond ligchaam naar een naburig kreupelbosch; en, terwijl men hem dood waande en vergat, waren intusschen zijne wonden, ten gevolge van zijn sterk gestel, en veelligt ook van het mangel aan alle geneeskundige tusschenkomst, van zelve geheeld. Maar, wat hielp hem zulks? Zich voor altijd door zijnen meester verstooten achtende, beschouwde hij of zichzelven der vergiffenisse onwaardig, of, misschien, wanhoopte hij zelf aan het overwinnen van eene zijner onweêrstaanbaarste neigingen; hetgeen zich, naar het vermaarde stelsel van eenen onzer nieuwere Physiologen, gemakkelijk laat verklaren. Wat hiervan zij, de hond verrees, ontvlood Liverpool, leidde het leven van een' ergen vagebond, en verbond zich ten laatste (om het op eene menschelijke wijze uit te drukken) met eene bende struikroovers, welke de groote wegen onveilig maken.
Twee of drie jaren waren verstreken, toen de pachter van Liverpool eene reis deed. De nacht en een onweder overvielen hem, niet verre van eene afgelegene herberg, welke er allerongunstigst uitzag. Door den nood geperst, trad hij dezelve binnen. Een oud wijf en drie manspersonen zaten rondom den haard; een groote hond deed het spit draaijen: de pachter herkende in denzelven, met verbazing, zijnen ouden knecht, en, door eene onwillekeurige opwelling van oude genegenheid gedreven, naderde hij, om hem te streelen. Het beest gromde, liet de tanden zien, en scheen hem te willen bijten; maar, door de oude vrouw met een' schop bestraft, hervatte het zijne taak, alsof er niets gebeurd was.
De landman, na het nuttigen van een sober avondeten, begaf zich naar de hem aangewezene slaapplaats, en maakte

{==48==} {>>pagina-aanduiding<<}
zich gereed om te bedde te gaan, toen een gehuil aan zijne deur zijne oplettendheid tot zich trok. Hij opent dezelve, en - de spitdraaijer stapt binnen. Maar het was thans niet hetzelfde grimmige, dreigende, booze dier; zachtzinnig vlijde het zich voor de voeten zijns voormaligen meesters neder, en lekte hem de handen, alsof het hem, in zijne taal, vergeving kwam vragen voor zijne driftvervoering. De pachter streelde den hond wederkeerig, en wilde hem vervolgens weder wegzenden; maar dit ging niet. De reiziger, wien zijn logement almede zekeren schroom had ingeboezemd, besloot nu, den hond bij zich te houden, en wilde de deur sluiten; maar het beest verzette zich daartegen, vatte met de tanden een der panden van zijn' rok, en poogde hem met zich naar buiten te trekken. De man begreep niet, wat dit beduidde, en zijne bevreemding steeg nog hooger, toen hij, het bedde naderende, door den hond met alle kracht naar de deur getrokken werd, en, wanneer hij zich geliet hem te willen volgen, het beest de uitbundigste blijdschap vertoonde. Dit alles bragt hem tot nadenken. Waar bevond hij zich? In een afgelegen huis, te midden van een eenzaam oord. De gelaatstrekken der bewoners hadden hem al aanstonds verdacht toegeschenen. Bevond hij zich misschien in een roovershol?..... Hij koos zijne partij, sloot den hond buiten, laadde zijne pistool, opende zachtjes de blinden, nam behoedzaam een laken van het bedde, knoopte het wel stevig aan het venster vast, verborg het licht ouder den schoorsteen, verschanste zich zoo goed hij konde, en wachtte de uitkomst af. Niet lang leed het, of eene veer sprong los, een valluik opende zich aan het voeteneinde der bedstede, het bed werd onderstboven geworpen en verdween. Op dit gezigt liet zich de reiziger in allerijl langs het laken naar beneden glijden, en liep, op goed geluk af, naar het naaste gehucht. Het gelukte hem, de bewoners op de been te brengen, die, gewapend, hem naar het verdachte huis volgden, hetzelve bezetteden, de
schelmen overvielen en bemagtigden. Men doorzocht het verblijf. De hond verstrekte daarbij tot gids. Het valluik dekte een' grooten kuil, waar verscheidene onder kalk bedolvene lijken en een groot aantal menschenbeenderen verspreid lagen.
De dankbare pachter nam zijnen hond mede, die nu geene lammeren meer stal; maar tot dusverre blijft het een onopgelost vraagstuk, of de hond zijnen terugkeer tot betere beginselen aan de school der struikroovers, dan aan die des tegenspoeds hebbe te danken.

De Portugees aan Don Miguel, bij het ronddeelen van eererruisen.


Wie door uw kruis zich vind' vereerd, 
Ik dank u voor het mijne: 
Sinds gij als Koning hier regeert, 
Heeft elk genoeg aan 't zijne. 



{==49==} {>>pagina-aanduiding<<}

Mengelwerk.

Schets eener geschiedenis des slavenhandels.

(Vervolg van bl. 14.)

De eerste Engelschman, welke deel nam aan den slavenhandel, was Kapitein john hawkins. Op zijne reizen naar de Kanarische eilanden had hij gezien, dat de Negers eene zeer gezochte koopwaar uitmaakten op St. Domingo, en dat men zich dezelve op de kusten van Afrika gemakkelijk konde aanschaffen; hij besloot, deze soort van handel uit te oefenen, en, onder zijne landslieden eenige kooplieden gevonden hebbende, genegen om hem te helpen, rustte hij drie schepen uit, bemand met honderd koppen, met welke hij, in den jare 1562, naar Afrika stevende. Hij ging tot aan de rivier Sierra Leona, en, gedeeltelijk door koop, gedeeltelijk door geweld, verzamelde hij meer dan 300 Negers, welke hij op St. Domingo met zeer groot voordeel verkocht. Door het welgelukken van deze eerste poging aangespoord, deed hij onderscheidene soortgelijke togten; en Koningin elizabeth, welke dezelve eerst streng afgekeurd, en verklaard had, dat het niet missen konde, of de toorn des Hemels zoude op de aanleggers daarvan nederkomen, eindigde met dezelve uitdrukkelijk te wettigen. Sedert vormden zich in Engeland verscheidene maatschappijen, welke den handel in Neger-slaven ondernamen, en forten bouwden op de kusten van Afrika, om hunne kantoren te verdedigen; zij verkregen achtervolgens van Koningin elizabeth en van de Koningen jacobus I, karel I en karel II het uitsluitend voorregt van den slavenhandel. Deze handel werd sterk uitgebreid, toen de Engelschen zich op het eiland Barbados nederzetteden, en nog meer, toen zij, in 1655, den Spanjaarden Jamaica ontnamen. De teelt van het suikerriet

{==50==} {>>pagina-aanduiding<<}
en van den koffijboom, welke voor deze beide eilanden eene bron van rijkdommen werden, vorderde een groot aantal handen; en, gelijk Barbados sedert de ontdekking niet bewoond was, en de door de Spanjaarden begane wreedheden op Jamaica van hetzelve de inboorlingen geheel hadden doen verdwijnen, moest men de geringheid der bevolking door de invoering van Neger-slaven vergoeden. Het monopolie, aan de Afrikaansche maatschappij toegestaan, werd weldra het voorwerp van vele klagten aan de zijde der volkplanters en van bijzondere personen, welke dezen winstgevenden handel wenschten te drijven; dezelve werden gunstig ontvangen; in 1698 verklaarde eene akte van het Parlement den slavenhandel vrij, en van dien tijd af werd dezelve jaarlijks levendiger, tot in 1772. Gedurende den Amerikaanschen oorlog verslapte dezelve aanmerkelijk, en was op het punt, om geheel opgeschorst te worden, maar kreeg wederom eene nieuwe kracht bij den Parijschen vrede, en in de vier jaren, welke onmiddellijk op denzelven volgden, werden meer dan 100,000 Negers in de Britsche bezittingen in de Westindiën ingevoerd.
Uit de echte stukken, aan het Parlement door de Afrikaansche maatschappij en de Neger-handelaars verschaft, bij de twisten, welke tusschen hen plaats hadden, blijkt, dat van 1680 tot 1700 de maatschappij in de Engelsche volkplantingen 140,000 Negers had ingevoerd en de Neger-handelaars 160,000, te zamen 300,000 uitmakende. Volgens de tolregisters, zijn op Jamaica van 1700 tot 1786 610,000 Negers ingevoerd; bryan edwards schat op het dubbel het getal der genen, welke gedurende dezen tijd in de zuidelijke staten van Noord-Amerika en op de eilanden onder den wind zijn ingevoerd, zoodat men het getal Negers, van 1680 tot 1786 in de Engelsche bezittingen ingevoerd, op 2,130,000 kan rekenen, (bryan edwards, History of the British Colonies, T. II. p. 55.) en volgens alle waarschijnlijkheid is deze berekening eer beneden dan boven de waarheid, daar dit gemiddeld slechts 20,000 Negers

{==51==} {>>pagina-aanduiding<<}
per jaar zoude uitmaken, terwijl het bewezen is, dat in sommige jaren de invoer tot 50,000 gestegen is.
Eerst in de laatste helft der zeventiende eeuw begonnen de Franschen vastigheden op de kust van Afrika aan te leggen; het eenige middel, om een werkdadig deel aan den slavenhandel te kunnen nemen. Sedert het jaar 1660 hadden zij een kantoor op het eiland St Louis, aan den mond van de Senegal; in 1677 maakten zij zich meester van het eiland Gorea, en na den vrede van Nijmegen (1678) van de geheele kust, van de witte Kaap af, tot aan de rivier de Gambia. Zij trokken hieruit het voordeel, om met de Neger-vorsten van deze streken een verbond aan te gaan, hetwelk hun het uitsluitend regt verzekerde, om daaruit gom, goud en slaven te halen. Er vormden zich in Frankrijk verscheidene handelmaatschappijen, onder den naam van maatschappij van de Senegal, van Guinea, van Assiento, aan welke het Gouvernement het voorregt van den slavenhandel gaf, onder voorwaarde van jaarlijks aan de Fransche volkplantingen in de Westindiën een zeker getal Negers te verschaffen. In het begin der achttiende eenw gaf het Spaansche Gouvernement aan de Fransche maatschappij van Assiento het verlof, om Negers in deszelfs Amerikaansche volkplantingen in te voeren. In dezen tijd, en gedurende den geheelen Successieöorlog, hielden zich de Franschen met den meesten ijver met den slavenhandel bezig. Na den Utrechtschen vrede (1713) deed het overwigt ter zee der Engelschen en Hollanders het deel, hetwelk de Franschen in dezen handel gehad hadden, verminderen, en noodzaakte hen, zich te bepalen tot het voorzien van hunne eigene
volkplantingen, en zelfs, zoo men raynal mag gelooven, (Hist. Phil. et Polit. de l'Inde, T. VI. p 123.) konden zij er jaarlijks slechts 13 à 14,000 leveren, terwijl zij er 20,000 noodig hadden. In 1784 werd de handel met Afrika geheel vrij verklaard, en, den slavenhandel willende aanmoedigen, gaf het Fransche Gouvernement aanzienlijke premiën aan de schepen, voor den Neger-handel bestemd. Deze maatregelen deden den slavenhandel derwijze herleven, dat in 1785 bij

{==52==} {>>pagina-aanduiding<<}
de 33,000 Negers door Fransche schepen in de Antilles werden ingevoerd; dezelve werd zeer levendig voortgezet, tot aan den oorlog, door de omwenteling veroorzaakt, gedurende welken den Franschen de meeste hunner volkplantingen ontnomen werden, hetgeen hunnen zeehandel een' geweldigen knak gaf.
Namen de Hollanders geen zoo aanzienlijk deel aan den slavenhandel, als de Mogendheden, waarvan wij gesproken hebben, het was niet omdat zij denzelven als onzedelijk beschouwden, maar omdat zij er minder voordeel van konden trekken. Hunne voornaamste overzeesche bezittingen waren in Indië, waar overvloed van handen was; eerst nadat zij zich van Suriname hadden meester gemaakt (1666), alwaar zij uitgestrekte suikerplantaadjen vonden, waren zij genoodzaakt, zich slaven aan te schaffen. De Hollandsche Westindische maatschappij werd eerst uitsluitend belast met de zorg, om Suriname van slaven te voorzien; later werd de handel vrij verklaard, en maakte zulke vorderingen, dat, alleen in het jaar 1769, de Hollanders van de kusten van Afrika meer dan 11,000 Negers uitvoerden. In het vervolg verminderde dezelve aanmerkelijk, en van 1788 tot 1793 voerden zij er gemiddeld slechts 4000 jaarlijks uit. De slaven, welke zij in hunne volkplanting aan de Kaap de goede Hoop gebruikten, kwamen niet van de westelijke kusten van Afrika, zij waren meest Maleiers van afkomst, en ondergingen over het algemeen eene zachtere behandeling dan de Negers.
De handelsvoordeelen, welke de groote Mogendheden van Europa van hare volkplantingen trokken, maakten eenige Rijken van den tweeden rang begeerig, om ook dusdanige in de Westindiën te hebben. Het gelukte den Deenen, er te vestigen op de eilanden St. Thomas, St. Crux en St. Jan; dewijl zij suiker teelden, hadden zij slaven noodig, welke zij zelve op de kusten van Afrika gingen halen. De Zweden en Pruisen deden ook pogingen, om aan den slavenhandel deel te nemen, maar met weinig gevolg.

{==53==} {>>pagina-aanduiding<<}

Wij hebben reeds gezegd, dat de Engelschen vele slaven in hunne volkplantingen van Noord-Amerika hadden ingevoerd; de steden Boston, Philadelphia en Charlestown rustten, toen zij onder Engelsche heerschappij waren, jaarlijks een aanzienlijk getal schepen voor den slavenhandel uit. Gedurende den onafhankelijkheidsoorlog nam het Congres der Vereenigde Staten eenige maatregelen, om den slavenhandel af te schaffen, en ging daarmede voort zelfs na den vrede. In de noordelijke staten is het getal slaven gering; hetzelve is zeer aanzienlijk in de zuidelijke. Ook heeft de afschaffing van dien handel daar eene sterke tegenkanting ondervonden.
Wij hebben gezien, dat bijna alle volken van Europa aan den slavenhandel deel genomen hebben; maar ieder op eene verschillende wijze. De Portugezen, welke eerst bijna alleen het bezit van dezen handel hadden, stonden denzelven later, voor een groot gedeelte, aan de Hollanders, Engelschen en Franschen af, welke zich uitsluitend daarvan meester maakten. Volgens de stukken, aan het Engelsche Parlement door de kooplieden van Liverpool verschaft, bij het eerste onderzoek naar dezen handel, hebben de Europeanen van 1788 tot 1793 jaarlijks 74,000 Negers uit Afrika gevoerd; van dit getal voerden de Engelschen 38,000, de Franschen 22,000 uit. Volgens alle waarschijnlijkheid was de uitvoer in de eerste tijden van den handel sterker, toen er nog geene Negers waren, in de volkplantingen zelve geboren; dezelve moest langzamerhand afnemen, toen de volkplanters, beter met hunne belangen bekend, de huwelijken hunner slaven aanmoedigden. Maar, nemende voor gemiddelden jaarlijkschen uitvoer 74,000, zoo zouden, gedurende de 300 jaren, dat de slavenhandel bestaan heeft, meer dan 20,000,000 Negers alleen door de Europeanen aan hunnen geboortegrond ontrukt zijn, zonder die genen mede te rekenen, welke, gedurende eeuwen, de karavanen van het Oosten jaarlijks, uit het binnenste van Afrika, op de kusten van Barbarije, in Turkije, Perzië en Indië ter markt brengen! -

{==54==} {>>pagina-aanduiding<<}

Tot dusverre de geschiedenis, oorsprong en opkomst van den slavenhandel. Wij gaan thans over, om eene schets te geven van de pogingen, welke ter afschaffing van dezen barbaarschen handel in het werk gesteld zijn.
Toen deze handel zich uitbreidde, en de wreedheden ten opzigte der slaven zeer verre gingen en velen in het oog liepen, waren er van tijd tot tijd wel eenige menschen, welke hunne stemmen verhieven ter verligting van het lot dezer ongelukkigen; doch deze hunne afzonderlijke pogingen waren van weinig gevolg; hiertoe was eene vereeniging van menschen noodig, welke zich door niets lieten afschrikken, en geenerlei moeite ontzagen, om alle zwarigheden te boven te komen.
Deze vereeniging had eerst plaats bij het genootschap, Kwakers genoemd, aan hetwelk de eer toekomt, dezen langen en edelen strijd begonnen te hebben. Alles liep te zamen, om de Kwakers voor deze onderneming zeer geschikt te maken; de aard en de strekking hunner godsdienstige denkbeelden, hun werkzame en ondernemende ijver, hunne onverschrokkenheid, wanneer het er op aankomt, om staande te houden, hetgeen zij waarachtig en regtvaardig meenen te zijn, de innige en broederlijke band, welke hen vereenigt. Voegen wij er de omstandigheid nog bij, dat de Vrienden-maatschappij zich schielijk zelfs in die streken verspreidde, waar het werk van den landbouw voornamelijk door slaven gedaan werd. Weinig tijds na de opkomst dezer sekte doorreisden verscheidene Kwakers de Antilles, en predikten er met goed gevolg. Getroffen door de hardheid, waarmede de volkplanters over het algemeen de Negers behandelden, vermaanden zij hen, te hunnen opzigte van gedrag te veranderen, hen als broeders te beschouwen, en hun toe te staan, de prediking van het Evangelie bij te wonen. Volgens alle waarschijnlijkheid waren hunne vermaningen niet zonder vrucht; ten minste de ijverigste voorstanders van den slavenhandel toonden hun ongenoegen daarover, en wendden voor, dat de Kwakers de Negers tot opstand aanzetteden. Zij verkregen van de Overheid een bevel, het-
{==55==} {>>pagina-aanduiding<<}
welk den Kwakers verbood, Zwarten bij hunne vergaderingen toe te laten; en, dit onderscheidene malen door hen overtreden zijnde, verbood men hun, te vergaderen. Op het eiland Barbados ging de Gouverneur zelfs zoo ver, dat hij aan de Kwakers, welke uit Engeland kwamen, niet toestond aan land te komen. Ook werden de Kwakers langzamerhand geheelenal uit de Antilles verdreven, en hunne pogingen, om er den slavenhandel te verzachten, waren zonder gevolg. Beter gelukte het hun in de volkplantingen van
Noord-Amerika. De leden van de Vrienden-maatschappij onderscheidden zich terstond van de overige volkplanters, door de goedheid, zachtheid en welwillendheid, waarmede zij hunne slaven behandelden; maar weldra gingen zij verder. Op het einde der zeventiende eeuw betoogden verscheidene hunner in de algemeene vergadering van Philadelphia, dat het den belijderen van het Evangelie geenszins voegde, een regt van eigendom op huns gelijken uit te oefenen, en menschen te koopen of te verkoopen, welke hunne broeders waren. Over de vraag werd lang getwist; men kwam niet tot eene stellige beslissing; de algemeene vergadering bepaalde zich bij eene vridelijke vermaning aan alle broeders, om geene slaven meer te koopen, en die, welke zij reeds bezaten, met zachtheid te behandelen. Deze vermaning werd in volgende jaren dikwijls herhaald; en, zoo dezelve al geen volledig gevolg had, belette zij echter vele Kwakers, deel te nemen aan den slavenhandel.
De ijverigste leden der sekte werkten echter onophoudelijk, om hunne denkbeelden, opzigtelijk den slavenhandel, te verspreiden; wij willen er twee van noemen, welke een groot gedeelte van hun leven aan de vervulling van deze taak opofferden, te weten: john woolman en anton benezet. Woolman was in 1720 te New-Jersey geboren. Hij kwam jong bij de Kwakers, en op den ouderdom van 24 jaren werd hij reeds in godsdienstige zendingen gebruikt. De landschappen Maryland, Virginië en Carolina doorreizende, had hij ge-
{==56==} {>>pagina-aanduiding<<}
legenheid, den ongelukkigen toestand der slaven van nabij te zien, en tevens den verderfelijken invloed van den Neger-handel op de zeden; sedert nam hij het besluit, werkzaam te zijn tot het vrijmaken der Negers, en, in den loop zijner veelvuldige reizen, gelukte het hem, vele volkplanters over te halen, hunnen slaven de vrijheid te schenken. Anton benezet, van afkomst een Franschman, maar in Engeland opgevoed, begaf zich in 1731 met zijne geheele familie naar Noord-Amerika, en liet zich onder de Kwakers opnemen. Zijne broeders gingen in den koophandel, en wonnen daarmede aanzienlijke schatten; hij verkoos, zich aan het onderwijs der jeugd te wijden, en gebruikte al zijnen invloed, om zijnen leerlingen den diepsten afkeer van den slavenhanhel in te boezemen. Nadat hij in de dagbladen van Philadelphia verscheidene stukken had doen plaatsen, geschikt om de algemeene aandacht op deze zaak te vestigen, deed hij achtervolgens, van 1762 tot 1772, drie werken verschijnen, waarin hij alle de berigten mededeelde, welke hij zich over dat gedeelte van Afrika verschaft had, waar de slavenhandel voornamelijk plaats vond, over den oorsprong en den voortgang van dezen handel, over het ongelukkige lot der
slaven in de Engelsche volkplantingen, en over hunne geschiktheid, om uit den staat van verwerping en ruwheid te geraken, waarin de Europeanen hen hielden. Om door ondervinding de waarheid dezer laatste stelling te bewijzen, stichtte hij, in 1781, te Philadelphia eene school, waar die Negers, welke hij door zijne vermaningen had doen vrijmaken, om niet onderwijs konden ontvangen; en hij had de voldoening, eene menigte Negers van verschillenden ouderdom dezelfde talenten en hetzelfde vernuft te zien ontwikkelen, als de Blanken. Zonder twijfel moet men aan den aanhoudenden ijver van benezet toeschrijven het besluit, in 1774 door de algemeene vergadering der Kwakers van Pensylvanië en New-Jersey genomen, om diegenen uit hun genootschap te verbannen, welke voortgingen, op eenigerhande wijze, deel aan den slavenhandel te nemen,

{==57==} {>>pagina-aanduiding<<}
of weigerden, hunne slaven in vrijheid te stellen. Dit voorbeeld werd gevolgd door de algemeene vergaderingen der Kwakers van New-York, Maryland, Virginië, de beide Carolina's en Georgië; zoodat in 1787, in de geheele uitgestrektheid der Vereenigde Staten, geen enkele slaaf meer in dienst was van een' Kwaker, welke als zoodanig erkend werd.
De geschriften, door de Kwakers verspreid, maakten veel indruks in alle de Engelsche volkplantingen van Noord-Amerika, ook op personen, welke niet tot hun genootschap behoorden, en men zag een groot getal volkplanters hunne slaven vrijmaken. Vóór den onafhankelijkheidsoorlog wendden zich vele landschapsvergaderingen met verzoekschriften tot den Koning, om wetten te hebben, geschikt ter bedwinging van den slavenhandel; maar, in plaats van deze menschlievende aanzoeken gunstig op te nemen, dwarsboomde het Gouvernement op nieuw de vrijlating der slaven. Echter verslaauwde de ijver dezer menschenvrienden niet. In 1774 vormde zich de Philadelphia eene vereeniging, zamengesteld uit de aanzienlijksten van de verschillende godsdienstige gemeenten, welke in Amerika bestonden, ten doel hebbende de afschaffing van den slavenhandel. Haar arbeid, naauwelijks begonnen zijnde, werd afgebroken door den opstand der Engelsche volkplantingen; maar de zaak, welke zij zich voorgenomen hadden te ondersteunen, vond daarom niet minder deelgenooten gedurende den onafhankelijkheidsoorlog. De Amerikaansche Republikeinen, gelukkig hunne vrijheid verkregen te hebben, vonden het schandelijk, in hun midden den slavenhandel te dulden; en, hoewel het Congres, geheel bezig met de zorg voor de verdediging des lands, zich met dit onderwerp nog niet konde bezig houden, namen echter verscheidene staten gedeeltelijke maatregelen, strekkende om ten minste de invoering van nieuwe slaven te verhinderen. Na den vrede van 1783 zag men in de Vereenigde Staten eene menigte geschriften verschijnen, geschikt, om de belangstelling, welke de Amerikanen reeds stelden in het lot der Zwarten, te onderhouden en

{==58==} {>>pagina-aanduiding<<}
aan te kweeken. De maatschappij voor de afschaffing van den slavenhandel, welker werkzaamheid gedurende den oorlog geschorst was, vereenigde zich op nieuw, werd met een groot aantal invloed hebbende mannen uit de verschillende staten vermeerderd, en verkoos tot derzelver voorzitter franklin. Dank zijner pogingen, begreep de wetgevende magt eindelijk, dat het bestaan der slavernij, en nog meer de handel in Negers, strijdig was met de grondstellingen der nieuwe Republiek; en, toen in 1787 de afgevaardigden van alle de staten zich te Philadelphia verzamelden, om de grondwet der vereeniging op te maken, stelden verscheidene hunner voor, om er een artikel in te brengen, de afschaffing der slavernij en van den slavenhandel inhoudende. Dit voorstel werd sterk betwist door de afgevaardigden van de beide Carolina's, Virginië, Maryland en Georgië; zijnde de vijf staten, waar het getal der slaven het aanzienlijkst was, en welke het meeste deel namen aan den slavenhandel. Zij stemden er echter in toe, na eene lange tegenkanting, onder voorwaarde evenwel, dat deze wet niet zoude worden ten uitvoer gebragt vóór den 1 Februarij 1808, en dat, tot op dien tijd, het Congres geenen der staten, welke werkelijk deel aan de vereeniging hadden, zoude kunnen beletten, slaven in of uit te voeren, mits een regt van 10 dollars per hoofd betalende. Het is opmerkelijk, dat de opstellers van dit artikel zorg droegen, eene omschrijving te gebruiken, om te vermijden zich van het woord slaaf te bedienen, hetwelk hun met den geest der grondwet strijdig scheen. Het grondbeginsel van de afschaffing des slavenhandels werd dus aangenomen en vastgesteld door het Gouvernement der Vereenigde Staten; en, zoo eene menigte bijzondere belangen tot in 1808 den tijd, waarop hetzelve de geheele toepassing moest ontvangen, deed
verschuiven, had deze bepaling echter slechts plaats ten opzigte der vijf bovengenoemde staten. De overige staten bleven vrij, om zich vóór dezen tijd te bepalen; vele hunner hadden zelfs het oogenblik niet afgewacht, om den handel af te schaffen, en andere

{==59==} {>>pagina-aanduiding<<}
namen gestrenge maatregelen, om denzelven vóór het verloop van den bepaalden tijd te doen ophouden. Wat het Congres betreft, het gebruikte den tusschentijd van 1787 tot 1808, om wetten te maken, geschikt om de geheele afschaffing van den slavenhandel voor te bereiden. Zoo verbood het, bij voorbeeld, in 1794 aan elk burger of bewoner der Vereenigde Staten, op eene boete van 2000 dollars, om schepen uit te rusten, bestemd om den slavenhandel in vreemde volkplantingen uit te oefenen. In 1798 verbood het, op gelijke wijze, aan elk burger of bewoner van het gemeenebest, deel te hebben in eenige speculatie, den slavenhandel betreffende, op eene boete van de dubbele waarde van ieders aandeel. Eene wet van den jare 1800 verklaart diegenen van hun burgerregt vervallen, welke vrijwillig op een vreemd slavenhandelschip dienst zouden nemen. In 1807, eindelijk, maakte het Congres de strafbepalingen bekend, betrekkelijk den slavenhandel, welke, van den 1 Januarij 1808 af, in de geheele uitgestrektheid der vereeniging ten uitvoer moesten gebragt worden. Om van de uitvoering dezer wetten meer verzekerd te zijn, werd de helft van alle de daarbij vastgestelde boeten aan de aangevers der overtreding beloofd, en elk, die een' eigenaar van tegen de wet ingebragte slaven konde aanwijzen, werd eene geldelijke belooning toegezegd.
In 1808 werd de nieuwe wetgeving betrekkelijk den slavenhandel in werking gebragt, en sedert heeft het Congres bestendig voor derzelver uitvoering gezorgd; het heeft kruisers op de kusten van Afrika en Amerika geplaatst, om de schepen te nemen, welke mogten voortgaan den slavenhandel te drijven, en maatregelen genomen, om die Negers, welke tegen de bestaande wetten ingevoerd waren, weder in hun vaderland te brengen. Om de begeerlijkheid nog krachtiger te betoomen, ging het in 1819 over tot het bevelen aan alle regtbanken, om de doodstraf uit te spreken tegen ieder, welke Negers in de Vereenigde Staten zoude invoeren, met oogmerk om dezelve te verkoopen, of als slaven te gebruiken. De Ver-
{==60==} {>>pagina-aanduiding<<}
eenigde Staten hebben dus de eer, aan alle andere Mogendheden het voorbeeld van de afschaffing des slavenhandels gegeven, en strenge maatregelen genomen te hebben, om dezelve uit te voeren. Deze verdienste is des te grooter, daar het aantal slaven en slavenhandelaars in de Verenigde Staten zeer groot was, en bij gevolg eene menigte belangen door het verbod van dezen tak van koophandel geschokt werden.

(Het vervolg hierna.)

De haringtogt.

De merkwaardige togten van den Haring, op welke hij zoo vele kusten der oude en nieuwe wereld aandoet, en aldaar de altijd geopende tonnen vult, maken dezen visch tot het als voedmiddel meest uitgebreide zeeprodukt. Aan vele oevers der bewoners eenige spijs, wordt hij in de diepste binnenlanden hooggeschat, en is aldaar dikwijls het eenige zeedier, dat de ingezetenen in natura te zien krijgen. De marschroute, welke hij geregeld door het bekken des Atlantischen oceaans neemt, is, in het groot beschouwd, deze: De togt begint, ten oosten van IJsland, uit den noordelijken poolkring, gaat om de Britsche eilanden heen, komt door de zeeëngte van Cala is en het St. George-kanaal in den oceaan, verschijnt ten noorden van Madera, zakt alsdan schuins tot den twintigsten graad af, kromt zich naar het westen, trekt nu de Antilles voorbij, langs de kusten van Amerika opwaarts, en komt eindelijk, langs de zuidpunt van Newfoundland, wederom daar, van waar hij is uitgegaan. De Haring volbrengt deze groote reis in den tijd van een jaar. In Julij, Augustus en September bevindt hij zich aan de Engelsche en Fransche kusten; in October bij Madera; in Januarij is hij de Antilles voorbij; in Februarij, Maart en April bezoekt hij de Vereenigde Staten; in Mei rigt hij zijnen koers op IJsland, alwaar hij tegen het einde van Junij aankomt; waarop de kringvormige togt van nieuws begint.






{==61==} {>>pagina-aanduiding<<}

Nog iets over den Jaculator.

Aan den Heere Redacteur der Vaderlandsche Letteroefeningen.

Toen ik in het Mengelwerk van uw tijdschrift voor December 1828, No. XVI, het artikel las over den zoogenaamden Jaculator, overgenomen uit het Edinburgh new philosophical Journal, meende ik dadelijk, mij te kunnen herinneren, dat onze vaderlandsche natuurkundigen, martinet en uilkens, in hunne werken, reeds van dat merkwaardige vischje gewag hadden gemaakt; en bij nader onderzoek bevond ik inderdaad, mij daaromtrent niet bedrogen te hebben. De eerstgemelde toch schrijft, in deszelfs beroemden Katechismus der Natuur, IIde D. 2de druk, bl. 331: ‘Bij deze gelegenheid valt mij in de verwonderlijke konst van eenen visch, dien een mijner vrienden te Batavia gezien heeft. Deze, in eene belommerde beek zwemmende, loert op de vliegen, die op de bladeren der overhangende boomen of planten zitten, waarvan hij leeft. Zoodra hij er eene gewaar wordt, zwemt hij er, tot op zes voeten afstands, naar toe; en schiet dan, met eenen enkelen drop waters uit den bek, de vlieg zoo net van 't blad, dat ze in 't water valt en zijne prooi wordt.’ - Deze beschrijving komt zoo volmaakt overeen met die in het aangehaalde artikel, dat er, mijns bedunkens, volstrekt niet te twijfelen valt, of de Heer martinbt heeft hetzelfde vischje bedoeld, hetwelk daar onder den naam van Jaculator vermeld wordt. - De Heer uilkens, daarentegen, (in deszelfs Natuurlijke Historie, uitgegeven door de Maatschappij: tot Nut van 't Algemeen, IIIde D. bl. 57) gewaagt alleen met een enkel woord van zekeren visch in de Oostindiën, den langsnuitigen Bandvisch genoemd, van welken hij zegt, ‘dat dezelve de insecten, welke op waterplanten zitten, bespuit, zoodat zij, daar afvallende, hem ter prooije

{==62==} {>>pagina-aanduiding<<}
worden;’ doch dat ook deze langsnuitige Bandvisch dezelfde is met den bedoelden Jaculator, schijnt mij toe, even min in twijfel getrokken te kunnen worden.
Daar nu de schrijver van het meergemelde artikel in het Edinburgsch nieuw wijsgeerig tijdschrift de eerste ontdekking van dit vischje aan den Heer john mitchell meende te moeten toeschrijven, zoo heb ik mij verpligt geacht, U mijne bevinding desaangaande, ter bestrijding dier dwaling, mede te deelen; vertrouwende, dat Gij, tot dat einde, aan dezen gaarne een plaatsje in een der eerstuitkomende nommers van uw tijdschrift zult inruimen.
Met achting noem ik mij

Nijmegen, den 13 Januarij 1829.

Uw' bestendigen Lezer, c. ten hoet, j.z.




Bouw- en beeldhouwkundige gedenkstukken van het oude Egypte.

De gedenkstukken der hooge oudheid, welke hem, die Egypte van het Noorden naar het Zuiden doorwandelt, te voren komen, zijn de Piramiden; die verbazend groote, met onbegrijpelijke kunst, van steen opeengestapelde gevaarten, welker omvang en hoogte, reeds van ouds, altijd de bewondering der wereld tot zich trok. In eene lengte van ongeveer 8 mijlen, van Dschiseh (gewoonlijk Gise geschreven) schuins tegenover Kahira, de tegenwoordige hoofdstad van Egypte, op den westelijken oever van den Nijl, tot aan Meidun, vindt men de Piramiden, nu eens afzonderlijk, dan eens in getale. Sommige van deze zijn zoo vervallen, dat men niet dan sporen van dezelve vindt, terwijl andere bij voortduring de vergankelijkheid trotseren. Zij staan alle op dat groote doodenveld, op den rotsachtigen, met zand bedekten en met graven vervulden bodem, die zich aan den voet van de Lybische bergketen uitstrekt. De Piramiden in de nabijheid van Dschiseh, tegenover Kahira, zijn de eerste en de hoogste;

{==63==} {>>pagina-aanduiding<<}
op deze volgen, 2½ mijlen verder zuidelijk, die van Saccara, in de nabijheid van het oude Memphis. Verderop ziet men die van Dahschur en andere, welke toch alle meer vervallen zijn, tot aan het dorp Meidun, in welks nabijheid men de laatste Piramide vindt.
Over de bestemming van deze gedenkstukken kan men naauwelijks in het onzekere blijven, wanneer men overweegt, vooreerst, dat zij staan midden onder graven en in de bergen uitgehouwene grafspelonken; ten andere, dat in eenige van dezelve zorgvuldig gebalsemde en welbewaarde lijken gevonden zijn, tot welke men toegang verkreeg door labirintische gangen. Waarschijnlijk wezen deze, reeds sedert verscheidene duizenden van jaren daar staande, gedenkstukken de grafplaatsen aan der Koningen van Memphis. De Piramiden zijn omringd van eene ontelbare menigte van grafgewelven, die, gedeeltelijk in de steile zijden der bergen uitgehouwen, gedeeltelijk onder den rotsachtigen bodem van den grond, als groote kelders zijn aangelegd, in welke men door openingen of putten nederklimt. Derzelver wanden zijn niet alleen met hieroglyphen, maar ook met beeldhouwwerk bedekt, hetwelk zoo wel zaken tot den Godsdienst behoorende, als bezigheden van het dagelijksche leven voorstelt.
Terwijl in Middel-Egypte de Piramiden de eenige gedenkstukken zijn der bouwkunde, die boven den grond zijn bewaard gebleven, is daarentegen Opper-Egypte zoo veel te rijker aan overblijfselen der prachtigste gebouwen uit de hoogste oudheid. De reeks van deze gedenkstukken begint bij Denderah (het oude Tentyra), op den westelijken oever van den Nijl, waar de Tempel van Isis, die door zijnen Dierenriem zoo beroemd geworden is, de eerste zigtbare voorstelling geeft van eene wijze van bouwen, welke derzelver wedergade niet heeft in eenig ander land der wereld. Maar deszelfs beschouwing is slechts eene voorbereiding voor die der groote wonderen, welke den verbaasden reiziger, ongeveer vijf mijlen zuidelijker, verbeiden, onder de overblijfselen van Thebe, de groote stad van jupiter ammon.

{==64==} {>>pagina-aanduiding<<}
Langs de beide oevers van den stroom is de grond bedekt met de bouwvallen van de oudste koningsstad der aarde; en, waar de woningen der levenden eindigen, beginnen ook hier de woningen der dooden, die zich uitstrekken tot diep in de westelijke bergketen. Tempels, wier verbazende gevaarten zich gelijk gebergten verheffen, omringd door kolossale beelden, Sphinxen en Obelisken, die groot genoeg zijn, om, meer in derzelver nabijheid, niet onopgemerkt te blijven, liggen verstroold in de vlakte; duizenden van jaren gingen reeds over hen voorbij, maar noch de hand des tijds, noch de vernietigende woede der barbaren, heeft hen kunnen overweldigen. Aan de zuidelijke grenzen van Egypte hoopen deze gedenkstukken zich al gedurig meer opeen, en eindigen op het eiland Philae, voorbij de watervallen van den Nijl. De muren van deze gebouwen zijn met ontelbare voortbrengselen der beeldhouwkunde bedekt, die met derzelver levendige kleuren grootendeels ongeschonden bewaard zijn gebleven. Dewijl deze beelden nu eens godsdienstige plegtigheden en optogten, dan eens veldslagen, bestormingen van vestingen en zegepralen, nu weder jagten, visscherijen en werkzaamheden van den landbouw, dan weder tooneelen uit het huiselijke leven voorstellen, zoo ligt in deze afbeeldingen het oude Egypte, en het leven van deszelfs bewoners, in alle deszelfs betrekkingen, open voor onze oogen. Zelfs ook voorwerpen uit de Bijbelsche oudheid ontvangen door deze voorstellingen menigmaal een onverwacht licht; en de beschouwer wordt verrast, wanneer hij op de muren van eenen tempel, op dit ver gelegene Philae, heilige gereedschappen ontdekt, wier gelijkvormigheid met die, welke in het tweede boek van mozes worden beschreven, niet te miskennen is.

Iets, over scheepvaart onder water.

Een zekere baudouin, in Frankrijk, heeft voor de uitvinding van een vaartuig, waarmede men onder water varen kan, kosteloos Patent verworven; en het laat zich aanzien,

{==65==} {>>pagina-aanduiding<<}
dat zijne vinding werkelijk zal daarstellen, wat vroegere proefnemingen, als 't ware, slechts hadden aangekondigd. Zij baant alzoo den mensch den toegang tot eene hoofdstoffe, welke hem tot heden nagenoeg ontzegd bleef, en is veelligt, nevens de stoomwerktuigen, bestemd, om, in de morele en physieke wereld, de grootste veranderingen te bewerken.
Reeds aristoteles gewaagt van scheepvaart onder water, door middel van klokken of luchtzakken. Schrijvers, die 1600 jaren na den zoon van philippus de pen opvatteden, verhalen, dat de overwinnaar van darius in schepen onder het water hebbe gevaren. Meer geloofs verdient echter, dat men van de 13de tot de 16de eeuw dergelijke werktuigen heeft beproefd, en dat de bewoners der Ukraine, om de Turksche galeijen te ontgaan, groote booten hebben vervaardigd, door middel van welke zij zich onder het water verborgen.
Ten jare 1664 gaf Pater mersanne een geschrift uit over duikschepen, en twintig jaren later zag men te Londen een door drebbel gebouwd vaartuig voor twaalf roeijers en een aanmerkelijk getal passagiers, onder welke laatsten zich Koning jacobus bevond. Eene vloeibare stoffe, slechts aan den uitvinder bekend, zuiverde de door het ademhalen bedorvene lucht; maar zijn geheim daalde met hem ten grave. Op gelijke wijze ging het met een 72 voet lang schip van denzelfden aard, in 1663 door een' Franschman te Rotterdam gebouwd, daar de kunst van zamenstellen en besturen onbekend bleef. De duikbrander, dien bushel, van Connecticut, in 1776, vervaardigde, en die zich door middel eener schroef van archimedes bewoog; fulton's, in 1801, naar hetzelfde stelsel gebouwde schip; de Nautilus, waarmede de gebroeders coessin, in 1809, te Havre proeven deden, en andere soortgelijke ondernemingen, verschaften reeds lange de overtuiging, dat de mogelijkheid eener scheepvaart onder water niet te betwijfelen valt. De Engelsche scheepskapitein johnson vormde zelfs het ontwerp, om, op deze wijze, met een duikschip van 100 voet lengte, hudson lowe zijnen Gevangene te ontvoeren. Hij en anderen volgden steeds het stelsel van fulton en bushel. Baudouin's handelwijze is geheel nieuw, en grondt zich op den druk des waters op de lucht, in den staat van derzelver verdunning, en van de lucht op het water;

{==66==} {>>pagina-aanduiding<<}
beide zelfstandigheden nemen, naar verkiezing van den onder water zeilenden stuurman, beurtelings de eene de plaats der andere in. Tot hiertoe voorzagen zich de zeevarenden van water; de hoofdstoffe, waarvan baudouin zich voorziet, is lucht. Door middel van eenvoudige, gemakkelijke bewerkingen, perst hij deze in hooge mate veerkrachtige stoffe ineen, en wel zoodanig, dat een vat van een kubiekvoet inhouds 60 kubiekvoeten inadembare lucht kan bevatten.




Bijzonderheden uit een nieuwuitgekomen Fransch werk, Holland onder Lodewijk Napoleon betreffende.

(Mémoires sur la Cour de louis napoléon et sur la Hollande. Bruxelles, 1828.)

(Vervolg van bl. 33.)

Napoleon bezocht, te Amsterdam, den Franschen schouwburg niet, wat men ook deed, om hem daartoe te bewegen. De reden hiervan was deze: De Actrice bourgoin, die, bij gelegenheid van de reis des Keizers, met den troep uit Parijs herwaarts was gekomen, had hare onbezonnenheid zoo ver gedreven, dat zij, naar men zegt, op eene onbescheidene wijze zich uitliet over zekere geheime betrekking; terwijl zij tevens vrij luid te kennen gaf, dat zij zich vleide, den Keizer wel te zullen trekken naar het tooneel, waar zij speelde. Deze kleine pralerij kwam den Keizer ter ooren, en hij wilde niet in den schouwburg verschijnen. Aan talma, wien hij veel genegenheid betoonde, gaf hij last, om der fraaije tooneelspeelster het stilzwijgen op te leggen, en haar aan te kondigen, dat zij, bij de minste onbedachtzaamheid in het spreken, onder goed geleide, naar Parijs teruggezonden zou worden.
Gedurende het verblijf van napoleon te Amsterdam gaf men te zijner eere een prachtig feest in Felix Meritis. Hollanders, die zich onderscheidden, zoo door aanzienlijke geboorte, als door diepe geleerdheid, geleidden den Keizer door de onderscheidene vertrekken van het schoone gebouw; doch naauwelijks kon men hem volgen, en nooit was hij meer stilzwijgend. Een oogenblik stond hij voor de physische instrumenten, doch zonder zich op te houden. Met dezelfde over-
{==67==} {>>pagina-aanduiding<<}
haasting snelde hij door de andere vertrekken. In het laatste gekomen zijnde, liet hij aan de Keizerin zeggen, dat hij heenging, dewijl hij liet langer kon vertoeven in eene plaats, die zoo zeer stonk van tabaksrook; en hij vertrok werkelijk. - Zonderlinge en bijkans ongeloofelijke onheuschheid in eenen man, die in het veld dikwerf omringd was van onophoudelijk rookende soldaten, en die zoo menigmaal, zonder de minste klagt te doen hooren, de kazernen bezocht, die van tabakslucht geheel doortrokken waren.
Nadat men des daags door zeilpartijen en spiegelgevechten op den Amstel, in de nabijheid der Hoogesluis (ook pont des amoureux genoemd), den Keizer en de Keizerin had zoeken te vermaken, zou des avonds aldaar een fraai vuurwerk afgestoken worden, dat de feestviering moest besluiten; maar het regenachtig weder begunstigde dit niet. Napoleon was dien dag in eene zeer goede luim, en zeide, al schertsende: ‘Oh! non, ces bons Hollandais, ils ne sont pas nés pour l'artifice.’ (*) - Bij het terugkeeren naar het Paleis, na dit feest, dat ongelukkig eindigde, ontving napoleon een' koerier uit Parijs, die hem het doorbreken van den eersten tand des Konings van Rome boodschapte.
Napoleon bezocht ook Saardam en het huisje van Czaar peter aldaar. Toen hij dit bezigtigd had, zeide hij tot een der lieden van zijn gevolg: ‘Ziedaar, Generaal, naar mijne gedachten, het schoonste gedenkteeken, dat er in Holland is!’
Saardam was weleer eene zeer rijke stad, doch is zeer in verval, sedert de Regering daar niet meer oorlogsschepen laat bouwen. Men telt er thans evenwel nog bij de tweeduizend windmolens, welke meerendeels dienen, om hout te zagen en snuif te malen. (†)

{==68==} {>>pagina-aanduiding<<}

Nafoleon moest stilhouden in het dorp Veenhuizen. Men wist vooraf, dat men vereerd zou worden met zijne tegenwoordigheid. Om hem behoorlijk te ontvangen, bragt men eenige lieden, zoo goed gewapend, als dit in de haast mogelijk was, bij elkander. Deze moesten eene nationale garde verbeelden. Men voegde aan dezelven een, hier te lande gevestigd, Franschman, een gewezen trompetter, toe, die op de clarinet speelde. Bij eenen eereboog, aan den ingang van het dorp opgerigt, wachtten de leden der Regering, de aanzienlijken en het volk, de nationale garde en de muzikant den Keizer op. Hij verschijnt! De trompetter, in verwarring zekerlijk wegens de ontzagwekkende tegenwoordigheid van napoleon, in plaats van te spelen, gelijk hij voorgenomen had: Où peut-on être mieux, qu'au sein de sa famille, blies uit al zijne magt: Ah! le bel oiseau, maman, etc. De Keizer, verwonderd en misnoegd, gromde tegen de regeringsleden, wilde geene gelukwensching aannemen, en reed het dorp door, zonder stilhouden. Hoe klein vertoonen groote mannen zich somtijds!
Toen de Keizerin van Haarlem te Amsterdam teruggekeerd was, zeide zij tot de Hertogin van montebello: ‘Ware ik in deze gewesten geboren, buiten twijfel zou ik Holland beminnen; maar ik beken u, dat ik er van verveling zou sterven, indien ik er moest wonen, na Duitschland verlaten te hebben.’
Bij het verlaten van Haarlem had maria louisa haar verlangen naar eenige bloemen te kennen gegeven. Men had de oplettendheid, haar van daar alle morgens te Amsterdam een mandje met bloemen te zenden, alhoewel het jaargetijde reeds verre was gevorderd. Daar zij gezegd had, dat zij die wel wilde betalen, bleef men niet in gebreke, daags vóór haar vertrek, de rekening van al het vorige bij de laatste verzending te voegen; en deze rekening bedroeg 372 gulden, ‘wegens hulde van bloemen, gedurende tien dagen, aan de doorluchtige Vorstin;’ zoo luidde woordelijk het hoofd der rekening.

{==69==} {>>pagina-aanduiding<<}

Het Duitsch is een gezuiverd Hollandsch; of liever, het Hollandsch is het oude Duitsch van de dertiende eeuw. Maar men zou de eigenliefde van den Hollander kwetsen, wanneer men tot hem van zijnen tongval, als van een bedorven Duitsch, wilde spreken. Hij is te trotsch op zijne verouderde spraak, waarin hij geene verbetering heeft gemaakt. Deze eigenzinnigheid staat in verband met de gehechtheid aan het geboorteland: want in het algemeen zullen Hollanders niet ligt toestemmen, dat er oorden gevonden worden, die meer begunstigd zijn, dan de hunne; eene dwaling, waarin doorgaans alle die volken deelen, welke weinig reizen. De Laplanders denken ook, dat er geene schooner gewesten zijn, dan hunne, met ijs en sneeuw bedekte, woeste velden.
Het is eene onloochenbare waarheid, dat er bij de Hollanders, en vooral bij de bewoners der hoofdstad, eene bijzondere uitdrukking, zekere kenmerkende trek in het gelaat wordt gevonden. Een vreemdeling kan dezen, het volk eigenen, oorspronkelijken vorm het best opmerken en onderscheiden; en hij moet aan eene zelfde oorzaak denken, terwijl hij dezelfde eenparigheid overal in Holland wedervindt.
De Hollandsche kooplieden zijn werkzaam, ik stem het toe; maar zij zouden minder behoeven te werken, indien zij vlugger in hun werk waren, en niet zoo vele uren van den dag met drinken, eten en rooken doorbragten.
In Braband, en ook bij vele Hollanders, vindt men geene andere slaapplaats, dan eene soort van groote kas, bedstede genoemd, waarin men zich des nachts opsluit, en waaraan men gewoon moet zijn, om zich niet gedurig te stooten. Is er eene voor de gezondheid nadeeliger gewoonte, dan steeds te slapen op een bed van dons, en, om zich voor de koude te beveiligen, zich met een ander bed van dons te dekken? Men bedient zich in Holland van dekens en lakens, die de helft te kort zijn.
Strijdt het niet tegen de welvoegelijkheid, dat men, als het roofdier, veel vleesch zonder brood eet? Is het niet eene zonderlinge dwaasheid bij de Hollanders, dat zij zoo ligt geneesmiddelen gebruiken, alsof het lekkernijen waren, en dat zij gewoonlijk zoo veel van hunne ziekten spreken? De Geneesheeren zijn er ook bijna allen rijk, en Holland is het Land der Belofte voor de Apothekers.
Franschen, die aan soberheid gewoon zijn, vinden de publieke tafels in Holland ruim voorzien. De spijzen zijn

{==70==} {>>pagina-aanduiding<<}
gelijk gewoonlijk in zeeplaatsen, sterk gekruid, om te voldoen aan den smaak van de vreemdelingen, die uit alle landen in groote zeesteden zamenvloeijen. En de prijs aan deze tafels is niet te hoog voor Hollanders, dewijl zij een gulden, ter waarde van 42 sous in Frankrijk, zoo gemakkelijk winnen, als men te Parijs 20 sous wint.
Men bemerkt in een uitgelezen gezelschap een' beteren toon onder de vrouwen, dan onder de mannen; deze nemen zeer dikwijls den schijn aan, alsof zij nog een weinig van hun oorspronkelijk karakter - van die overhelling tot het ruwe, welke zij ongedwongenheid noemen - willen behouden. De zoo vermaarde ingetogenheid der Batavieren bestaat sedert langen tijd niet meer. Dit gelukkige land, eenmaal zoo achtingwaardig om de oude eenvoudigheid der zeden, is grootelijks veranderd. Het goud, de begeerlijkheid, de weelde, de zucht voor vermaken, de zinnelijkheid, geheime minnehandel, allerlei driften en hartstogten zijn onder hen ingedrongen, en men vindt thans in Holland alle ondeugden, alle gebreken, alle verkeerdheden, welke men opmerkt bij andere volken in Europa. Nog langen tijd zal men spreken van de oude Hollandsche zeden; maar deze eenvoudige en edele zeden der Batavieren zijn verdwenen en zullen nooit wederkeeren. Te vergeefs willen heden ten dage eenige Hollanders, door middel van eene meer ernstige kleeding en van een somber voorkomen, eene vertooning maken, alsof zij de gewoonten en het karakter van hunne voorouders bewaard hebben. Misschien volgen zij een weinig later, dan andere volken, den voortgang der beschaving; maar omgang met vreemdelingen (*) heeft allengs hunne oorspronkelijke geaardheid veranderd.
Men ziet nog nergens in Frankrijk, gelijk in Holland, mannen aan het hoofd van huizen der ontucht. Zoodanige verlaging schijnt eenigzins minder schandelijk te zijn voor eene vrouw, welker zwakheid, tot op een zeker punt, die hatelijke kostwinningen misschien zou kunnen doen verontschuldigen; maar een man, die met dergelijke dingen zijn voordeel zoekt te doen, is wel het allerverachtelijkste wezen! De speelhuizen in Holland overtreffen, in schandelijkheid, alles, wat van dien aard bekend is bij andere volken.
Het Genootschap Concordia et Libertate is het oudste, houdt bij uitsluiting zich bezig met kunsten en wetenschappen, en kan zich beroemen, mannen van verdienste en zeer

{==71==} {>>pagina-aanduiding<<}
uitstekende geleerden tot leden te hebben. Hetzelve doet zijnen oorsprong opklimmen tot eene Maatschappij van Adepten, of Ingewijden, weleer bekend onder den naam van Ridders van het Heelal; eene orde, welke in betrekking stond met die der Vrijmetselaren.
Felix Meritis mag men welligt die Maatschappij noemen, welke het meest doet voor de wetenschappen en voor de menschenliefde, van wege het groot aantal waarlijk brave en inderdaad verstandige mannen, die leden zijn. Dezelve werkt steeds, om aan haren schoonen naam te beantwoorden en Gelukkig door Verdiensten te maken. Men houdt er wetenschappelijke vergaderingen, waarin geleerden van den eersten rang zich verwaardigen, onderwijs te geven; en men hoort er, in eene prachtige zaal, de schoonste Concerten van Holland. Men weet inderdaad niet, waaraan de voorkeur te geven, of aan de kostelijke kabinetten voor de natuurkunde, scheikunde en sterrekunde, of aan de galerijen met standbeelden, schilderstukken, modellen voor de bouwkunde, en zeldzame voorwerpen, welke de liefhebbers tot zich trekken en hun steeds voldoening geven.
Doctrina et Amicitia is eigenlijk een gezelschap, waar men zich bepaalt tot het lezen der nieuwspapieren, en noch wetenschappen, noch schoone kunsten behandelt. Alleen aan de genoegens van gezelligen omgang en vriendschap is hetzelve gewijd.
Het Leesmuseum is geenszins eene geleerde Maatschappij, maar een ander gezelschap, dat zeer vele leden telt. Men vindt er alle couranten en tijdschriften. De boekerij, waaruit ieder lid boeken kan medenemen zonder bewijs van ontvang, is zeer wel voorzien. Daar dit Museum in de nabijheid der Beurs wordt gevonden, is er gewoonlijk zeer veel volks, dewijl ieder lid daar vreemdelingen kan brengen. Men bewondert de orde, die er heerscht, tot verhooging van het genoegen der deelhebbers; en de stilte wordt er zoo wèl in acht genomen, dat twintig of veertig aanwezige personen niet meer geruchts maken, dan twee menschen, die zachtkens te zamen spreken.
De Maatschappij: tot aankweeking van Taal- en Dichtkunde, beschouwt zich als wieg en bakermat van wetenschappen en kunsten in Holland. Dezelve werd het eerst opgerigt te Leiden, ten tijde der afschudding van het Spaansche juk. Men behandelt er alleen onderwerpen betrekkelijk dicht- en

{==72==} {>>pagina-aanduiding<<}
letterkunde. Onder de leden zijn mannen van voortreffelijke bekwaamheden. (*)

(Het vervolg en slot hierna.)




De oorsprong der hervorming van het krijgswezen in Turkije.

(Histoire moderne de la Grèce, door rizos nerulos; Genève, 1828.)

Toen selim de III ten jare 1789 den troon besteeg, was de Porte sedert 1786 met Rusland, en sedert 1788 met Oostenrijk in oorlog. Naardien hij, nadat hij uit zijne kluizenaarsschap (want daarmede heeft van oudsher het verblijf der toekomstige Sultans de meeste overeenkomst) ten troon was verheven, vernam, dat genoemde twee Mogendheden ongestraft de wapenen der Mohamedanen wederstonden, riep hij uit: ‘Ik wil hen kastijden! Ik wil krijg!’ Deze vermetele woorden klonken in alle bevelen des Sultans aan den Grootvizier, aan de Pachas en Gouverneurs der provinciën in Europa en Azië. Maar bevelen alleen geleiden niet tot zegepraal; de verliezen der Turken vernieuwden zich; een geheel leger werd door den Prins van coburg en den Generaal suwaroff vernietigd. De verbaasde selim schreef deze nederlagen toe aan de zorgeloosheid des Grootviziers en der overige bevelhebbers, en zette hen af. Maar de fortuin bleef hem evenwel ongunstig. De vermaarde hassan-Pacha, die (onder abdul-hamid) van Kapudan-Pacha tot Grootvizier zich had weten te verheffen, werd onthoofd; desgelijks zijn opvolger; tot dat eindelijk, onder den nieuwen Grootvizier, den eigenlijken bewerker des oorlogs, daar de Turksche wapenen niet gelukkiger waren dan voorheen, de moedeloos geworden selim, door twee zijner gunstelingen, zich tot den vrede (1792) liet overhalen. Een derzelven was jussuf, opwachter der Sultane-moeder, door welke hij zich ook de gunst des zoons zoo wel, als een' belangrijken invloed op denzel-
{==73==} {>>pagina-aanduiding<<}
ven, wist te verwerven. Naardien hij de Ulemas, welke tot dusverre steeds de opstanden der
Janitsaren veroorzaakt en ondersteund hadden, vreesde, besloot hij, hen te verzwakken, door hun een tegenwigt tegen te stellen. Hij wist de bekwaamste en voornaamste Ministers der Porte voor zijn ontwerp te winnen, en vestigde op die wijze eene soort van oligarchie, welker hoofd, in naam, selim was. Deze oligarchie vereischte echter eene gewapende magt, om die der Ulemas en der Janitsaren te kunnen wederstaan; en alzoo maakte zij het plan, een korps geregelde troepen te vormen, op hetwelk zij hare persoonlijke veiligheid konde vestigen. Een toeval begunstigde de uitvoering van dit ontwerp. Mustapha de III, de voorganger van abdul-hamid, dien zijn neef, selim de III, opvolgde, had, ten gevolge van de groote nederlagen gedurende den eersten oorlog met Rusland, de overtuiging bekomen, dat het zonder geregelde troepen onmogelijk was, Europesche legers te staan, en diensvolgens besloten, hunne taktiek aan te nemen. De dood, echter, belette hem, zulks te bewerkstelligen. Intusschen leerde selim de III het plan zijns vaders toevallig kennen. Op zekeren dag, namelijk, zich bevindende in de Keizerlijke schatkamer, doorzocht hij eenige koffers met boeken. Onder deze vond hij drie deelen van den vermaarden vauban, op wier rug een stuk papier bevestigd was, met deze door mustapha eigenhandig geschrevene woorden: ‘Deze boeken zullen overgezet, en de plans, welke zij bevatten, ten uitvoer gelegd worden.’ De eene band handelde over de belegering van sterke plaatsen, de andere over derzelver verdediging, en de derde over de taktiek. Onverwijld zorgde selim voor de overbrenging dezer boekdeelen in het Turksch, en, toen dezelve te
Konstantinopel gedrukt waren, zond hij aan alle bevelhebbers van vestingen in het rijk daarvan een exemplaar, gelastende tevens de vorming van geregelde troepen. Nog eene andere omstandigheid ondersteunde het ontwerp. In 1793, namelijk, zond de Porte, ter bevestiging van vriendschappelijke betrekkingen met Oostenrijk, eenen Gezant, met name ratib-Effendi, een man van ongemeene bekwaamheid en kennis, naar Weenen. Deze was een medelid der genoemde Ministeriéle oligarchie, en maakte er gevolgelijk, gedurende zijn verblijf aldaar, zijn werk van, kondschap op te doen van de Europesche krijgstucht, en deelde nu, in eigenhandige Memoriën, zijne kundigheden weder aan de Porte

{==74==} {>>pagina-aanduiding<<}
mede; terwijl hij de noodzakelijkheid aantoonde, om eene geregelde armee op te rigten, die in staat was, niet alleen om zich te meten met vijanden van buiten, maar ook om aan de oproeren der Janitsaren paal en perk te zetten. - Ziedaar den oorsprong en de oorzaken van de vestiging van geregelde troepen in Turkije. (*)

Verraad van Odysseus. - roemrijke val van Ipsara.

(Mémoires sur les événemens de la Grèce, par jourda'in, Colonel au service du Gouvernement Grec. Paris, 1828.)

- Terwijl de aanval der Turken op Morea aller gemoederen bezig hield en beangstigde; terwijl het Grieksche Gouvernement, zich verlatende op de getrouwheid van odysseus, die de engten van Thermopylé bewaakte, welke de vijand moest overweldigen, om den Peloponnesus in te dringen, zijne troepen had verdeeld in de blokkering van Patras, Modon en Coron; terwijl Argos, Naupli en Korinthe niet dan een handvol soldaten ter verdediging meer over hadden, ontving de Generaal colocotroni van odysseus dit zonderlinge briefje: ‘Ik zend u dertigduizend Turken; handel met dezelve naar welgevallen; maar ik zal er niet meer laten passeren.’ Hij liet hun inderdaad de Thermopylen doortrekken, om zich te wreken op het Driemanschap, hetwelk hem vervolgd, en hem zijn bevelhebberschap had willen ontnemen, om het aan den echtgenoot van eene der bijzitten des Ministers van Oorlog te geven. Men weet niet, waarover men zich meer hebbe te verwonderen, - over dit heilloos verraad, of over den bijtenden spot, waarmede een Griek zichzelven kenbaar maakt als den veroorzaker van eene der schrikkelijkste rampen, met welke Griekenland, gedurende den Vrijheidsoorlog, is bezocht geworden! Men weet, dat odysseus dezelfde naam is met ulysses: moet dan de trouweloosheid zich steeds hechten aan dien naam? - Niet lang had odysseus genot van zijne wraak; hij stierf weldra een' noodlottigen dood, en het vaderland werd op zijne beurt gewroken.

{==75==} {>>pagina-aanduiding<<}

- Eene Turksche vloot van tweehonderd zeilen daagde op, om Ipsara te bemagtigen. Op den 4 Julij 1824, toen de Ipsariooten hunne talrijke vijanden versterkt zagen met nieuwe troepen, die telkens zich vermeerderden; toen hun, daarenboven, geene levensmiddelen meer overschoten, om de komst der Hydriootsche en Spezziootsche vloot te kunnen verbeiden, achtten zij eene langere verdediging nutteloos, en dat voor hen het uur gekomen was, om als Helden te sneven: de geheele bevolking koos den dood boven de slavernij. Omstreeks twee ure in den achtermiddag trad een Ipsarioot buiten het kasteel, met eene brandende toorts in de hand, ten einde een groot, onderaardsch kruidmagazijn, door hen aangelegd, in brand te steken; - hij viel, van kogels doorboord. Een tweede vertoonde zich, en onderging hetzelfde lot. Tot zes toe, werd hij door anderen opgevolgd, die desgelijks omkwamen. Toen staakten de Grieken, voor eenige minuten, hun vuur. De Turken, in den waan, dat zij zich wilden overgeven, ijlden in massa naar de fortres, en waren op het punt van daar binnen te dringen, toen dezelve een stuk geschut loste, de Ipsariootsche vlag heesch, en eensklaps een wit vaandel werd geplant, waarop te lezen stond: Vrijheid, of de Dood! Naauwelijks wapperde die standaard in de lucht, toen een vreesselijke slag zich deed hooren; St. Nicolas stortte ineen; Ipsariooten en Turken verdwenen, verzwolgen door de uitbarsting, welke het eiland zelve deed daveren, en een' geweldigen schok veroorzaakte aan de schepen, welke zich in de streek van Ipsara bevonden. Bijkans 6000 Turken en 2000 Ipsariooten, behalve de grijsaards en de kinderen, kwamen, ten gevolge van dit heldhaftig besluit, om het leven. -
Inderdaad, zulke menschen verdienen vrij te zijn; en, wanneer men bedenkt, dat zij bij dusdanige onversaagdheid een' levendigen en vernuftigen geest bezitten, wordt men overtuigd, dat zij, ééns vrij zijnde, niet zullen in gebreke blijven, hunne plaats in de rij der meestbeschaafde volken te hernemen.

De Chinesche schouwburg.

De Chinezen hebben niets tot volkomenheid gebragt, het tooneel zoo min als de schilderkunst, de muzijk en andere kunsten, wier kindsche toestand kontrasteert met hunne ver-
{==76==} {>>pagina-aanduiding<<}
ouderde beschaving. Zou in het gestel van den Chinees ook de natuurkundige oorzaak te zoeken zijn van deze ongeschiktheid ter volmaking? Zonder twijfel vindt men in de bewerktuiging van een' Chineschen kop een zeer opmerkelijk verschil met dien van een' Europeër. Deze Aziaten kunnen de b noch de r uitspreken: zou de oorzaak hiervan zich alleen bepalen tot de gesteldheid van de kinnebakken? Zij hebben schier geen neus; hunne oogen hangen nederwaarts: deze afwijkingen van den menschelijken typus strekken voorzeker ten bewijze van andere, inwendige.
Zij willen geene schaduw, geenen afstand in hunne schilderijen; zij beweren, dat de onvolkomenheden van het menschelijk oog, hetwelk de dingen anders ziet dan zij werkelijk zijn, geene reden oplevert, om de voorwerpen der natuur op eene onvolkomene wijze voor te stellen. Een Mandarijn, het portret beschouwende van Keizer cam-hi, gemaald door den zendeling castiglione, zeide, dat het waarlijk jammer was, dat eene zoo fraaije afbeelding bedorven was door eene vlek; en die vlek was de schaduw van den Keizerlijken neus!
De tooneelgezelschappen in China hebben veel van onze (Fransche) troepen hansworsten; zij worden door de aanzienlijken in hunne huizen geroepen, wanneer zij feestvieren. Na vele door hen uitgestalde grimassen, kiest de voornaamste der gasten uit de lijst der voorhanden zijnde stukken (répertoire) datgene, hetwelk hij het liefst zou willen zien spelen; maar het wordt eene onwelvoegelijkheid geacht, een stuk te kiezen, waarin een der personaadjen gelijken naam voert met een' der gasten.
Sinds de Mantchoux-Tartaren meesters zijn van het hemelsche Keizerrijk, draagt het treurspel de kenmerken van hunne ruwe en krijgshaftige zeden. Eertijds heerschte de zang; thans doen zulks de gevechten en krijgsbewegingen. Maar in het zuiden, waar de veroveraars min talrijk zijn, is zulks minder in het oog loopend.
De bij ons aangenomene tijdsbepaling wordt niet vereischt in den duur van een stuk; het omvat somwijlen eene geheele Dynastie. Men doodt, men keelt op het tooneel; men veroorlooft zich duizend onbetamelijkheden, ten gevalle der Hongs en Mandarijnen. Deze lieden, zoo plegtstatig, zoo afgepast in hunne manieren, ontspannen hunnen geest met te lagchen over de laagste kluchten.
Hunne komische stukken worden vervrolijkt door een' grappenmaker, die zich gewoonlijk meester maakt van de gan-
{==77==} {>>pagina-aanduiding<<}
sche oplettendheid der aanschouwers. Wil hij een gewest gaan vermeesteren, hij gebruikt zijn' stok als paard, zweept regts en links, loopt driemaal het tooneel in 't rond, en wordt dan ondersteld ter plaatse gekomen te zijn, waar zijn leger zal manoeuvreren. Moet hij eene engte doortrekken, eenige digt aan elkander geslotene soldaten verbeelden terstond de rotsen, tusschen welke het leger doortrekt.
Zij hebben bovendien zinnebeeldige stukken. Een Engelschman, onlangs uit China teruggekeerd, verhaalt er dit van: Het laatste stuk, dat vertoond werd, was eene groote Pantomime, die, af te nemen uit de ongemeene toejuiching, waarmede zij ontvangen werd, in de oogen der Chinezen een meesterstuk van vinding en bewerking moest zijn. Dit zinnebeeldig schouwspel, zoo veel ik er van heb kunnen begrijpen, verbeeldde het Huwelijk van den Oceaan met de Aarde. De Aarde vertoonde hare gansche verscheidenheid van voortbrengselen en bewoners; draken, olifanten, tijgers, arenden, struisvogels, eiken, pijnboomen en andere van allerlei soort. De Oceaan bleef niet achterlijk, maar stalde op het tooneel den schat van zijn rijk uit, in de gedaanten van walvisschen, dolfijnen, bruinvisschen en andere zeemonsters; hij vertoonde ook schepen, rotsen, schelpdieren, sponsgewassen, koralen. Alle deze voorwerpen werden voorgesteld door vermomde Acteurs, die hunne rollen op eene bewonderenswaardige wijze vervulden. Nadat deze beide regementen, Aarde en Zee voorstellende, langen tijd afzonderlijk hadden rondgewandeld, elk een' cirkel vormende, vereenigden zij zich, en naderden gezamenlijk den voorgrond des tooneels, waar zij, na eenige krijgsbewegingen, zich regts en links ontsloten, om plaats te maken voor den walvisch, die alles scheen te bevelen. Deze naderde, zich kronkelende tot op den rand van het tooneel; vervolgens opende hij den bek, en spoot in den bak eene hoeveelheid waters, die verscheidene vaten had kunnen vullen, maar schielijk verdween, door middel van gaten in den vloer ter lozing. Deze theatercoup werd uitbundig toegejuicht; en twee of drie Rijksgrooten, aan mijne zijde gezeten, maakten mij op denzelven opmerkzaam, als iets zeer belangrijks; ten zelfden tijde uitroepende: Hao! koung hao! (Heerlijk! voortreffelijk!)


{==78==} {>>pagina-aanduiding<<}

De stem van het geweten; een voorval uit de geschiedenis van Denemarken.

De Graaf van rantzau was een der voornaamste oorzaken en medebewerkers geweest van de in hechtenis neming der Koningin mathilda, gemalin van Koning christiern VII van Denemarken, en van den val en de teregtstelling van haren gunsteling struensee. Weinig weken later, de hand niet willende leenen aan de verdere uitvoering der heerschzuchtige plannen van julia maria, 's Konings stiefmoeder, die haren eigen' zoon tot het regentschap (bij christiern's zedelijke en ligchamelijke onbekwaamheid om den schepter te zwaaijen) wilde opvoeren, verviel hij zelf in ongenade, en zag zich genoodzaakt, Koppenhagen te verlaten. De Graaf huurde een schip af, om zich naar Elseneur en voorts naar Warrenburg te laten overvoeren. Alleen zijn kamerdienaar, ernst genaamd, die te voren in dienst van struensee geweest was, vergezelde hem. Op die reize had het voorval plaats, hetwelk ik belangrijk genoeg geoordeeld heb, om door middel van dit geachte tijdschrift aan ons publiek medegedeeld te worden. Ik heb het vertaald uit de Fransche overzetting, door den Heer j. cohen, van het werk over de Noordsche Hoven (*), waarvan de Engelschman john brown schrijver is. Het oorspronkelijke werk niet bezittende, heb ik mij met het navolgen der Fransche vertaling moeten tevreden stellen.
Ziehier vooraf, wat in het gemelde werk aangaande het karakter van den Graaf van rantzau, D. I. bl. 171 en 172, te lezen staat: Met zeer schoone hoedanigheden waren in hem groote ondeugden vereenigd. Zijne heerschzucht was niet minder geweldig dan die van struensee, en zijne zeden waren even losbandig als die van laatstgenoemden. Rantzau benijdde struensee; hij dorstte naar wraak, en, om zich die wraak te verschaffen, ging hij de palen der voorzigtigheid te buiten, en verbond zich met zijne doodvijandin (de Koningin-moeder julia maria, hier genoemd de slechtste vrouw van geheel Denemarken). Bij deze gelegenheid toonde hij eene zwakheid, die hem alle aanspraak op belangstelling doet

{==79==} {>>pagina-aanduiding<<}
verliezen. Struensee werd het slagtoffer van zijne baatzucht en laatdunkendheid; de Graaf van rantzau viel door zijne verkeerde staatkunde.
Nu volgt het verhaal van het voorval, hetwelk plaats had in den zomer van het jaar 1772. Struensee en zijn vriend brandt waren in de lente van dat zelfde jaar geregt. (D. I. bl. 181.)
Onder zeil gegaan zijnde, scheen de Graaf van rantzau verdiept in gepeinzen. Het zien van het kasteel Cronenburg herinnerde hem mathilda en haar lijden; en, het zij dat hij zich aangedaan gevoelde over het lot der Koningin, of over het zijne, - want hij kon niet twijfelen, of hij ging voor altijd als een banneling weg, - een traan ontrolde zijne oogen. De Scheepskapitein al laverende een' gang gedaan hebbende, die het vaartuig nader, dan een oogenblik te voren, bij Koppenhagen bragt, bevonden zich de reizigers juist tegenover de plaats, waar de overblijfsels van struensee en brandt (aan staken en op raderen vastgehecht) ten toon gesteld waren. Op dit gezigt beving den Graaf eene geweldige siddering; zijne gelaatstrekken teekenden angst en ontzetting. ‘Wend oogenblikkelijk!’ riep hij, op een' forschen toon, den stuurman toe: ‘meent gij, dat ik lust heb in het aanschouwen van de overblijfselen dezer menschen?’ Niet wetende, wat den Graaf zoo gramstorig maakte, antwoordde de schipper, dat het hem onmogelijk was, zijn' koers te veranderen, eer hij zekere hoogte bereikt zou hebben. Rantzau, zich zijner zwakheid schamende, wierp den man een' dukaat toe, en ging naar beneden, waar hij, met het hoofd op de hand leunende, onbewegelijk en zonder een woord te spreken, zitten bleef. - De schipper was uit Noorwegen geboortig. Vernomen hebbende, dat de kamerdienaar van den Graaf zijn landgenoot was, liet hij hem den dukaat zien, en zeide: ‘Wat heeft uw' heer zoo doen sidderen, toen hij de verminkte leden van brandt en struensee zag? en hoe kon hij mij gelasten te wenden, daar hij toch weten moest, dat het mij, zonder nog een' gang te doen, niet mogelijk zou zijn voort te komen, bij den wind, dien wij hebben?’ De bediende schudde het hoofd, maar
antwoordde niets. De schipper vervolgde: ‘Misschien is het hersengestel van uwen heer niet regt in orde; of (op zijn hart wijzende) zou hier eenige onrust schuilen? Heeft hij

{==80==} {>>pagina-aanduiding<<}
welligt medegewerkt tot het ellendig uiteinde van deze mannen? In dat geval zij hem de Heer genadig! Ik zou niet willen, dat mijne hand met hun bloed bevlekt ware; neen, dat zou ik niet willen om al de dukaten, die in de wereld zijn!’ Ernst zag den ouden man oplettend aan, en vraagde hem in beider landstaal: ‘Zijt gij niet peter nielsen, die 's Konings leven gered hebt, toen hij, nog Kroonprins zijnde, eens in zee gevallen was?’ - ‘Ja,’ antwoordde de stuurman, ‘die ben ik. Ik geloof waarachtig, dat de schelm brockdorff (*) (God vergeve mij, indien ik den man onregt doe!) in den zin had, christiern te doen verdrinken. Koning fredrik, (zijn vader) zaliger gedachtenis, gaf mij een handvol gelds, en beval, dat er voor mij gezorgd zou worden; maar niemand dacht daaraan, tot dat de jonge Koningin eens bij toeval hoorde zeggen, dat ik haren man eertijds het leven gered had. God zegene haar, en zij haar gids en haar behoeder! Zij ontbood mij, opdat ik haar mogt verhalen, hoe die zaak zich toegedragen had. Ik deed zulks op mijne, eenvoudige wijze. De schoone Koningin schudde het hoofd, als wilde zij zeggen: Ik weet wel, wat er op den bodem van dat alles ligt. Dit nu wist ik ook zeer goed; maar ik sprak er niet van. Zij beval toen aan hare staatjuffers, mij te zeggen, dat er voor mij gezorgd zou worden, zoodra de Koning, die toen in Engeland was, terug zou zijn. Zij vatte mijne hand, en zeide aan haar kind, ook zoo te doen, uit dankbaarheid voor het redden van zijns vaders leven. Zij gaf mij eenig geld; want ik was zeer verarmd, door de gevolgen
van ziekten en verschillende ongelukken. Toen de Koning weder in het land was, liet hij mij inderdaad aan het paleis komen, en drukte mij de hand. Graaf struensee was tegenwoordig; hij was toen nog geen Graaf; het zou misschien gelukkig voor hem geweest zijn, indien hij dit nimmer geworden was; hij was toen slechts de Duitsche lijfarts van den Koning. Ik sprak zeer gebrekkig Hoogduitsch. Hij zeide mij, dat ik, mijn leven lang, honderd

{==81==} {>>pagina-aanduiding<<}
rijksdaalders (écus) 's jaars hebben zou, zoodat ik niet meer zou behoeven te werken of te varen. Ik viel op mijne kniën, om den Koning en de Koningin te bedanken; maar ik zeide, dat ik sterven zou, indien ik niet meer werkte en de zee verliet. Dit deed hen allen glimlagchen, en de Koning sprak: Mijn goede vriend, gij zult niet sterven, indien uw behoud van mij afhangt! Waarop dokter struensee (God zij zijner ziele genadig, en schelde hem zijne zonden kwijt!) hernam: Het zou misschien beter zijn, hem een scheepje ten geschenke te geven. - Dat is waar, zeide de Koningin; hij zal een schip hebben, en het jaargeld daarbij. - Ingevolge daarvan kreeg ik dit jagt, hetwelk, zoo als het reilt en zeilt, een geschenk is van de Koningin. Zeg mij nu, of niet ik en de mijnen reden hebben, om voor onze weldoenster te bidden?’ - Ernst was zoo getroffen door dit verhaal, dat hij geen woord uitbrengen kon; hij had struensee dikwijls van dit voorval hooren spreken, maar den man, wien het betrof, nooit gezien. Wonderbare zamenloop van omstandigheden! De Graaf van rantzau, in ongenade vervallen, moest, voor altijd Denemarken verlatende, zich op een schip bevinden, door mathilda geschonken. De reizigers hadden op dat pas voor den wind; de onderstuurman hield het roer; de Graaf was nog beneden; de oude Kapitein en ernst stonden op den voorsteven, zoodat de wind hunne woorden wegwoel. Het hart van den jongman was zoo vol, dat hij niet langer kon verzwijgen, dat hij de begunstigde bediende van struensee geweest was; dat hij nu den Graaf van rantzau diende, en dat deze zich aan boord van het jagt bevond. Deze ontdekking trof den grijsaard diep; want hij had tot op dat oogenblik den naam niet geweten van den heer, die zijn schip in huur had. ‘Nu verwondert het mij
niet meer,’ zeide hij met verontwaardiging, ‘dat zijn geweten hem wroegingen heeft doen gevoelen, toen hij de overblijfselen van de bewuste mannen zag! Maar hoe is het mogelijk, dat gij in dienst getreden zijt van den verklaarden vijand, van den moordenaar van uwen heer!?’ - ‘Ik raakte alles kwijt,’ antwoordde ernst, ‘toen ik in de gevangenis geworpen werd, en er bleef mij geen vooruitzigt over, omdat ik noch tegen mijn' meester, noch tegen de Koningin getuigen wilde. De Graaf van rantzau is goed en edelmoedig. Van mijne

{==82==} {>>pagina-aanduiding<<}
getrouwheid hebbende hooren gewagen, en juist een' kamerdienaar noodig hebbende, nam hij mij in zijnen dienst, en heeft mij sedert steeds met de uiterste inschikkelijkheid behandeld.’ - ‘God geve,’ hervatte de schipper, dat ‘zich uwe eerlijke ouders niet over u zullen behoeven te schamen! Ik heb ze te Bergen zeer goed gekend, en heb meer dan één goed glas wijn uit hunnen kelder gedronken. Geloofd zij de Hemel, die met schande en ongenade hem straft, die zoo veel kwaads! aan mijne weldoeners gedaan heeft! Neem dezen dukaat,’ voegde hij er bij; ‘geef dien aan zijne Excellentie terug, en zeg hem, dat ik alwat ik bezit aan de genen, wier val hij veroorzaakt heeft, verschuldigd ben.’ - ‘Gij bedriegt u ten opzigte van 's Graven karakter,’ zeide brnst. - ‘Neen! ik bedrieg mij met,’ antwoordde de Kapitein; ‘en zoo gij hem zijn' dukaat niet wedergeven wilt, zie dan welk een gebruik ik er van maak! (het geld in de zee werpende.) Indien ik dat goud behield, zou het op mij en de mijnen den vloek des Hemels doen nederdalen!’ Daarop begon hij een lang betoog, om ernst over te halen, den dienst van den Graaf te verlaten; terwijl de jongman zijn best deed, om hem te doen begrijpen, dat hij zich een te ongunstig denkbeeld van zijnen meester vormde. Toen men te Warrenborg aankwam, had geen van beiden den anderen nog overtuigd. De Kapitein beloofde, dat hij den rang des relzigers niet zou bekendmaken; ten zij hij zelf geene geheimhouding daaromtrent verlangde. Intusschen zwoer hij, terwijl hij het voor den overtogt bedongene geld ontving, deze som aan werken van liefdadigheid te zullen besteden, opdat deze specie niet vermengd geraakte met zijn eerlijk geld!
De Graaf aan zijn' knecht gevraagd hebbende, hoe hij zoo bedrukt keek, deed deze hem verslag van het gesprek, hetwelk hij met den ouden schipper gehad had, zonder evenwel van de verwenschingen, welke nielsen tegen den Graaf uitgesproken had, te reppen. Dit verslag was niet geschikt, om rantzau op te beuren. Hij vroeg, of de schipper hem herkend had, en zeide, toen hij een ontkennend antwoord ontving: ‘Dat spijt mij; ik zou gaarne zijne trouw en zijne belangeloosheid eens op de proef hebben willen stellen. Ik heb hem een' dukaat gegeven, omdat ik hem wat driftig bejegend had; welligt zou hij dien niet aangenomen hebben, zoo hij geweten had, dat hij hem van

{==83==} {>>pagina-aanduiding<<}
den Graaf van rantzau had gekregen.’ - ‘Zoodra hij dit gewaar geworden is, heeft hij hem in zee gegooid,’ zeide ernst. - ‘Hoe nu!’ hernam de Graaf gramstorig; ‘zeidet gij niet, dat hij mij niet had herkend?’ Toen verhaalde de kamerdienaar omstandig alwat er voorgevallen was. De Graaf was gevoelig getroffen over zoo sterk een blijk van afkeer. ‘Zoo ben ik dan alreeds,’ riep hij uit, ‘uit de zamenleving verbannen! Ik dool als kaïn om! Aller menschen hand is tegen mij gekeerd!’
Het duurde een' geruimen tijd, eer rantzau zijne bedruktheid weder van zich af kon zetten. - Vóór zijnen dood had er eene soort van verzoening tusschen hem en Koningin mathilda plaats. - Op eene reize, welke hij door Frankrijk deed, werd hij te Avignon van het leven beroofd door een Engelsch Officier, die wraak wilde nemen van den smaad, door rantzau mathilda (die eene Engelsche Prinses was) in 1772 aangedaan.

Iets, rakende den vermaarden fluitspeler Drouet. (*)

(Mémoires sur l'lmp ratrice joséphine, Tome II. Bruxelles, 1828.)

De Heer drouet, een jonge Hollander, kwam te Parijs. De fluit op eene meesterlijke wijze spelende, vond hij echter aldaar duizend hindernissen om zich te laten hooren, waarvan echter het onderhoud van eenen vader en eene zuster afhing. Wij wilden hem voorthelpen, als een jongman, wiens ongeluk evenzeer als zijn talent ondersteuning verdiende. Wij verzochten gehoor bij de Koningin hortense, en spraken haar over drouet. Zij verzekerde ons, dat zij order zou geven, dat hij aan haar wierd voorgesteld; dat zij hem hooren wilde, en dat zij alles doen zou, om hem van dienst te zijn; dat hij intusschen een Concert moest aankondigen, voor hetwelk zij 80 biljetten wilde nemen. Zij hield woord; en

{==84==} {>>pagina-aanduiding<<}
aan haar was het, dat drouet den spoedigen opgang had te danken, welken hij te Parijs, en vervolgens aan verscheidene Hoven van Europa, verwierf. Hij bezit thans een groot vermogen, hetwelk hij eeniglijk aan hortense verschuldigd is. Doch misschien heeft hij zulks, gelijk zoo vele anderen, reeds vergeten. Immers ik vernam naderhand, dat de Heer drouet de belangstelling niet verdiende, welke wij hem waardig dachten. Hij had, wel is waar, zijnen vader en zijne zuster bij zich; maar de een was zijn knecht, en de andere zijne keukenmeid. Een mijner bekenden, hem bezoekende, vond hem aan zijn ontbijt; zijne zuster stond achter zijn' stoel, hem bedienende, en zijn oude vader poetste zijne laarzen in de zijkamer.

Voltaire en de Aartsbisschop van Toul.

Uit de Staten van eenen Koning verdreven, wiens vertrouwde vriend hij was geweest, betrad voltaire wederom den Franschen bodem. Gekrenkt door zijne ongenade, wilde hij in stille afzondering leven, en, daar juist het landgoed Champagneux, in Lotharingen, (tusschen Toul en Nancy) te koop was, vervoegde zich voltaire deswege bij den Heer de marizieux, Notaris te Nancy. De zaak had nagenoeg haar beslag, en in de gansche omstreek sprak men niet dan van den vermaarden man; de verstandigen verblijdden zich, de Tartuffes waren onthutst. Op eens meldt zich de Heer de koras, Aartsbisschop van Toul, bij den Notaris aan. ‘Champagneux zal verkocht worden?’ - ‘Ja, Monseigneur! Een beroemd man wil het koopen.’ - ‘Het is een goddelooze.’ - ‘Dat gaat mij niet aan, Monseigneur!’ - ‘Maar het gaat mij aan, Mijnheer! en gij zult den beroemden man zeggen, dat ik niet wil, dat hij Champagneux bewone.’ - ‘Gij zult hem dat toch niet kunnen beletten.’ - Ja wel, ja wel! Ik doe hem in den ‘ban.’ - ‘Daar zal hij om lagchen.’ - ‘Dat weet ik. Waarachtig, ik zelf zou daar om lagchen! Maar - de wijnstok zal bevriezen, de hagel zal den oogst ter nederslaan, droogte zal de velden doen verdorren, en ik zal den boeren toeroepen, dat de met den ban geslagene hun al dat onheil berokkent. Weldra zult gij Champagneux en deszelfs eigenaar door de vlam zien verteren..... Heer Notaris,

{==85==} {>>pagina-aanduiding<<}
zeg dat mijnentwege aan den beroemden man!’ - Voltaire kwam op den bepaalden dag, om het contract te teekenen; wanneer de Heer de marizieux hem zijne ontmoeting met den Aartsbisschop verhaalde. ‘God behoede mij,’ riep voltaire uit, ‘dat ik mijzelven aan de moord- en brandzuchtige woede eens geestdrijvers, of aan den dolk eens sluipmoordenaars zou blootgeven!’ - Voltaire vertrok terstond, en begaf zich naar Ferney.

Een paar koddige stalen van despotieke liberaliteit.

Toen bonaparte zich tot Consul ad vitam wilde doen benoemen, hield een Fransch Generaal, aan het hoofd zijner troepen, deze rede: ‘Kameraden! Men is voornemens, den Generaal bonaparte tot Consul voor zijn leven te benoemen. De gevoelens zijn vrij, volmaakt vrij. Intusschen moet ik u waarschuwen, dat ik den eersten, die niet voor het levenslange Consulaat stemt, voor het front van het Regement zal laten doodschieten. Leve de Vrijheid!’
Terwijl santander, in Nieuw-Grendda, liberale beginselen voorwendde, oefende hij aldaar een onbepaald gezag uit. Er werden diensvolgens een aantal vlugschriften tegen zijn bewind heimelijk verspreid. Van een derzelven kwam hij den autheur op het spoor, deed hem voor zich komen, en sprak hem aldus aan: ‘Gij waant dan, dat, dewijl gij in eene Republiek leeft, gij het regt hebt, alles te hekelen; dat het u vergund zij, de openbare meening te bederven, door de daden des Gouvernements aan te randen? Naardien het slechts woorden zijn, die u tot dwaling gebragt hebben, wil ik mij wel verledigen, u weder op den regten weg te helpen. Verbeeld u, dat gij in Turkije zijt, en dat ik de Sultan ben, die u, wanneer het mij behaagt, op staanden voet kan laten opknoopen. Prent u dit ter dege in het geheugen, en gedraag u daarnaar.’

Ter waarschuwing van pleitzieken.

(Gazette des Tribunaux, 22 Nov. 1828.)

In Engeland liepen onlangs eenige schapen op het erf van een' pachter, en vernielden er eenige appelboomen. De scha-
{==86==} {>>pagina-aanduiding<<}
de werd begroet op een guinje (f 12-60); maar de man eischte 30 (Eng.) schellingen (f 18-:). De eigenaar dier schapen weigerde dezelve, en bragt de zaak voor het Hof van het Graafschap. Zij werd naar dat van 's Konings bank verwezen, waar een bewijs werd afgegeven tegen den pachter voor 7 guinjes (f 88-:), en voor de loopende onkosten à 127 pond st. (f 1524-:). Zijne meubelen werden daarvoor in beslag genomen, en verkocht voor 70 p. st. (f 840-:). Daarenboven beliepen de onkosten van de getuigen, welke hij voor de Assises had doen dagvaarden, en die van zijnen Procureur, voor de eersten à 19 pond st. (f 228-:), en voor den laatsten à 70 pond st. (f 840-:). Voeg hierbij, dat de pachter, ten einde zich naar de gevangenis van 's Konings bank, waar hij thans in hechtenis zit, te begeven, verpligt geweest is, eene reis van 150 mijlen af te leggen!

Opmerkelijke getuigenis, rakende de Jezuiten.

De Markiezin de pompadour schreef, naar luid harer Mémoires, aan den Aartsbisschop van Parijs: ‘Wat uwe Jezuiten aangaat, men behoort hen over te laten aan de regtvaardigheid des Parlements; hunne Societeit is de geesel geweest der Koningen en der Staten, die hen geduld hebben. Een man, die hen wèl kende, zeide onlangs, dat zij niets goeds verrigt hadden, dan alleen, dat zij den kinabast uit Peru hebben medegebragt. Men moet dus de koorts hebben, om die lieden te beminnen!’

Wie zal keizer zijn?

(Eene echte Anekdote, volgens ancelot.)

De Overste mouraview, een der voornaamste zaamgezworenen, op het eind des jaars 1826, in Rusland, stond voor het front zijns Regements, en hield eene vurige rede tot zijne soldaten, ten einde hen over te halen, om eene Republiek te helpen oprigten. ‘Ja, ja,’ sprak een oude Onderofficier, uit de linie voortredende, ‘wij willen terstond Hurrah, de Republiek! roepen; maar zeg ons vooraf, wie Keizer zijn zal?’ - ‘In eene Republiek bestaat geen Keizer,’ antwoordde de Overste. Thans wendt zich de On-
{==87==} {>>pagina-aanduiding<<}
derofficier tot het volk, en zegt: ‘Wij zullen geen Keizer hebben! Nu ziet gij het klaar, dat de Overste den spot met ons drijft!’

Ontzettende berekening van fransche ellende.

(Coup-d'oeil sur la misère volontaire, par M. laforest.)

Arme Bedelaars in Frankrijk	5,000,000
Dieven van beroep	130,000
In de Gevangenissen en Hospitalen	150,000
Ontslagene Galeiboeven	11,464
Ontslagene Gevangenen	7,896
Daglooners, Kinderen van Bedelaars zonder toevlugt	60,000
Bijzondere personen, zonder bekende middelen van bestaan	3,000,000
	_____
	8,359,360

De berekening en gros van jaarlijks gestolen gelden wordt, dooreen, ten minste op twee millioenen geschat; en het onderhoud der ellendigen te zamen op vijftig millioenen!

Ontvangsten der voornaamste Parijsche schouwburgen in slechts twee maanden (nov. en dec. 1828.)


Porte St. Martin.	Fr. 124,426
Cirque Olympique (het Paardenspel)	Fr. 120,955
Variétés	Fr. 114,334
Théâtre de Madame	Fr. 110,425
Nouveautés	Fr. 92,424
Opéra	Fr. 86,311
Opéra Comique	Fr. 83,786
Gaité	Fr. 70,433
Théâtre Français	Fr. 64,413
Vaudeville	Fr. 54,782
Ambigu	Fr. 53,593
Odéon	Fr. 25,487
	_____
	Fr. 1,001,369






{==88==} {>>pagina-aanduiding<<}

Andwoord aan mijnen vriend n.n., over zeker geschrift van deze onze dagen.


Wat zit gij, als van kracht beroofd, 
Te treuren, met een hangend hoofd 
En haavloos hair en slappe handen? 
Wat zwoegt, wat hijgt uw borst naar lucht, 
Omdat gij vuile lasterzucht 
Uw' letterarbeid aan ziet randen? 
 
Bezie toch, bid ik, van nabij, 
Wat pijl u trof, en wie het zij, 
Die u zoo vinnig aan komt bassen.... 
Misschien een ijdle knaap, ontbloot 
Van rede en tucht, ter naauwernood 
Des meesters roede en plak ontwassen. 
 
Vermetelheid, door waan geteeld 
Bij zelfzucht, en door trots gestreeld, 
Is vaardig in het oordeel vellen; 
Maar mag het vonnis, dat zij strijkt, 
Waarvan 't onzinnige straks blijkt, 
Des wijzen mans gemoed ontstellen? 
 
Stuift niet somwijl, verwoed van zin, 
Een zwijn ten rijken lusthof in, 
En werpt omveer hamei en sloten, 
En spaart noch bloem- noch balsemplant, 
Maar scheurt die af met sellen tand, 
En kneust het al met snuit en pooten? 
 
Welligt ook schond u 't muitgebroed, 
Dat, in zijn' driesten euvelmoed, 
En staat en staatsvorm aan durft randen, 
En, onder schijn van vrijheidszucht, 
Zich vijand toont van orde en tucht, 
En wetten scheldt voor slaafsche banden: 
 
Dat ras, dat voortholt onbesuisd, 
Zelfs Vorst en 's Vorsten Raad verguist, 
Van alle deugd en trouw verbasterd. 

{==89==} {>>pagina-aanduiding<<}

Doch dan gedijt het u tot eer, 
Bij alwat braafheid mint, hoe meer 
U zulk een snood geboefte lastert. 
 
Hier zien we een, die, berooid en kaal, 
Met schimpen en ongure taal, 
Den grooten hoop, steeds wuft van zinnen, 
Vermaakt en ketelt voor hun geld, 
Om voor den honger, die hem knelt, 
In oneer schandlijk brood te winnen. 
 
Ginds een, uit zijn geboorte-oord 
Verbannen, 't zij om diefstal, moord, 
Of bankbreuk, 't zij om oproer kraaien, 
Die nu, betaald door vreemde hand, 
In ons gezegend Nederland, 
Met liegen, tweedragt poogt te zaaien. 
 
Daar vindt ge een boef, weleer verknocht 
Aan 't Korzikaansche wangedrocht, 
Toen plaag van in- en opgezeten, 
Die thands (zoo 't heeten moet) voor regt 
En vrijheid, als een Roland, vecht, 
En pocht zelfs op een rein geweten. 
 
Ginds sluipt een huichelaar herom, 
Verkocht aan 't schuim van 't Priesterdom, 
Die, veinzend voor Gods eer te branden, 
Met Satans loosheid werkt en wroet, 
Den dwang ten dienst, om 't vrij gemoed 
Op nieuw te slaan in kloosterbanden. 
 
Is 't dan wel vreemd, dat, in 't gesnap 
Dier eervergeten broederschap, 
Vooral gezonde letterkennis, 
Die zorgvol schijn van wezen schift, 
En 't rijk van 't ware en schoone stift, 
Niet veilig is voor hoon en schennis? 
 
Schepp' nijd, schepp' domheid daaruit vreugd, 
Gemeen en baardelooze jeugd 
Moge onbedacht meê snaterbekken; 

{==90==} {>>pagina-aanduiding<<}

Wie niet verblind is, kon terstond, 
Van d'aanvang af, den waren grond 
Dier helsche pogingen ontdekken. 
 
Broodschrijver, kloosterknecht, en zij, 
Die, bij de leus van vrank en vrij, 
's Lands onafhanklijkheid belagen, 
't Heeft al één wit, een zelfde doel, 
Om, door hun onderling gewoel, 
Het rijk der duisternis te schragen. 
 
Laat gij u dan niet, door gehuil 
Van onweêrsvogel, raaf en uil, 
Verbluffen, noch van moed berooven. 
Strijk voor geen boosheid immer zeil.... 
Verdienste zinke eens onder peil, 
Zij haalt met glans het hoofd weêr boven. 

1828.

s.i.z. wiselius.




Bij het einde van 1828.


Niet als de lente bloemen spreidt 
In 't donzig weidengroen, 
En Zefir dartlend spelemeit 
Door 't bottend tuinplantsoen; 
O neen, niet als de leeuwrik zingt, 
Het beekje murmlend vliet, 
De bloedstroom vlug door de aders springt 
En heel ons zijn geniet; 
O dan niet - op een' lentedag - 
Verlaat ons hier het Jaar, 
Gelijk een vriend na 't feestgelag, 
Met bloemen in het haar. 
 
Maar doodsch en eenzaam, woest en koud 
Ligt alles stervend neêr; 
De storm giert huilend door het woud, 
En 't ijs verstart het meer; 
De nevelnacht omsloerst het licht; 
Een doodskleed dekt het veld, 
En 't harte sluit zich krimpend digt, 
Van trager bloed doorweld; 

{==91==} {>>pagina-aanduiding<<}

O dan eerst, somber, stil, verlaat 
Ons, hier in 't Noorden, 't Jaar, 
Gelijk een vriend uit 't stershuis gaat 
Van 's dierbren doodenbaar. 
 
Dus ernstig, plegtig brenge ons lied 
Aan 't Jaar den afscheidsgroet! 
Een luide juichtoon voegt hier niet, 
Of dartlende overmoed. 
De storm, die losbarst om ons heen, 
De mist, die 't al verzwart, 
Der armen klagt en noodgeween, 
't Benaauwt ons alles 't hart; 
En angstig staart de onwisse blik 
De duistre Toekomst aan, 
Die, zóó omstuwd van nacht en schrik, 
Daar aanrolt op haar baan. 
 
Wat bergt dat dreigend spookgevaart' 
In zijn' ontzetbren schoot? 
Omsluit het heil en vreugd voor de aard', 
Of brengt het ramp en dood? 
Gij ziet het, Zon! die 't al doorgloort; 
Gij, God! die 't verst geslacht 
Reeds vloek of zegen spreken hoort 
Voor 't geen dit Jaar ons bragt; 
Gij ziet reeds, hoe het schandmerk gloeit, 
Door 't kroost hem ingebrand, 
Of de eerkroon, die zijn kruin ombloeit, 
Gereikt door Clio's hand. 
 
Maar wij, kortzigtig kroost der aard', 
Wij wachten 't angstig af, 
Of 't ons geleidt ten rozengaard, 
Of heensleurt naar het graf; 
Of 't schoon de zege rijpen doet, 
Waar 't Christenbloed voor vloot; 
Of Mecca's Maan verhoogt in gloed 
En schrikbaar vlammenrood; 
Of 't dwazen wegschopt van den troon, 
Te lang door hen ontwijd; 
Dan of 't, ook om der wijzen kroon, 
Het sloers der dwangzucht spreidt. 

{==92==} {>>pagina-aanduiding<<}

Onzeekre Toekomst, bang verschiet! 
Wat pijnt ge ons martlend af! 
Een troost slechts blijft ons: God gebiedt, 
En goed is 't, wat Hij gaf! 
Hij, de eeuwge Bron van Regt en Licht, 
Hij schut ze ook hier op aard'; 
En, dekt ze ook soms een nevel digt, 
Dra is hij opgeklaard; 
Hij heft den dwazen soms ten troon, 
Opdat hij dieper stort', 
En duldt een smet op 's wijzen kroon, 
Opdat ze eens reiner word'. 
 
Tot Hem dus stijg' de bede omhoog, 
Nu 't Jaar in 't niet verdween! 
Hij hoort ze, van Zijn' Hemelboog, 
Door storm en noodvlaag heen. 
o God! brei uit, brei uit langs de aard' 
De Vrijheid, 't Licht, het Regt; 
Verpletter, wie heur vlugt bezwaart, 
En wie heur lagen legt! 
Uw gunst dale op Europa neêr, 
Bevruchte er 't Christenbloed; 
Dat 't Kruis, zeeghaftig als weleer, 
Rijze uit den purpervloed! 
Op Neêrland vloeije Uw heilstroom af, 
Op Vorst en volk te zaam; 
En vrijheidshoed en koningsstaf 
Blijv' daar, tot aan der eeuwen graf, 
Vereend en zonder blaam! 
 
a. boxman. 


Op een' onwaardigen staatsdienaar.


‘Tot loon van al mijn dienst, zie ik mij dan verstooten. 
Wat onregtvaardigheid! Ziedaar het lot der Grooten! 
Ik offerde alles op.....’ Vergeet slechts niet, Mijnheer, 
Dat gij daaronder telt uwe opgeöfferde Eer! 

In dit No. Meng. bl. 78, reg. 15, staat Warrenburg, lees Warrenborg.





{==93==} {>>pagina-aanduiding<<}

Mengelwerk.

De invloed der huiselijke deugden op het geluk der maatschappij en van de wereld.

Door H. van Loghem.

De maatschappij bestaat uit een aantal huisgezinnen; de bevolking der aarde, met uitzondering van die woeste stammen, alwaar eigenlijk nog geene zamenleving gevonden wordt, uit eene menigte dier maatschappijen. Ieder burger heeft derhalve eenen onmiskenbaren invloed, niet alleen op de grootere of kleinere, maar ook op het geheel. De gemeenschap van de onderscheidene natiën met elkander is van lieverlede meer en meer uitgebreid geworden; en, niet minder dan de voortbrengselen van den grond, gaan ook verlichting en beschaving, deugden en ondeugden van de eene op de andere over. Ieder lid van een huisgezin werkt op de bewoners der aarde, in evenredigheid der verschillende betrekkingen, en strooit zaden uit, die kiemen, opschieten en vruchten dragen. Hoe gelukkig mag men dan eene maatschappij, in eenen ruimen of meer beperkten zin, niet noemen, waarin die huisgezinnen de kweekhoven van het goede en edele zijn, en waar het telgje tiert, dat, eenmaal tot ceder opgegroeid, alom eene weldadige schaduw zal verspreiden; hoe gewigtig is derhalve niet de invloed van eenen enkelen op het geheel!
Dezen gering achten, zal, voorzeker, niemand, die, deugden en gebreken opmerkende, van de uitwerkselen tot de oorzaak opklimt. Immers, gelijk aan den stroom, die door een aantal zamenvloeijende beken wordt gevormd, bestaat ook de bevolking uit eene menigte zamenlevende leden; gelijk het zoete of brakke van het water van den aard van datgene, wat denzelven wordt toege-
{==94==} {>>pagina-aanduiding<<}
voerd, afhangt, zoo ook bepaalt de zedelijkheid dier leden de mate van die, welke wij bij dezelve aantreffen. Ongetwijfeld hebben handel met, en betrekkingen op vreemden, naar gelange der onderscheidene omstandigheden, nu eens een' meerderen, dan weder een' geringeren invloed op eene natie; maar, wanneer zij niet door andere volken overweldigd en onder het juk gebragt wordt, vormt deze, met eenige wijzigingen, zichzelve. De maatschappij ontvangt hare burgers uit de kweekhoven der huisgezinnen; het telgje heeft voorzeker iets van den stam, uit welken hetzelve ontsproot; de takjes zijn reeds vroeg, het zij dan in eene goede of verkeerde rigting, hier meer, daar minder, geleid geworden, wanneer het in den gemeenen tuin wordt opgenomen: en wie zoude dan het belangrijke van de gesteldheid der sappen en dier leiding voor de maatschappelijke vruchten kunnen voorbijzien? De maatschappij sticht, maar op reeds gelegde grondslagen. De eerste akkerlieden hebben gezaaid; zij moet kweeken en wieden; en wèl haar, vindt zij op den jeugdigen akker den tierenden halm; wee haar, moet zij gestadig het onkruid bestrijden: want dit laatste, reeds diepe wortelen geschoten hebbende, wordt nimmer volkomen uitgeroeid. Zoo onschatbaar zijn dan voor haar de huiselijke deugden. Dit zal ons nog duidelijker, door de meer opzettelijke beschouwing van eenige dezer, blijken.
De matigheid. Is het niet de slaaf der onbetengelde zinnen, welken de zamenleving een aanmerkelijk gedeelte van hare rampen te wijten heeft? Deze verteert dikwerf in éénen dag, wat voor maanden moest dienen, en zinkt welhaast met vrouw en kinderen in de nijpende armen van het gebrek; gene gaat zich telkens in het genot van bedwelmenden drank te buiten, stoort hare rust, en bevolkt de gevangenissen. De zedeloosheid ent eenen scheut van haren gifboom op de reeds bedorvene jeugd, en welhaast verspreidt zich de besmetting; ja, van lieverlede vreet een kanker in, dien zelfs de afzetting der bedorvene leden niet stuiten kan. Maar de jongeling,

{==95==} {>>pagina-aanduiding<<}
die in het ouderlijk huis geleerd heeft matiglijk te genieten, zich het overtollige te ontzeggen, zijne driften en lusten te breidelen, brengt, wanneer hij de zamenleving intreedt, eenen zegen voor haar mede. Aanzienlijk of gering zij dan zijn vermogen, hij vergenoegt zich met de vruchten van hetzelve, of die van zijnen arbeid, en legt, is het mogelijk, op. Hij oefent zich met eene zorgende gade in het sparen, en hun kroost wordt reeds vroeg in die kunst onderwezen; gij vindt hem nimmer daar, waar de zwelger voorzit en men het blozen ontleert; hij geeft aan anderen het voorbeeld van orde en geregeldheid, dat meer dan lessen vermag; dikwerf houdt het den onbedachten op de glibberige baan der vermaken terug, en redt de onschuld der ligt verleide. Dat voorbeeld heeft de weldadige strekking, om de weelde, die van lieverlede toeneemt, het merg der volken verteert, en eene vruchtbare bron van uitspattingen en misdrijven is, te beteugelen, en de maatschappij voor haren ondergang te behoeden. Ja, voorzeker is zij aan een aantal van zulke wijzen en edelen de mate van welvaart en geluk, welke zij mag genieten, grootendeels verschuldigd.
Arbeidzaamheid. De ledigheid is der pest gelijk, die verwoest en besmet; de kweekschool van het lage en verachtelijke; de onzalige bron der armoede. De maatschappij moet hare leden voeden, en heeft derhalve eene voortbrengende kracht noodig, om in de behoeften van allen te voorzien: en, wat moet er dan van haren akker worden, wanneer zij voor het bearbeiden van denzelven geene genoegzame handen vindt? Maar onschatbaar zijn voor haar de jongeling en het meisje, die, door de weldadige zorg der ouderen gevormd, den onschatbaren tijd leerden waarderen, de vereischte kundigheden voor eenig beroep of bedrijf verkregen, op die baan allengskens voortgingen, en, wanneer zij eenmaal leden van dezelve worden, berekend zijn, om hun bestaan en dat van hunne huisgezinnen te verzekeren, en, als eerwaardige vaders en moeders, den alles regelenden schepter te voeren. Het gevoel van pligt wordt sterker, naar mate wij den-
{==96==} {>>pagina-aanduiding<<}
zelven langer en meer gemoedelijk hebben betracht; de lust tot eene zaak ontleent zijn onderhoud van de voortreffelijkheid der vruchten, wier waarde wij leerden kennen; de gewoonte houdt ons op den weg, dien wij, van onze jeugd af aan, bewandelden; het geoefende, eindelijk, is een waarborg voor het welgelukken der ondernemingen. Ja, voorzeker, in het land, waar handel, kunsten en wetenschappen bloeijen, zijn de zaden dier onschatbare planten onder het ouderlijk dak uitgestrooid geworden.
Zeden en Kieschheid. Zijn het niet de zeden, waarvan de maatschappij hare duurzaamheid moet ontleenen; is het niet de deugd, die al het goede en edele bevorderen, haar in het worstelperk met de rampen staande houden, uit den nood redden moet. Waar bestond immer eene natie, tot in het hart door de zedeloosheid bedorven, die niet eindelijk uit de rij der volken werd gewischt; waar bleef het dierbaarst kleinood voor den redelijken mensch, de Vrijheid, in zoodanigen Staat bewaard? Wordt de meêdoogenlooze drijver daar niet, in zekere mate, noodzakelijk, waar de burger schier beneden het dier zonk, en men elkanders geluk, als het ros, dat zijnen teugel heeft afgeworpen, hollende, verwoest? En vanwaar zal het volk die zedelijkheid ontleenen, wanneer dezelve niet eene vrucht der opvoeding is? Maar, van de vroegste jeugd in de huisgezinnen gekweekt, wint zij met eiken dag aan in kracht, wordt van lieverlede een meer vermogend schild tegen de verleiding, zuivert het hart, leert naar beginselen handelen, en levert allen de bouwstoffen voor den tempel der deugd. Niet gemakkelijk lokken de Sirenen den jongeling, aldus gevormd, in hare netten; als eene rots zal de maagd, op dezen weg geleid, den ellendeling afwijzen, die hare onschuld belaagt; werken zullen beiden door hun voorbeeld; aantrekken door de tooverkracht van het goede; verbindtenissen vormen, waarbij het schoone zich met het edele vereenigt, om het voortreffelijke voort te brengen; der maatschappije een kroost schenken, geschikt om dien tempel allengs te volmaken.

{==97==} {>>pagina-aanduiding<<}

Gebrek aan kieschheid in de zamenleving is de eerste trap tot haar verderf. Men gewent zich aan het aanschouwen van het afzigtelijke, en zoo ook aan dat van het onbetamelijke; de knaap, dien men geenen eerbied voor de onschuld heeft ingeboezemd, zal gedurig die teedere bloem beleedigen; en zij, die van jongs af aan niet leerde, voor haren sluijer zorg te dragen, loopt gevaar denzelven eindelijk geheel af te leggen. Maar, reeds vroeg door de overtuiging geleid, dat het uitwendige de spiegel van het hart moet zijn, onachtzaamheid nimmer den verleider lokken, voorkomen, houding, gebaren en gesprekken den stempel der zuiverheid dragen moeten, wordt die kieschheid eene schutsgodes der deugd. Wanneer de maagd zich zoodanig in de maatschappij vertoont, dan houdt zij den losbandigen van den aanval terug, redt menige, die gevaar loopt van te struikelen, werkt vermogend op het algemeen, en bevordert dien geest van eerbaarheid, welke eene borstwering tegen de verleiding is.
Wilt gij voor dit alles bewijzen, verplaatst u dan met uwe verbeelding naar het Zuiden, en hoe verder gij op dien weg voortgaat, zoo veel te meer zullen dezelve u in het oog vallen. Daar, helaas! zijn de huisgezinnen geene kweekscholen der deugd; daar behoort de echt zedelijke opvoeding niet tot de verdiensten der ouderen; daar leert men den lust niet beteugelen, maar doet denzelven integendeel door het verleidend voorbeeld meer en meer ontvlammen; daar zijn, dikwerf reeds vóór hunne intrede in de maatschappij, de handen van den knaap voor den arbeid bedorven, de sluijer der maagd gevallen en het schild der schaamte verbroken. En hoedanig is het in die gewesten met het maatschappelijk geluk gesteld? Zit de losbandigheid aldaar niet op den troon; is het doelloos vlinderleven er niet het hoogst geroemd genot, niet het far niense eene ingekankerde en voor den staat verderfelijke gewoonte geworden; speelt er de schandelijke geestelijkheid niet met het karakterloos volk, terwijl zij de kiemen der zedelijkheid verwoest;

{==98==} {>>pagina-aanduiding<<}
is er, eindelijk, het aanroepen der onschatbare vrijheid niet schier eene misdaad geworden?
Gelukkig Vaderland! Ja, gij hebt uwe gebreken en vlekken; maar een groot aantal edele huisvaders en huismoeders vormen, in de schaduw van hun dak, leden voor den staat, wier zeden uwe grondzuilen zijn, wier ijver de welvaart lokt, wier verlichting en beschaving uwen roem bevorderen, wier armen de stormen trotseren, en ons de onwaardeerbare gaaf van den Hemelschen Vader, die der Vrijheid, verzekeren. O, mogt deze uwe voortreffelijkheid boven zoo vele andere volken tot op den laatsten naneef overerven!
Liefde. Kan de maatschappij niet, dan door de zucht van hare leden om elkanders geluk te bevorderen, bloeijen; worden derzelver vereenigde krachten, om dat doel te bereiken, vereischt; moet ieder haar die offers brengen, waardoor de algemeene geest gevormd, het schoone, nuttige en edele daargesteld kunnen worden; moet het eigen ik voor de belangen van het algemeen zwichten: wat heeft zij dan te wachten van de kweekelingen dier huisgezinnen, alwaar de liefde niet woont? Zal het kind, welks hart niet van dankbaarheid voor de zorgende ouders gloeit, immer de weldaden der algemeene moeder erkennen; de broeder, wiens lust het niet is, het geluk der zuster te bevorderen, voor hen waken en zwoegen, op wie hij eene minder naauwe betrekking heeft? Zullen zij zich aan het heil der geringere standen wijden, die geene goedwilligheid ten aanzien der ondergeschikten hebben geleerd; diensten bewijzen, wanneer dit voor hen in het huisgezin geen genoegen, geene behoefte geworden is? Voorzeker neen. Maar aan die zonen en dochteren, welke, aan de hand van voortreffelijke leidslieden, den weg der liefde bewandelen en hare geurige vruchten kennen leerden; wier genot het reeds vroeg was, de tranen af te droogen en de lachjes uit te lokken; die dubbel genoten, wanneer zij dat genot met hunne dierbaren en dienstbaren deelen mogten; die zich door de ondervinding overtuigden, dat geen oogst zoo gezegend is als die van het

{==99==} {>>pagina-aanduiding<<}
weldoen; die, eindelijk, met alle de leden des gezins in het kleine een geheel vormden, zoo als de maatschappij in het groote behoort te zijn, - aan dezen is zij haren voorspoed verschuldigd. Zij zijn het, die hunne medemenschen als bloedverwanten, hunne landgenooten als broeders en zusters beschouwen; die men te allen tijde gereed vindt tot raden, helpen, ondersteunen en redden; die onophoudelijk bezig zijn met het onkruid der luiheid uit te roeijen en den arbeidzamen werk te verschaffen, zich der weduw aantrekken en het weesje voeden. Zij zijn het, aan welke de zamenleving verlichting en beschaving te danken heeft; die den bloei der kunsten bevorderen, de beoefenaars der wetenschappen in hunne vlugt schragen, en de domheid uitdrijven. Zij zijn het, die de ondeugden verbannen, den misdadigen, door de tooverkracht der liefde, verbeteren, en de gevangenissen ledigen. Zij zijn het, eindelijk, die, door vermogen, les en voorbeeld, de jeugd voor God, de deugd en het vaderland vormen, alles veil hebben voor het geluk van hetzelve, en, moet het zijn, voor dien dierbaren grond op de laatste borstwering sneven. Ja, uit de kweekelingen van zoodanige huisgezinnen werden eens die groote mannen en vrouwen, wier roem onsterfelijk is.
Godsdienst. Wat moet van eenen Staat worden, waar deze niet heerscht, om het hart voor het goede en edele te stemmen, de onstuimige driften te beteugelen, den voortgang der zedeloosheid te stuiten, de misdaden voor te komen, alle krachten in het brandpunt der liefde te vereenigen? Maar, met dien Godsdienst van het hart; met die verlichting, welke van denzelven afstraalt, en op geenen anderen veiligen en duurzamen grond rusten kan; met die beschaving, het heerlijk gevolg der veredeling; met die goedwilligheid, welke deze bevordert in dat groote gezin van broeders en zusters, door zijnen invloed bezield: hoe gelukkig moet daar de zamenleving niet zijn! En nu, waar zullen zulke verdienstelijke leden voor haar gekweekt worden, is het niet onder het ouderlijk dak? Wie, behalve de vaders en moeders, kunnen het goede

{==100==} {>>pagina-aanduiding<<}
zaad, van het wiegje af aan, in het hart strooijen; wie, op schoot en kniën, de eerste spruitjes zorgvuldig gadeslaan; wie, met eene zoo zachte en geene wonden veroorzakende hand, wieden, snoeijen en leiden? Wie zijn zoo geschikt, om elkander den lust voor het zalig weldoen, door de kleine diensten, in te boezemen, als de jongeling en het meisje, in dezelfde school onderwezen, door dezelfde liefde gevoed? Waar leert men den Algoede hartelijker bidden voor het geluk der dierbaren, inniger, vuriger danken voor Zijnen zegen? Waar is de traan, bij lief en leed, eene behoefte, als daar? Waar, eindelijk, wordt men aan de dienstvaardigheid zoo gewoon, als onder de leiding van wijze, liefderijke en godsdienstige ouders? Zulke leden voor de maatschappij zijn onschatbare juweelen. Zij trachten alles te vormen, zoo als zij gevormd werden; zij gaan voor, en vinden navolgers, omdat de echte glans dezen lokt; zij zijn berekend om mede te werken tot de zegepraal van het goede, en bereid om hetzelve te bevorderen; bij hen woont de ware verlichting, de onwaardeerbare vrucht van den redelijken Godsdienst; voor hunne oogen hangen de nevelen van het bijgeloof niet, en zij ligten broederlijk de schillen van die der zwakkeren af; zij, eindelijk, leven minder voor eigen geluk, dan voor dat van anderen. De storm der hartstogten wordt door de kalmte van den bedaarden geest vervangen, wanneer de maatschappij zich op een aanzienlijk aantal van zoodanige leden mag beroemen; de luidruchtige tooneelen der ongebondenheid maken dan plaats voor het stil en Godewaardig genot van den gemoedelijken Christen; de ellendige verleide doet ons daar niet sidderen voor den blik der wanhoop, en de lagchende onschuld behoudt hare rozen. De veredeling gaat voort van trap tot trap; en voorzeker ziet de Hoogste Liefde met welgevallen op die vereeniging van Hare echte kinderen neder.
Moed bij Tegenheden. Deze behooren tot de huishouding der Natuur, en zijn, in meerdere of mindere mate, onafscheidelijk van elk gezin en elken Staat. De eenige

{==101==} {>>pagina-aanduiding<<}
beukelaar tegen dezelve is de vaste geest, welke zijne kracht van het onwrikbaar vertrouwen op den Algoede ontleent; zonder dezen, zonder het taai geduld, dat den stroom eenen onbezwekenen tegenstand biedt, sleept de laatste ons mede. Mannen en vrouwen derhalve, die van de jeugd af aan nu en dan met rampen te worstelen hadden, en aan de hand der zorgende ouderen die leerden bestrijden, door aanhoudende inspanningen het dagelijksch brood te verdienen, de wonden, hun door het lot geslagen, te heelen, de welvaart te lokken en aan te kweeken tot eenen stam, wiens takken het gezin overschaduwen; zoodanige mannen en vrouwen zijn voortreffelijke burgers en burgeressen voor de maatschappij. Terwijl deze den moedeloozen, die voor het gewigt dier tegenheden, waar standvastigheid had kunnen redden, bezweek, met haar merg moet voeden, geven zij een voorbeeld, dat weldadig op anderen werkt, de sluimerende krachten opwekt, en over den onspoed leert zegevieren. Waar weelde de armen heeft verslapt, spannen zij de spieren weder, en nieuw leven stroomt door de aderen; waar de strijd hagchelijk is, heeft de ondervinding hen met een adelaarsoog toegerust, dat, op welken afstand ook, de middelen ter redding weet te ontdekken; waar, eindelijk, de noodstorm loeit, en alles schijnt verloren te zijn, is het hunne vastheid, welke den Staat behoudt. Zij, die mannen, zijn dat leger, hetwelk uit geene soudenieren bestaat, maar deszelfs loon in het overwinnen der gevaren vindt; onbekwaam, om eenen Cesar te volgen, maar altijd gereed, om zich, als de Leonidassen en Deciussen, op te offeren. Die vrouwen redden de bedrukte moeders, vormen de handen der behoeftige jeugd voor den weldadigen arbeid, en leeren door haar voorbeeld, wat de kunne, die men zwak noemt, maar dikwerf den man in zedelijke kracht en grootheid overtreft, vermag.
Tot hiertoe hielden wij ons alleen bezig met de beschouwing van den invloed der huiselijke deugden op het geluk der afzonderlijke maatschappijen: laat ons thans

{==102==} {>>pagina-aanduiding<<}
nog aan dien, welken deze op dat van andere volken uitoefenen, eenige oogenblikken wijden.
Het liefderijk doel van den verhevenen Schepper, om de bewoners der aarde door den band der broederlijke liefde te verbinden en allen tot elkanders heil te doen medewerken, is voor het opmerkzaam oog onmiskenbaar. De Hoogste Wijsheid maakte aan hetzelve het belang en de behoeften der redelijke schepselen dienstbaar; en de werking van die prikkels vertoont zich alom. Ook de arbeidzaamste heeft zijnen broeder noodig: want de grond levert niet overal gelijke vruchten op; de volken verwisselen de voortbrengselen van den hunnen; de handel heeft eene gemeenschap tusschen deze geopend; de nimmer rustende geest van denzelven is allengs tot die landen doorgedrongen, wier bestaan vroeger zelfs niet werd vermoed; en met elken dag breidt zich de kring van dezen, in zijne vlugt door de kunsten en wetenschappen geschraagd, verder uit. Niet slechts voert hij de voorwerpen van noodzakelijkheid, voor gemak en weelde, maar ook de bloemen der eersten, het licht der laatsten rond; het Zuiden deelt in den oogst van het Noorden, en het nijvere Westen geeft met woeker weder, wat het Oosten schonk. En zouden dan, bij die gemeenschap en steeds naauwere betrekkingen, ook de deugden en ondeugden van de onderscheidene volken niet overgaan? Wat hebben die van Europa van elkander niet al overgenomen; hoe vele planten van den Britschen grond vinden wij niet in Noord-Amerika en den Indostan; wat zaaide Holland niet in onderscheidene gewesten der wereld; hoe veel onkruid, uit het bijgeloovig Spanje oorspronkelijk, bedekt niet het land, nu aan deszelfs ijzeren schepter schier ontwrongen! Wat zullen wij niet eens van onze kennis, van onze zeden, van onze gebreken naar het binnenste van dat werelddeel overbrengen, welks zoomen wij pas overschreden hebben; wat, eindelijk, ontvingen de eilanders, over de Stille Zuidzee verspreid, niet reeds van ons; welken invloed zullen wij niet verder op hunne zedelijkheid, op hunne gebreken, op hunne geheele vorming hebben!

{==103==} {>>pagina-aanduiding<<}

Niet toch de gewoonten slechts van zeelieden en handeldrijvenden, niet alleen het levend voorbeeld van het edele of lage, dat zij geven, bevorderen die overneming; maar ook de uitvinding, welke wij aan den onsterfelijken koster te danken hebben, verplaatst den bewoner van den eenen aardgordel weldra met zijne gedachten op het tooneel van den anderen; en zoo worden dan onophoudelijk de deugden meer vruchtbaar, het gif der zedeloosheid meer besmettelijk. Ontzettend en verrukkelijk denkbeeld tevens! Ons voorbeeld werkt mede, om onze broeders en zusters gelukkig of rampzalig te maken.
o, Mogt gij dit alles nimmer vergeten, Ouders! bij de opvoeding van uwe kinderen; Burgers! in het maatschappelijk leven; Vorsten en Bestuurders! aan het hoofd der Staten geplaatst! Mogt gij u beijveren, om het goede met onvermoeide hand uit te strooijen, het onkruid te verdelgen, trouw op den akker, u door den Hemelschen Vader aangewezen, te werken, voor het geluk van uzelven, van uwe dierbaren, van het vaderland, van de menschheid te zorgen! Mogt gij dit vooral, geliefkoosd Nederland! dat door uwe nijverheid, door uwe trouw, door uwe standvastigheid, door uwe menschenliefde, door uwe vorderingen op de baan van verlichting en beschaving, van kunst en kennis, zulke schitterende voorbeelden aan anderen gaaft; mogt eenmaal het nageslacht van ons, mijne Landgenooten! getuigen: ‘Ook zij waren hunne voortreffelijke Vaderen waardig!’

Iets tot karakterkennis van keizer Nicolaas I.

Ten jare 1816 deed hij, als Grootvorst, eene groote reis, op welke hij ook Engeland bezocht. Een trek van goedhartig- en weldadigheid verzelde zijnen eersten stap op het Engelsche grondgebied. Hem ter eere werd, bij zijne aankomst te Dover, het geschut gelost. Een karrepaard werd daardoor schuw, holde door de straten, en viel dood neder. De Grootvorst vernam zulks, en

{==104==} {>>pagina-aanduiding<<}
zeide: ‘Daarvan ben ik de onschuldige oorzaak;’ terwijl hij den eigenaar eene rijke schavergoeding deed toekomen.
Nederigheid, praalversmading, huiselijke teederheid kenmerken zijne Hofhouding. Hij is Echtgenoot en Vader, gelijk dit onze willem is. Dikwijls rijdt hij, zonder eenig gevolg, met zijne Gemalin in eene ligte, door hemzelven bestuurde kabriolet; dikwijls ook wandelt hij met haar alleen; zoo ziet men het Vorstelijk paar vaak op de Newa-kaai te zamen, en alsdan spreekt hij elk, dien hij kent, minzaam aan. De opvoeding der vijf kinderen, met welke zijn echt gezegend is, ademt denzelfden geest. Het oudste zoontje, thans 10 jaren tellende, wandelt, met een' speelmakker van zijne jaren, die met hem wordt opgevoed, bij het strengste weder, bloot in zijne uniform, of rijdt in eene slede op een' tijd, dat zich elk in zijnen mantel wikkelt, en lacht en schertst vol moed en levenskracht, en knikt allen minzaam toe, die hem groeten.
's Keizers werkzaamheid is voorbeeldig. Reeds ten 7 ure verschijnt de Generaal diebitsch, en arbeidt tot 9 ure met hem. Elk Minister heeft zijnen bepaalden tijd in de week, waarop hij een naauwkeurig verslag te doen heeft. Den Senaat bezoekt de Keizer zeer dikwijls. Ten een ure verschijnt hij op de Parade. Daarna wandelt of rijdt hij op boven vermelde wijze. Van 3 tot 4 ure houdt hij het middagmaal. Des avonds arbeidt hij wederom, in zijn kabinet, met de Ministers of Geheimschrijvers. Dit duurt gemeenlijk tot 10 ure, wanneer het Keizerlijk gezin zich ter ruste begeeft.
Van zijne arbeidzaamheid zoo wel, als regtvaardig- en menschlievendheid, strekke nog ten bewijze, dat, naar zijne verordening en volgens een door hemzelven ontworpen bestek, hem geregeld eene lijst van alle gevangenen gewordt, waarop derzelver namen, de oorzaken, de duur hunner gevangenschap vóór en na hunne veroordeeling, naauwkeurig moeten vermeld staan. Bij het doorloopen van die lijst wordt vaak door hem het vonnis

{==105==} {>>pagina-aanduiding<<}
verzacht, wanneer die gevangenschap reeds lang vóór de vonnissing is ingegaan, of ook het bespoedigen der uitsprake aanbevolen. Hoe veel zegen deze maatregel, in een Rijk als Rusland vooral, aanbrengt, behoeft geen betoog.

De ondergang der Janitsaren.

(Uit r. walsh, Reize van Konstantinopel door Romelië, het Balkan-gebergte, Bulgarije, Wallachije, Zevenbergen en Hongarije; van welk belangrijk Engelsch werk eerstdaags eene Nederduitsche vertaling, bij den Boekhandelaar beijerinck, het licht zal zien.)

De regerende Sultan heeft veel karaktermatige overeenkomst met peter den grooten; dezelfde vastheid in zijne ondernemingen, dezelfde kracht in de uitvoering, dezelfde onbuigzame gestrengheid in het doorzetten van eenig ontwerp. Gelijk peter, konde hij de heerschzucht zijner lijfwacht niet verdragen; en, gelijk peter zich van zijne Strelitsen bevrijdde, wilde mahmoud zich van zijne Janitsaren losmaken.
Reeds lang had de Turksche Regering het ontwerp gekoesterd, hare krijgsmagt aan Europesche tucht te gewennen. Selim beproefde zulks, nevens andere verbeteringen, welke deze verlichte Turk poogde in te voeren; maar zijne onderdanen waren nog niet rijp daarvoor, en hij viel, als een offer van de woede zijner Janitsaren. De Grieksche opstand, echter, had nu elken nadenkenden van het noodwendige diens maatregels overtuigd, dewijl men zag, dat het Egyptische krijgsvolk de Europesche tucht had aangenomen, en daardoor, hoewel veel zwakker dan de Turksche krijgsmagt, in staat gesteld werd, den staat der zaken in Morea geheel van gedaante te doen veranderen. Sultan mahmoud besloot, de proef nog eens te wagen. Zoo de Janitsaren hunne toestemming gaven, dan wilde hij hen door zijn, aan de nieuwe tucht gewone, krijgsvolk in bedwang houden; maar hen geheel verdelgen, zoo zij er zich tegen kantten. Nadat hij zich eerst van de medewerking van eenige der belangrijkste staatspersonen had verzekerd, bragt hij zijn ontwerp tot rijpheid, en ging daarop tot de uitvoering over.
Hij begon met het meerendeel der Janitsaren-hoofden, door welaangebragte geschenken, door beloften, door bedreigin-
{==106==} {>>pagina-aanduiding<<}
gen, door heimelijke ter doodbrenging der wederspannigen, tot medewerking te brengen. Om echter van dezelve te zekerder te zijn, en hun den terugkeer onmogelijk te maken, vorderde hij van hen eene schriftelijke verklaring van hunne billijking zijns voornemens, en van hun besluit, om zijne oogmerken te bevorderen. Zij kwamen met den Sultan overeen, 150 man uit elke Orta te leveren; en men ontbood Egyptische Officieren, welke reeds in den Europeschen wapenhandel onderrigt en geoefend waren, om de nieuwe manschap in denzelven te onderrigten en aan krijgstucht te gewennen.
De Turken, gelijk alle onwetende volken, hechten meer gewigts aan woorden dan aan zaken, en men moest hen gevolgelijk in dit opzigt om den tuin leiden. De Regementen, welke selim voorheen wilde herscheppen, werden Nisam dschedid, of de nieuwe inrigting, genoemd; en reeds de bloote klank, welke eene nieuwigheid tegen oude gebruiken aankondigde, had het volk daartegen vooringenomen. Deze naam, welke een kwaad voorteeken opleverde, werd diensvolgens thans ter zijde gesteld; dezelfde zaak kreeg een' tegenovergestelden naam, Nisam attiek, de oude inrigting, en het krijgsvolk was tevreden. Men verklaarde bovendien, dat er alleen van de herstelling eener oude verordening van soliman den I sprake was. Aldus ging, in deze meening, alles zeer bedaard zijnen gang, en de soldaten kwamen geregeld op, bij de wapenoefeningen.
Zoo ver was men reeds gekomen, dat de 15 Junij 1826 tot eene algemeene monstering werd bepaald. De Sultan, de Ulema's en de Ministers wilden daarbij tegenwoordig zijn, en op de Etmeidan zouden de exercitiën plaats grijpen. Dit is een zeer groot plein, bijkans in het midden der stad, hetwelk altijd ten dienste der Janitsaren strekte, en voor de groote wapenschouw verbreed en ingerigt werd. De naam beteekent, woordelijk, vleeschplaats. De toegang tot dezelve is door eene hooge poort, en daar tegenover ziet men een gebouw, met een opschrift in groote Turksche letteren: Dit is de plaats, waar den Janitsaren vleesch wordt toegedeeld.
's Daags te voren kregen de onderscheidene afdeelingen bevel, aldaar te verzamelen, en zich te oefenen, om de krijgsbewegingen voor den Sultan des te vaardiger te kunnen volbrengen. Thans bemerkten de soldaten voor het eerst, dat zij juist dat zouden verrigten, hetwelk zij besloten hadden tegen te werken. Een Bairaktar, of Standaarddrager, zelf ver-
{==107==} {>>pagina-aanduiding<<}
wonderd, dat dit denkbeeld nu eerst bij hem opkwam, riep overluid: ‘Wel, dat is immers geheel hetzelfde als de Russische exercitiën!’ Een ander voegde er nevens: ‘Nog veel erger!’ Een levendig gevoel van misnoegen begon, onverwachts, zich te openbaren. Met oogmerk om hetzelve te onderdrukken, deed de Aga der Janitsaren, wien men zulks meldde, een' der morrenden een streng verwijt; terwijl een ander van eenen Egyptischen Officier, onbedacht, een' slag in het aangezigt ontving. Dit scheen het sein tot eene algemeene losbarsting des gevoels te zijn. Alle krijgstucht hield nu op, en al de bijeenverzamelde troepen geraakten op eens in beweging. Zij verdeelden zich in de straten, plonderden en beleedigden allen, die hen ontmoetten, en het oproer werd zoo algemeen, dat de Policie niet eens beproefde, hetzelve te stuiten. De Aga had zich voornamelijk gehaat gemaakt, als een ijverig voorstander van het nieuw ontwerp. Een troep muiters begaf zich naar zijn huis, om hem te vermoorden. Hij had nog even tijd, om te ontkomen; maar zijn Kiaja, of Luitenant, werd gedood, en alles, wat het huis bevatte, vernield. In hunne woede gingen zij zelfs zoo verre, dat zij eene plaats schonden, door den Turk steeds hoogelijk geëerbiedigd; zij drongen in den Harem, en beleedigden en beschimpten zijne vrouwen.
De Keizer was op dien tijd te Beschiktasch, ongeveer een uur opwaarts aan den Bosforus. De Aga der Janitsaren, de Grootvizier en de overige Ministers begaven zich oogenblikkelijk derwaarts, en meldden hem het voorgevallene. Naauwelijks hadden de Ministers de Porte (het paleis des Grootviziers, het middelpunt der staatzaken) verlaten, toen de muiters daar verschenen. Eene ontzettende volksmenigte had zich bij hen gevoegd, en, om gemeene zaak met het gepeupel te maken, verscheurden de nieuwe soldaten hunne uniformen, en traden die, in de straten, met voeten. Zij plonderden het paleis, roofden alwat eenige waarde had, en vernielden de Archiven, in welke, naar hunne meening, het oorspronkelijke der nieuwe instelling bewaard werd.
De Janitsaren legden thans eene vastberadenheid aan den dag, welke zij alleen in den uitersten nood openbaren. Het eerste, wat mij, bij mijne komst te Konstantinopel, in het oog viel, was een regt smerige kerel, in eene lederen buis gekleed, geheel met blikken sieraden bedekt, en met eene van riemen gevlochtene zweep in de hand. Hem volgden twee even

{==108==} {>>pagina-aanduiding<<}
zoo zonderling uitgeruste knapen, die eene stang op de schouders droegen, aan welke een groote koperen ketel hing. Zij zetteden eene hooge borst, terwijl zij de hoofdstraten doortrokken, en iedereen ging hun ijlings uit de voeten. Bij nader onderzoek vernam ik, dat het de soepketel eener afdeeling van Janitsaren was, welke in hooge eere gehouden wordt. Soep is bij de Janitsaren een zoo uitstekend iets, dat het Hoofd derzelven Tschor-Badschi, of Soepuitdeeler, heet. Hun ketel is vanhier hunne eigenlijke banier, welke het sein tot eene stoute onderneming geeft, zoo dikwijls zij zich vertoont. Deze ketel werd nu plegtstatig naar de Etmeidan gebragt, midden op het plein omvergeworpen, en weldra waren 20,000 Janitsaren rondom denzelven verzameld.
Het beslissende oogenblik was thans gekomen, door den Sultan evenzeer gevreesd als gewenscht, en hij stelde nu terstond al de middelen te werk, welke hij voor dusdanig voorval in gereedheid had gebragt. Eerst zond hij aan den Aga-Pacha en den Topdschi-Baschi, of Hoofd der Artillerij, geheimen last, om zich met hunne magt gereed te houden, wanneer hunne tegenwoordigheid mogt vereischt worden. Vervolgens riep hij zijnen Raad bijeen, en schetste hun den toestand der Janitsaren, den geest des oproers, die hen bezielde, en hunne ongeschiktheid, om te gehoorzamen; hij verklaarde hun zijn besluit, om of zonder hunnen invloed te regeren, of naar Azië over te steken, en Konstantinopel en Europisch Turkije aan derzelver noodlot over te laten; en sloeg hun eindelijk, als een' maatregel van dringende noodzakelijkheid, voor, de Sandak-Scheriff, of de heilige vaan des Profeets, op te steken, opdat alle goede Mohamedanen zich om deze banier konden scharen. Deze voorslag vond algemeenen bijval, en er werd terstond bevel tot de uitvoering gegeven.
Dit geheiligd overschot, hetwelk men voor mohamed's broek uitvent, wordt alleen bij de plegtigste gelegenheden te voorschijn gebragt, en het was sinds 50 jaren te Konstantinepel niet gezien. Men haalde het uit de Keizerlijke schatkamer, en bragt het naar de Moskee van Sultan achmed over (*). De Ulema en Softa gingen vooruit, en de Sultan

{==109==} {>>pagina-aanduiding<<}
volgde met zijnen ganschen Hofstoet; terwijl allen gedeelten uit den Koran lazen. Openbare uitroepers, of Fella's, werden uitgezonden, om alomme bekend te maken, wat er gebeurd was, en weldra was de plegtige boodschap door de geheele stad verbreid. Dit was, zoo 't schijnt, een schrandere trek van staatkunde, waardoor de Sultan op eens het vooroordeel en de geloofswoede des ganschen volks naar zijne zijde deed overslaan. Naauwelijks was de tijding algemeen bekend, of duizenden verlieten van alle kanten hunne huizen, en sloten zich, met woeste geestdrift, aan den feestelijken trein. In de prachtige Moskee gekomen, plaatste de Mufti de vaan op het spreekgestoelte, en de Sultan sprak den vloek uit over allen, die in gebreke bleven, zich om die vaan te verzamelen. Aga-Pacha's krijgsvolk kwam nu van den Bosforus optrekken, en de Topdschi-Baschi plantte zijn geschut bij de Jali-Kosk, digt onder de muren des Serails. De Galiondschi, of matrozen, en de Bostandschi, of tuinlieden, waren desgelijks gereed en gewapend; en alzoo scheen alles even welvoorbereid als welaangelegd te zijn. Eenig krijgsvolk, wel is waar, dat zich bij de Janitsaren had gevoegd, was verderop geland, maar slechts weinig in getale; en het was blijkbaar, dat de zaak der muitelingen zeer slecht stond.
Nu werden vier Hoofdofficieren naar de Etmeidan gezonden, om den Janitsaren de vergiffenis des Sultans aan te bieden, ingevalle zij hunne eischen opgeven, hunne dwaling erkennen, en terstond uiteen wilden gaan. Deze opeisching werd, gelijk men verwachtte, met verontwaardiging verworpen. De ondervinding van eeuwen had hun geleerd, dat zij slechts bij hunne vorderingen hadden te volharden, om voldoening te erlangen. In deze overtuiging bragten zij terstond de vier Officieren om hals, die genoodzaakt geweest waren, hen tot onderwerping te vermanen. Zij eischten, op een' beslissenden toon, dat de Sultan voor altijd zijne ontwerpen tot nieuwigheden opgeven, en hun den Grootvizier, den Aga-Pacha, den Aga der Janitsaren, alsmede nedschib-Effendi, den Egyptischen zaakgelastigde, zoude overleveren, ten einde hen, als schenders der oude Rijksgewoonten, te straffen. De Sultan vroeg nu den Sheik-Islam, of het hem geoorloofd was, oproerige onderdanen met geweld tot onder-
{==110==} {>>pagina-aanduiding<<}
werping te noodzaken. De Sheik beantwoordde zulks toestemmend. ‘Welaan,’ sprak de Sultan, ‘geef mij dan een fetwa, die mij geregtigt, hen te dooden, wanneer zij wederstand bieden!’ Dit geschiedde, en - het werd volbragt
De Aga-Pacha had intusschen 60,000 man bijeengebragt, op welke hij zich konde verlaten, en kreeg nu terstond bevel, de Janitsaren met geweld ten onder te brengen, hetgeen hij zonder beraad volvoerde. Hij omsingelde de Etmeidan, waar zij allen, met veel gedruisch en in een' digten drom, zich verzameld hadden, zonder dat zij den maatregel, die hen bedreigde, schenen te duchten; en velen hunner werden hunnen hagchelijken toestand niet gewaar, vóór dat een moorddadig schrootvuur uit het geschut der Topdscki hen begroette. Zeer velen werden op de plaats gedood, en de overigen weken naar hunne barakken, welke in de nabijheid gelegen waren. Zij bleven echter alle voorslagen tot overgave verwerpen, en, om hen te verdrijven, moest men de barakken in brand steken. Toen zagen de bewoners van Pera de vlammen aan onderscheidene plaatsen op gene zijde van den oever opgaan, en, opdat niemand zoude ontsnappen, werden ook de barakken, gelijk de Etmeidan, met geschut omringd. Onafgebroken werd er geschoten. 't Is onmogelijk, zich iets schrikkelijkers te verbeelden, dan de toestand, waarin zich de ongelukkige Janitsaren thans bevonden. Terwijl de gebouwen boven hunne hoofden brandden, werden de muren door het kanon vaneengereten en verbrijzeld, en puinhoopen en brandende balken bedekten de rampzaligen, wier geheele verdelging was besloten. Geen' hunner werd nu meer lijfsgenade aangeboden of toegestaan. De brand en de donder des geschuts hielden den geheelen dag aan. De Janitsaren, hoewel overvallen en niet voorbereid op wederstand, verweerden zich met de woede en onverschrokkenheid der vertwijfeling. De Aga-Pacha werd gekwetst; vier paarden werden hem onder het lijf gedood, en zijn volk leed zwaar. Eindelijk nam de wederstand een einde, toen niemand meer over was, in staat om wederstand te bieden. Het vuren
verflaauwde - het zweeg; de vlammen doofden, en den volgenden morgen vertoonde zich een allerontzettendst schouwtooneel - brandende puinhoopen, in bloed gebluscht; eene ongehoorde massa van verminkte lijken en rookende assche!
Gedurende de twee volgende dagen bleven de stadspoorten

{==111==} {>>pagina-aanduiding<<}
gesloten, met uitzondering van ééne enkele, welke de getrouwe Moslemims, van alomme toestroomende, binnenliet, die der heilige vaan hunne hulde kwamen betoonen. Men zag hen bij geheele scharen aankomen, met den Imam, of Priester, aan het hoofd. Het voornaamste overschot der Janitsaren, welke het bloedbad op de Etmeidan ontgaan waren, werd op deze wijze ingesloten, en onophoudelijk gejaagd en verdelgd. De straten zoo wel, als de barakken, waren overal met lijken bedekt. Intusschen mogt geen Christen, onder welk voorwendsel ook, binnen Konstantinopel komen; maar, hoezeer beide gedeelten slechts door eene smalle gracht gescheiden zijn, heerschte echter te Pera de volmaaktste rust. Het volk kocht en verkocht, deed zijne gewone bezigheden, en zou welligt van de ontzettende gebeurtenis aan genen oever niets geweten hebben, zoo niet de opstijgende vlammen en de donder des geschuts het zulks verkondigd hadden.
Het ten toon stellen der Sandak-Scheriff bragt eene ontzaggelijke volksmenigte naar Konstantinopel. Het was voor de geloovigen een even zeldzame als heilige aanblik, en menigeen hield het voor even verdienstelijk, zich denzelven te verschaffen, als het bezoeken van het graf des Profeets. De Sultan vertoonde zich, al dien tijd, in de kleedij des nieuwingerigten krijgsvolks, en, in stede van zijn gewone gevolg van Janitsaren, verzelden hem de Seymen, Topdschi en Kromboradschi, bij het bezoeken der Moskeën. Overal werden de Nisam, of kenteekenen der Janitsaren, afgescheurd en met voeten vertreden. Men had dezelve aan zeer vele poorten en wachthuizen in de stad gehecht, waar zij de uitgebreide magt en het gezag der krijgslieden verkondigden, aan welke zij toebehoorden. Op den volgenden dag sprak de Sultan den vloek uit tegen de Janitsaren in het algemeen; verbood, derzelver naam te noemen, of zelfs zich eene toespeling op hen te veroorloven, en gaf, plegtstatig, aan zijne nieuwe troepen den naam van Assakiri Mohammuditsch, of Krijgsmagt van mohamed. In den avond werden openbare uitroepers naar alle wijken der stad en voorsteden gezonden, om de herstelde rust aan te kondigen.
Het getal der omgebragte Janitsaren wordt verschillend begroot. Behalve die op de Etmeidan, in de barakken en op de straten omkwamen, werden er velen in de huizen, of waar men hen vond, gevangen genomen en heimelijk ge-
{==112==} {>>pagina-aanduiding<<}
worgd; en men meent, dat niet één van den talrijken hoop, die zich bijeen vond, is ontkomen. Men weet, dat alle Officieren zijn gedood, behalve eenige aanvoerders van hoogen rang, die de partij des Sultans hadden gekozen. Verscheidene dagen achtereen waren karren en ander voertuig in beweging, om de misvormde lijken weg te halen, en dezelve in de haven en den Bosforus te werpen. Hier bleven ze, tot dat ze, bij de verrotting boven komende, weder op de oppervlakte dreven, en in de zee van Marmora voortgestuwd werden, van waar de springvloeden ze dikwijls in stil water voerden. De oppervlakte was met groote, rottende klompen bedekt, door welke booten, en zelfs schepen, zich somtijds gestuit zagen; en zoo vertoonde zich, bijkans in hetzelfde oord, werkelijk, wat, naar de schildering des Dichters, de schepen van xerxes bejegende, die door de ligchamen zijner eigene krijgslieden werden opgehouden -

Cruentis 
Fluctibus, ac tarda per densa cadavera prora. 


Göthe's vroegste leeftijd (1749-1765) geschetst door H. Döring.

Johann wolfgang göthe werd op den 28 Augustus 1749 te Frankfort aan den Mein geboren. Door onhandigheid der vroedvrouw kwam hij voor dood ter wereld, en niet dan na zeer vele vruchtelooze pogingen gelukte het, het levensvonkje weder te doen opwakkeren. Dit voorval, dat zijnen ouderen grooten angst kostte, gedijde zijnen medeburgeren tot groot voordeel, naardien göthe's grootvader, j.w. textor, daaruit aanleiding nam, om te bewerken, dat een vroedmeester aangesteld, en het onderwijs der vroedvrouwen ingevoerd of vernieuwd werd. Deze grootvader van moederszijde bekleedde den post van Regter, de hoogste waardigheid in het rijksstedelijk bestuur van Frankfort. Hij was een deftig, in zijne zaken zeer ijverig man, die weinig sprak, en van een zeer koel gestel. Zijn studeervertrek zoo wel, als alles, wat hem omringde, was hoog ouderwetsch. In zijne boekerij bevonden zich, buiten regtsgeleerde werken, niet dan eenige reisbeschrijvingen. Zijn geliefkoosde verblijf in ledige uren was een tuin achter zijn huis, en de teelt van vruchten en bloemen ging hem schier even

{==113==} {>>pagina-aanduiding<<}
na ter harte als zijne ambtsbezigheden. Göthe's vader was een lakoniek ernstig man, bijzonder leer- en weetgraag, eerlijk van grondbeginselen, maar angstig gehecht aan gebruiken en gewoonten. Hij had zijne jeugd gesleten op het Coburgsch Gymnasium, zich aldaar taalkennis, en wat verder tot eene geleerde opvoeding betrekking heeft, verworven, daarna te Leipzig zich op de regtsgeleerdheid toegelegd, en was eindelijk te Giessen gepromoveerd. Zijne Dissertatie: Electa de aditione hereditatis, wordt nog altijd door regtskundigen met lof aangehaald. Om zijne vorming te voltooijen, deed hij eene reis door Duitschland en Italië. Maar zijn plan, om, na zijne terugkomst, een' ondergeschikten post in zijne geboortestad waar te nemen, en wel zonder emolumenten, mits men hem denzelven zonder ballotage opdroeg, sloeg, tot zijn groot verdriet, vlak. Ofschoon zulks strijdig was met wet en gebruik, vermeende hij deze onderscheiding te verdienen, van wege zijne bekwaamheid en goeden wil. Bij het afslaan dus van dit zijn aanzoek verzeide hij het, immer ergens eenigen post aan te nemen. Om zulks voor het vervolg onmogelijk te maken, wist hij zich de hoedanigheid van Keizerlijken Raad te bezorgen, welke den Regter en de oudste Schepens der stad, als een' bijzonderen eertitel, vergund werd. Hierdoor stond ook hij gelijk met de eerste stedelijke regeringsleden, en konde men hem geene ondergeschikte bediening opdragen. Zijne tijdelijke omstandigheden veroorloofden hem, als een privaat persoon te leven, en zich, op eene genoegelijke en nuttige wijze, nu met tuinärbeid, dan met onderscheidene studiën, of ook met het onderwijs zijner kinderen bezig te houden, welke echter meest vroeg stierven, zoodat alleen onze göthe en zijne zuster cornelia overbleven. Bij dit onderrigt, alsmede
bij andere gelegenheden, vertoonde hij nu en dan eene gemelijke luim, waarbij hij zijne huishouding als een' Staat beschouwde, wijl hem het stadsbestuur ontgaan was, en viel alsdan niet zelden zijner opgeruimde, bekwame en goedhartige vrouwe zoo wel, als zijnen kinderen, zeer lastig.
De ouders van göthe bewoonden een oud huis, hetwelk eigenlijk uit twee aaneengetrokkene woningen bestond. Een trap, als van eenen toren, geleidde naar met elkander niet verbondene vertrekken, en het ongelijke der verdiepingen werd door trapjes verholpen. Göthe en zijne jongere zuster waren het liefst in de groote benedenkamer, welke, nevens de deur, van een groot houten traliewerk was voor-
{==114==} {>>pagina-aanduiding<<}
zien, hetwelk onmiddellijk op de straat uitkwam. Vrolijke speelkameraden vielen hem ten deel in de, tegenover hem wonende, drie gebroeders von ochsenstein, die hem dikwijls plaagden, en hem eens tot den moedwil verleidden, om een groot aantal pannen en tegels van het latwerk op de straat neder te slingeren; terwijl hij, met kinderlijke vreugd, in de handjes klapte, wanneer deze hem een aanmoedigend: ‘Nog meer!’ toeriepen. De achterzijde van het huis (boven welks ingang aan de straat eene Lyra met eene ster, een profetisch zinnebeeld als 't ware, zich bevond, welke laatste göthe nog in zijn wapen voert) had, vooral uit de bovenste verdieping, een zeer aangenaam uitzigt over eene groote oppervlakte van naburige tuinen, die tot aan de stadsmuren zich uitbreidden; maar een vrij hooge tuinmuur scheidde den knaap van dit zoo nabijgelegen Paradijs. Op de tweede verdieping was een vertrek, door göthe's vader de tuinkamer genoemd, dewijl men het gemis van eenen tuin aldaar door eenige gewassen aan het venster had pogen te vergoeden. Daar was, toen göthe opwies, zijn geliefkoosde, wel niet sombere, maar toch het verlangen naar meer opwekkende verblijf. Immers, over de genoemde tuinen en stadsmuren en grachten, aanschouwde men de schoone, vruchtbare vlakte, welke naar Höchst loopt. Hier leerde hij des zomers gemeenlijk zijne lessen, sloeg het onweder gade, en verlustigde
zich in de ondergaande zon. Desgelijks zag hij de buren in hunne tuinen wandelen en hunne bloemen verzorgen, kinderen spelen, gezelschappen zich vermaken, hoorde het gedruisch van kegelspelen, enz. enz. Zoo paarde zich allengskens het gevoel der eenzaamheid en des verlangens aan den ernstigen en verwachtingvollen aanleg van het knaapje. De sombere bouworde van het huis, vol hoeken en kronkelingen, was mede zeer geschikt, om in het kinderlijk gemoed angst en vreeze te verwekken. Göthe's vader poogde deze indrukken daardoor te bestrijden, dat hij, wanneer de kinderen, bij nacht, uit beangstheid, hun eenzaam vertrek verlieten, en het bijzijn der dienstboden zochten, zich in een omgekeerd beddejak op hunnen weg plaatste, en hen alzoo in hunne slaapkamer terugdreef; maar de moeder van göthe, daarentegen, bezigde een oordeelkundiger middel, daar zij hem en zijne zuster eene ruime belooning in vruchten beloofde, wanneer zij hunne nachtelijke vrees overwonnen.
(Het vervolg hierna.)





{==115==} {>>pagina-aanduiding<<}

De aardbeving te Lima.

In Maart 1828 vielen op de Antillen twee aardbevingen voor, de eene op den 6den, de andere op den 29sten. Beide keeren voelde men alleen één' langzamen, aanhoudenden schok. In anderhalf jaar is dit ten minste twaalfmaal gebeurd. De aardschudding van den 29sten, 's morgens ten 4 ure op Martinique waargenomen, stond met de verschrikkelijke aardbeving in verband, welke, op den 30sten, 's morgens ten 7 ure, een gedeelte van Peru vernielde. De rigting wordt op Martinique en in Peru als van het oosten naar het westen opgegeven, en zulks wordt daardoor bevestigd, dat men de schudding op de Antillen vroeger waarnam. Dus verliep er dan een geheele dag, eer zich dezelve over de Atlantische zee, het vasteland van Amerika, waar dit op zijn breedst is, en de keten der Anden verbreidde. Sinds 60 jaren onderging Peru geen ontzettender, meer verwoestende aardbeving, dan deze. Wij (dus verhaalt een ooggetuige) gevoelden aan boord, in de baai van Lima, sterke schokken, en wendden onwillekeurig onze blikken naar den kerktoren in het sort Callao; eensklaps zagen wij denzelven verdwijnen; ontzaggelijke stofwolken kondigden ons groote verwoestingen te Lima aan, en, toen wij ons aan wal begaven, zagen wij inderdaad verscheidene huizen ingestort, en alle, zonder uitzondering, hadden zoo zeer geleden, dat de ongelukkige bewoners dezelve onmiddellijk hadden moeten verlaten. Zij liepen halsnaakt naar de pleinen, wierpen zich op de kniën, en smeekten om erbarming aan de deuren der kerken, die boven hen ineenstortten. De muren hadden scheuren, door welke men zich een' weg kon banen; de spitsen der staangeblevene torens waggelden, en dreigden met de kerken neder te storten. Meer dan duizend menschen zijn er omgekomen, eene menigte gekwetst;
Lima gelijkt naar een' puinhoop. Men breekt geheele kerken, koepeldaken en andere hooge gebouwen af, welke bij elke windvlaag waggelen, en waarvan er dagelijks instorten. Geen wagen rijdt, geene klok luidt er, tot groot verdriet der inwoneren; het is Paschen, maar nergens kerkfeest, nergens eene processie; men waagt het naauwelijks, zich te bewegen, zoo groot is de angst, en de vrees voor eene tweede aardbeving. Men kampeert op de pleinen en op het veld; op de reede

{==116==} {>>pagina-aanduiding<<}
mag geen salvo gelost worden; dagelijks vallen, bij dozijnen, de huizen van zelve in. In 't kort, Lima, die rijke, prachtige, levendige hoofdstad, is, in 52 sekonden, (zoo lang duurde de aardbeving) als 't ware, eene groote vlakte geworden, waar jammer en ellende heerschen. In den nacht van den 30sten ondervond men nog twee schokken, maar zoo zwak, dat alleen de inwoners die gevoelden; maar de geestdrijverij, hier meer dan ergens elders heerschende, had bijkans een schouwspel aangeregt, ijsselijker dan de aardbeving zelve. De dienaars van den Algoede kwamen op den wreedaardigen inval, aan de Joden, de Engelschen en alle niet katholijke vreemdelingen deze zoogenaamde Godsstraf toe te schrijven; en, had de schrik niet de weinige veerkracht, voor welke de inwoners vatbaar zijn, als verlamd, dan had gewis een tweede Bartholomeusnacht deze ramp gekenmerkt; maar slechts één Engelschman, zoo men meent, is thans het slagtoffer der schandelijkste opruijing geworden. - Zoo even was ik, aan boord, ooggetuige van eene windvlaag, die over de stad heentoog, en eene waarlijk majestueuze stofwolk als tot den hemel opvoerde. - Geheel Opper-Peru moet door de aardbeving geweldig geleden hebben; naar ik verneem, zijn twee steden, van 15 tot 30 mijlen van Lima gelegen, geheel verwoest, en verscheidene dorpen met bewoners en velden verzwolgen.




Bijzonderheden uit een nieuwuitgekomen Fransch werk, Holland onder Lodewijk Napoleon betreffende.

(Mémoires sur la Cour de louis napoléon et sur la Hollande. Bruxelles, 1828.)



(Vervolg van bl. 72.)

De Hollandsche vrouwen tellen onder hare bekoorlijkheden blaauwe oogen, die eene teedere uitdrukking hebben, schoone haren, en bovenal eene schitterende frischheid van kleur; maar zij behouden de rozen op hare wangen niet boven den ouderdom van dertig jaren. Fraai is hare gestalte, maar de gang minder bevallig dan die der Fransche Dames, schoon verre boven dien der Engelsche vrouwen. Over het algemeen hebben zij slechte tanden; en buiten

{==117==} {>>pagina-aanduiding<<}
twijfel moet men zoo wel aan den invloed van het luchtgestel, als aan het overdadig gebruik van koffij en thee, het verlies van een sieraad toeschrijven, zonder hetwelk er geene ware schoonheid zijn kan. Het gedurig gebruik van stoven benadeelt hare beenen, en beneemt haar reeds vroeg eene bevalligheid, die der Fransche vrouwen tot in gevorderde jaren bijblijft. De Fransche modes, op welke zij zeer gezet zijn, komen zoo geregeld en naauwkeurig tot haar over, alsof zij aan de poorten van Parijs woonden. Bij de schitterende bijeenkomst in Felix Meritis kon men zich verbeelden, in het midden der beau monde op een der prachtigste avondgezelschappen van Parijs te zijn.
De minnarijen geschieden in Holland op eene zeer vrije wijze. De meisjes van goeden huize gaan daar op bals zonder hare ouders, en wandelen alleen met hare minnaars, zonder dat men er iets kwaads in vindt.
De vochtigheid van den dampkring maakt het veelvuldig gebruik van sterken drank noodzakelijk. Een vreemdeling beschuldige dáárom het Hollandsche volk niet terstond van dronkenschap, dat men hier veel jenever drinkt. Ook schijnt de invloed der lucht de gevaarlijke uitwerkselen te verminderen, die elders op het zoo ruim gebruik van geestrijke vochten zouden volgen.
Zoo veel landen, zoo veel gebruiken en zeden; maar een Franschman, die de ruwheid en het onbetamelijk gedrag van het gemeen bij de Hollandsche tooneelvertooningen niet gezien heeft, zal naauwelijks kunnen gelooven, dat men in den eersten schouwburg der hoofdstad stinkende scharren, boterhammen, appelen, peren, noten enz. eet; dat men er punch, koffij, thee, wijn enz. drinkt, en dus eene plaats, die aan goeden smaak, orde en welvoegelijkheid gewijd behoorde te zijn, verandert in eene kroeg! - In Holland heeft men weinig voordeels getrokken van den voortgang der verlichting, althans niet ten opzigte van het blijspel en treurspel; want men is er naauwelijks uit den staat der barbaarschheid getreden. De Hollandsche taal moet wel zeer ongeschikt voor het tooneel zijn; want, zoodra er een stuk wordt gegeven, dat een weinig boven het gebied der zotheid verheven is, moet bijna ieder Hollander, die de vertooning komt zien, hetzelve gedrukt voor zich hebben, om al lezende de spelers te volgen en te kunnen begrijpen.
Niemand zal de ontwijfelbare waarheid kunnen ontken-
{==118==} {>>pagina-aanduiding<<}
nen, die door alle waarnemingen van reizigers en landhuishoudkundigen genoegzaam bewezen is, dat namelijk in Protestantsche gewesten het land veel beter bebouwd wordt, dan in Roomschkatholijke Staten; vergelijk Ierland met Engeland, Holland met den Kerkelijken Staat.
Zoo men, als opmerker, de omstreken van Amsterdam bezoekt, ziet men overal, waar men zich wendt, inwoners dier stad, welke met hengelen zich vermaken; stille, vreedzame bezigheid, die zoo veel overeenkomst heeft met het karakter dezer lieden. Ja, zonder twijfel moet Holland den eersten hengelaar aanschouwd hebben!
Welligt vindt men nergens anders, dan te Amsterdam, eene geheele gracht ingenomen door doodkistenmakers. Hunne geopende werkplaatsen stellen aan de voorbijgangers doodkisten in soorten ten toon, die eene treurige aandoening veroorzaken en de ziel in eene sombere stemming brengen; en, welk eene zonderlinge tegenstelling, die deze herinneringen des doods nog treffender maakt! juist in de nabijheid van den Franschen schouwburg worden deze akelige voorwerpen uitgestald: zelfs het vermaak najagende, wordt men genoodzaakt, aan den dood te denken! - De Hollanders, voor het meerendeel zoo eenvoudig, zoo zedig, zoo spaarzaam in menig opzigt, laten de doodkisten zeer kostbaar maken; eene overdaad, welke geenerlei nut heeft. Dezelve worden vervaardigd met eene netheid en volkomenheid, welke men gewoonlijk geeft aan huisraad, dat tot dagelijksch gebruik moet dienen. Men maakt er een groot aantal van eikenhout, en ook vele van mahonijhout. De wanden zijn versierd met handvatsels van gepolijst koper, en het binnenste is altijd bekleed met fijn linnen, met zwart lint geboord. De plaats, waar het hoofd moet liggen, is gevuld met eene soort van hoofdpeluw; laatste en treffende oplettendheid van den overlevenden vriend voor den vriend, die niet meer is. De doodkisten voor het gemeen zijn altijd zwart geverwd.
De kooplieden van Amsterdam gelooven, dat hunne Beurs een wonder - een gebouw is, dat zijns gelijken niet heeft. Ondertusschen heeft dit somber gebouw meer het aanzien van een monnikenverblijf, dan van een' tempel, aan mercurius gewijd. De hoofdingang heeft niets groots of verhevens, dat beantwoordt aan den onmetelijken handel, welke daar gedreven wordt. Het ijzeren hek, waarmede de Beurs wordt gesloten, is minder fraai, dan het hek van menig bui-
{==119==} {>>pagina-aanduiding<<}
tengoed, dat niet bijzonder de opmerkzaamheid trekt. Doch men ziet eene zeer groote menigte deze Beurs bezoeken; alle volken schijnen er afgevaardigden te hebben: de verscheidenheid der kleedingen bewijst de algemeenheid der betrekkingen van deze, in den ruimsten zin des woords, geheel en al handeldrijvende stad. Amsterdammers! gaat de nieuwgebouwde Beurs te Parijs zien, een der schoonste werken van deze soort, en vergelijkt dan hiermede uwe Beurs. Bekennen moet men echter, dat op deze Beurs, in alle vakken, veel meer omgaat, dan op de Beurs te Parijs. Doch de meeste zaken worden te Parijs gedaan op de kantoren, door tusschenkomst van Makelaars enz. De eigenlijke Beurs dient daar, om zoo te spreken, alleen tot verzamelplaats, om wat te praten; want zonder de wet op den verkoop van effekten zou de Beurs weinig of niet bezocht worden.
Zekere Madame de nicolaï, eigenares van een dier huizen te Amsterdam, aan Venus impudica gewijd, had de stoutheid, om tot in het paleis des Keizers door te dringen, ten einde er gevaarlijke vermaken aan te bieden aan de Franschen, welke zij daartoe genegen oordeelde. De Hertog van frioul werd onderrigt van de gangen van nicolaï, gaf aan de schildwacht strenge bevelen te haren opzigte, en joeg den lakkei weg, die deze vrouw in het verblijf van H.M. had binnengeleid. - Met een' grooten naam omhuld, trachten deze onbeschaamde vrouwspersonen de nieuwsgierigheid te prikkelen; gelijk eene derzelven, in 1806, in den Haag deed, tijdens de komst van Koning lodewijk, zich Prinses van Oranje noemende.
Met die korte, krachtige manier van spreken, welke dikwijls aan het ruwe grensde en zoo vele lieden van hun stuk bragt, zeide napoleon tot zekeren Vries: ‘Wie zijt gij?’ En deze antwoordde: ‘Mijn vader was koopman; ik doe niets, want de handel is dood.’
De Hollanders behoorden minder tegenzin tegen vereeniging met de Franschen te toonen, zoo zij de vroegste tijden raadpleegden. De Geschiedenis immers leert ons, dat, in de derde eeuw, de Franken zich vestigden in het toen aan hen onderworpen land der Batavieren. De naam van Batavieren bestond niet meer; maar de verandering van naam bragt geene verandering in zeden en gebruiken te weeg. Een Hollandsch Geschiedschrijver verzekert zelfs, dat de eerste Koningen van Frankrijk, van pharamond tot aan

{==120==} {>>pagina-aanduiding<<}
meroveus, den zetel van hun rijk geplaatst hadden in Holland. Het kasteel van Warmond, bij Leiden, ontleent zijnen naam van Koning pharamond, en eveneens dat van Merwede, bij Dordrecht, van Koning meroveus. (!)

(Het vervolg en slot hierna.)





Proeve eener vertaling uit de Cecilia van Ernst Schulze, door W.H. Warnsinck, Bz.

(Briefswijze medegedeeld.)

Waarde Vriend!

Hoe geheel stem ik in met hetgeen gij mij, als uw gevoelen, omtrent het Reistogtje naar Hamburg in den zomer van 1826, door den Groninger Hoogleeraar, Mr. b.h. lulofs, uitgegeven, hebt medegedeeld, en ik schrijf het u gaarne na: ‘Ook mag ieder, die er de minste roeping toe voelt, zijn best wel mede helpen doen, om toch een weinig meer afwisseling in onze Litteratuur te brengen, en niet eeuwigdurend denzelfden toon aan te slaan. Hij doe dit zelfs au risque van, op een nieuw ingeslagen pad, tusschenbeiden eens van den regten weg te dwalen.’ Ik weet wel, dat niet allen de zaak uit dit oogpunt beschouwen, en elk geschrijf in rijm en onrijm, dat niet hoog-statig, afgemeten, regt verstandig en ernstig is, zullen afkeuren; maar behoort men niet elke schrijfwijze te beoordeelen naar het bijzonder doel, hetwelk zich een Autheur heeft voorgesteld? En daar de Heer lulofs blijkbaar mede ten oogmerk had, eene bijdrage te leveren tot bevordering van een' onderhoudenden briefstijl, en het doen waarderen van in- en uitheemsche letterkunde; waarom zou men dan - aangezien eene zoodanige poging in zichzelve reeds lofwaardig is - den Groninger Professor niet gaarne op zijn reistogtje willen vergezellen? Men onderscheide slechts ernst van scherts, welke laatste slechts aan zekere soort van lieden, wier namen ik liefst niet noemen wil, kan mishagen.
Maar, Vriend! - want ik wil mijne hoogwijze beoordeeling afbreken - welk eene taak vordert gij van mij! Gij wilt van mij de vertaling der vijf coupletten uit de Cecilia

{==121==} {>>pagina-aanduiding<<}
van schulze, door den Heer lulofs, in het Iste Deel, bl. 351-355, in het oorspronkelijke medegedeeld, en door eene proza-vertaling, aan den voet der genoemde bladzijden, vergezeld. Hebt gij dan de bijgevoegde regels des Professors niet gelezen? Luister! dus schrijft hij: ‘Zie daar eene proza-vertaling voor den met de taal des oorspronkelijken min bekenden lezer! Die de aangehaalde coupletten in dezelfde maat, en zonder dat of de zin of de poëzij er te veel bij zoek raakt, in het Nederlandsch vertaalt, zal allen lof verdienen.’
Dat lof verdienen nu geheel daargelaten, zoo moet ik bekennen, dat het - en te regt - gevorderde niet zoo gemakkelijk te volbrengen is. Zie, Vriend! dat losse, ongezochte en natuurlijke van den stijl, in de oorspronkelijke verzen, kan maar niet overal, door onze Nederlandsche taal, geëvenaard worden; en wat het juistgekozene en levendig schilderende van sommige uitdrukkingen betreft, desaangaande kan de Vertaler niet altoos even goed rekenschap geven als de oorspronkelijke Dichter; eindelijk geven de drieklanken, zoo wel der staande als loopende regels, in ieder couplet voorhanden, den vertolker handen vol werks.
Gij weet echter, dat ik gaarne doe, wat ik kan, inzonderheid wanneer ik daarmede een goed vriend kan verpligten; en vanhier dan ook het besluit, om mijne krachten aan de vertaling van dit brokstuk te beproeven. Dat ik daarbij de proza-vertolking van lulofs heb geraadpleegd, zal wel geene vermelding behoeven; even min als ik zal noodig hebben op te merken, dat maat en rijm mij niet zelden noodzaakten, zonder eenig geleide, mijnen eigen' weg te gaan: hoe dikwerf ik daarbij gestruikeld ben, zult gij het best kunnen ontwaren bij de vergelijking van het oorspronkelijke met mijne overbrenging, welke ik hier volgen laat:

De held stapt van zijn ros; door klip en doornig groen 
Steeg hij ter grafpoorte op, langs nooit betreden wegen; 
Hij stak, met luid geschal, de schelle krijgsklaroen, 
En bonzend viel de slag van d'ijzren oorlogsdegen; 
De den des bergtops trilde, en, tusschen 't bevend groen 
Der heiden, vloot de bron hare oevers angstig tegen; 
Zelfs sidderde de nacht, die om den heuvel sliep, 
Toen skiold, vol moed in 't hart, zijn stem verheffend, riep: 

{==122==} {>>pagina-aanduiding<<}

‘Op, wachter! op, ten strijd! verbreek uw doodenkluister! 
Rijs, schrikbeeld! uit uw rust! Geen doodkist boeije u meer! 
Sier u 't vermolmde lijf nog eens met wapenluister! 
Grijp weêr de strijdknods op! herneem uw schild en speer! 
Op, wachter! op, ten strijd! verlaat dit oord, zoo duister! 
Kom, skiold verbeidt u, kom! o klnisbewoner, keer! 
Hoor! skiold van Roskild roept. - Het grafzwaard, aan uw 
Zij hem ten zegebuit! - Op, wachter! op, ten strijde!’ (zijde, 
 
Een kil gesuis doortrilde struik en blaên, 
Toen skiold den geest bezwoer. Het ritselde in de twijgen; 
Een somber wolkenfloers omhulde 't beeld der maan, 
En angstig scheen het dal te luistren en - te zwijgen, 
Terwijl gepakte wolken stijgen, 
Als torens, hoog gebouwd, die om den rotswand staan; 
Zij rekten 't dreigend hoofd, gelijk ontzetbre schimmen, 
Die, met hunn' reuzenblik, het oord des strijds begrimmen. 
 
Reeds scheurt de storm het zwerk vaneen; 
Reeds schiet de bliksem neêr in 's afgronds donkre kuilen; 
Langs afgelegen paên hoort men het bang geween 
Der wolven in de rots, die 't aaklig graflied huilen; 
En, krassend, vliegen rave en giergebroed en uilen, 
Luid fladdrende, om het graf des woesten krijgers heen. 
Hier, waar, nog korts geleên, het leven scheen te slapen, 
Voert bliksem, donker, storm het alverdelgend wapen. 
 
En nu rijst uit de Hunnegroev' 
Een ritslend rammlen op; een ijzingwekkend stenen, 
Dof, als de wapenklank van ijzer oud en stroef, 
Een onverstaanbaar lied suist om den Ridder henen, 
Als zocht de stramme tong aan toonen, bang en droef, 
Aan 't oude krijgsgezang, met moeite, kracht te leenen. 
Reeds knarst de grendel. Zie! daar opent zich de poort, 
En dreigend treedt het spook van uit de grafkluis voort. 

‘Dat 's tamelijk wèl vertaald; maar...’ Ik bid u, mijn Vriend! spaar uwe maren, daar ik de mijnen reeds in gereedheid heb. Ik wil er u eenigen van mededeelen; want met die allen op te sommen, zou ik te wijdloopig worden. Gij zult er uit bespeuren, dat ik met de - dikwerf onvermijdelijke - gebreken van mijnen eigen' arbeid tamelijk bekend ben. Niets - ik betuig dit in alle opregtheid - zal mij

{==123==} {>>pagina-aanduiding<<}
aangenamer zijn, dan dat gij, of een ander, lust mogt gevoelen, mijnen arbeid te verbeteren, door het oorspronkelijke (altoos in dezelfde maat en rijmklanken, dit verstaat zich) nader te komen.
‘Und wand durch Stein und Dorn zur Pforte sich empor,’ heeft niet gewonnen bij de vertolking: ‘Door klip en doornig groen steeg hij ter grafpoorte op.’ Ook is het: ‘En bonzend viel de slag van d'ijzren oorlogsdegen,’ zwakker, dan: ‘Und schlug an's hohe Grab mit dumpfen Schwertesschlägen.’ Insgelijks is het: ‘die Nacht erschrack,’ nog iets anders, dan het: ‘de nacht sidderde.’
In het tweede couplet zijn de woorden: ‘zerbrich des Sarges Klammer!’ in eene berijmde vertolking, niet te behouden. Ditzelfde geldt omtrent ‘den schweren Hammer’ en ‘eh'rner Waffenlast,’ waarvoor ik ‘strijdknods’ en (om des lieven rijms wille) ‘wapenluister’ heb gekozen.
Wilde ik, van woord tot woord, op deze wijze voortgaan, dan wierp ik welligt mijne gebrekkige navolging in mijn vrolijk brandend haardvuur; en daarom zal ik, om mijzelven niet verder te ontmoedigen, de kleinigheden maar onaangeroerd laten. De heerlijke regel, in het derde couplet: ‘und bang' schien Wald und Thal zu horchen und zu lauern,’ zou, naar mijn gevoel, zelfs bij eene letterlijke vertaling lijden; immers drukt ons loeren iets anders uit, dan het Hoogduitsche lauern, in het verband, waarin dit woord hier voorkomt. Wij denken daarbij altoos aan eenig listig bedrijf; terwijl het Hoogduitsche woord hier ter plaatse (vergeef mij de uitdrukking) een angstig-spookachtig gewaad aantrekt. Wij denken hier niet aan den jager, die het wild beloert, ten einde hetzelve te bemagtigen; maar aan het angstig rond-, om- en her- en derwaarts kijken en gluren van een kind, hetwelk voor de verschijning van eenige schrikgedaante bevreesd is.
Ik voeg hier niets meer bij; eensdeels, omdat gij, mijn Vriend! uit het weinige, dat ik opmerkte, genoegzaam kunt opmaken, dat ik over mijnen volbragten arbeid niet bijzonder gunstig denke; anderdeels, omdat ik ook u vrijheid wilde geven, met uwe maren, evenwels en echters voor 't licht te treden. Denk evenwel aan de bekende spreuk:
La critique est aisée, mais l'art est difficile. en bovenal, lever mij eene betere, meer getrouwe vertaling, s'il vous plait!

{==124==} {>>pagina-aanduiding<<}

Maar welligt zegt gij: ‘Wat is dat eene akelige, schrikwekkende poëzij!’ Ja, lieve Vriend! wat zal ik zeggen? Begeert men, in de Poëzij, alles tot het gewone en alledaagsche betrekkelijk te maken, met uitsluiting van het vrije spel der verbeelding en den echt romantischen geest, dan zal men in den arbeid van een' schulze weinig behagen vinden. Verkiest men echter de kunst binnen zulke naauwe grenzen te beperken, waar dan gebleven met de meestberoemde Dichters van alle tijden? Gaarne geef ik u, en elk, wie er lust toe gevoelen moge, de vrijheid, op het plan, den aanleg en de algemeene uitvoering der beste stukken uwe hoogwijze, hoogverlichte en hoogaesthetische aanmerkingen te maken; de schoonheden van détail zullen echter door niemand, die eenigen kunstsmaak bezit, over het hoofd kunnen gezien worden; en voor het genot dier schoonheden laat ik u, mijn Vriend! en wie er lust toe gevoelen mag, den roem uwer snedige aanmerkingen, met den aankleve van dien.
Ik voor mij houde het medegedeelde brokstuk uit de Cecilia van schulze voor een juweeltje, zonder iemand te dwingen, hetzelve, nevens mij, ook daarvoor te houden. Maar men moet dan, in stede van mijne gebrekkige vertaling, het oorspronkelijke lezen, ontleend uit de Herva rar saga. Het geheel is zeer schilderachtig, en de voorstelling zoo treffend als stout; ik kan mij het genoegen niet ontzeggen, dit heerlijk tafereel, in eenige bijzonderheden, wat nader te omschrijven.
Skiold van Roskild is aan den voet des grafheuvels genaderd, met het vast besluit, om het noodlottige, in de oud-Noordsche fabelkunde en liederen beruchte, tooverzwaard Tyrfing te vermeesteren. Nu stijgt de held van zijn paard, en, even vast beraden als onverschrokken, dringt hij, in het holste van den nacht, tusschen klippen, met dorenstruiken begroeid, langs nooit betreden paden, naar de hooggelegene grafplaats. Verre, zeer verre is van den koenen held het denkbeeld verwijderd, om het begeerde zwaard door listig overlegden grafroof meester te worden; immers zou zulk een laag bedrijf den Ridder onteeren en zijne krijgsdeugd en dapperheid bevlekken. Hij wil een edel kampvechter, maar geenszins een sluipende roover zijn - en zijn besluit is genomen. Het bewuste zwaard, bij het lijk van deszelfs voormaligen bezitter in den grond gelegd, wil hij aan

{==125==} {>>pagina-aanduiding<<}
dezen op eene echt ridderlijke wijze ontweldigen, en hij geeft alzoo, op zijne wijze en naar de denkbeelden van zijnen leeftijd, aan den bewoner der groeve kennis van zijne aankomst te dezer plaatse, en tevens van zijne bijzondere bedoeling. Hij steekt, met luid geschal, de geweldige krijgsklaroen, en zijne doffe zwaardslagen bonzen tegen de hooge grafpoort. Onder deze verrigting blijft hij geheel onverschrikt en zonder vreezen; maar de hem omringende schepping, door het genie des Dichters hier als bezield en werkzaam voorgesteld, neemt deel in de gevaarvolle onderneming des koenen helds: want de den aan de afhelling des heuvels, de golven der rotsbron, en het heidekruid in het woeste dal, beginnen zich, als van angst, te reppen en te roeren; ja, de nacht, die rondom den heuvel sluimert, ontwaakt met bangen schrik, toen de dappere skiold den grafbewoner bezwoer, zich ten strijde gereed te maken, de harren zijner doodkist te verbreken, uit zijne vadzige rust te herrijzen, nog eenmaal schild, speer en strijdmoker te grijpen, het vermolmde lijf met de zware wapendragt te bekleeden, en het donkere slaapvertrek te verlaten; dit alles besluitende met de ijzingwekkende uitdaging: ‘Skiold verbeidt u. Te voorschijn, gij sombere kluisbewoner! Skiold van Roskild daagt u uit, en eischt van u, als zegeroof, het zwaard des heuvels! Op, o wachter! op, ten strijde!’
Deze taal van onzen held, hoezeer geschikt om schrik en ontzetting te weeg te brengen, was van geene uitwerking op den nooit verwonnen strijder, den bewoner der Hunnegroeve; maar de Dichter maakt hier weder de geheele schepping dienstbaar aan zijne bedoeling, het verwekken van angst en ontzetting; en hoe natuurlijk en eenvoudig bereikt hij dit zijn oogmerk! De maan gaat schuil achter een droevig wolkenfloers; de wolken, door den nakenden storm voorgestuwd, stapelen zich, als torens, opeen, en omringen de steile rotswanden; zij worden al hooger en hooger, en rekken hare reusachtige kruinen, gelijk spookgestalten, en alsof zij den aanstaanden strijd wilden aanschouwen.
Maar er ontbreekt nog veel, hetwelk het ontzettende des geheels zou kunnen verhoogen; en zie! reeds breekt de storm door wolken en neveldamp; de bliksem schiet, stralende, door den donkeren nacht; op vergelegene bergpaden, en in woeste rotsspelonken, begint de rosse wolf zijn lijkgehuil aan te heffen, en rondom het hoofd des Ridders, en om de Hun-
{==126==} {>>pagina-aanduiding<<}
negroeve, fladderen raven, gieren en uilen, met luid vlerkgeklapper en een schor gekrijsch; ja, dáár, waar, vóór weinige oogenblikken, de stilte des grafs gebied voerde en het leven den laatsten polsslag had voelen kloppen, heerschten thans bliksem, donder, verwoesting, storm en gedruisch.
Dit alles was echter geenszins alleen het gevolg van den schrik, die geheel de Natuur deed beven; maar ook tevens een ijzingwekkend voorspook van volgende ontzettende verschijnselen. Nu toch drong uit de Hunnegroeve, eerst, een dof gerammel en geritsel, gepaard met een ijzingbarend gesteen; en hierna galmde het dof en dompig uit dezelve, gelijk aan het klinken van verroest wapentuig. Een gestadig in de keel hakend lied werd, met onverstaanbaar gemommel, aangeheven, juist alsof de lang gesloten mond, met moeite, zich weder aan het aloude strijdgezang poogde te gewennen. Dan, nu ook was het bange uur der beslissing daar! Reeds knarste de grendel, reeds sprong de grafdeur open, en rijzig en dreigend treedt het grimmig spooksel uit de grafkluis te voorschijn, in den donkeren nacht!
Gij ziet het, mijn Vriend! in de geheele teekening schijnt onze Dichter, als 't ware, zijnen held uit het oog te verliezen; maar hij doet het op eene wijze, die ons skiold van Roskild, in al zijne heldengrootheid, doet aanschouwen, zonder dat hij de beeldtenis van den dapperen strijder, in uitvoerige trekken, teekent: wij leeren hem kennen uit de omstandigheden, waaronder hij hier geplaatst wordt, en hij verschijnt ons, als zoodanig, in den hoogen glans van ware heldengrootheid, zoo als het tijdperk, waarin hij leefde, ons dezelve kennen doet.
Maar ik heb u reeds te lang met mijn geschrijf bezig gehouden. Bevalt u mijne proeve van vertolking, dan beproef ik welligt, ter gelegener tijd, eens mijne zwakke krachten aan de vertaling der geheele Episode van het Tyrfingszwaard, waaruit de aangehaalde coupletten ontleend zijn. Voor het tegenwoordige, vaarwel! enz.
T.T.

W.

12 Januarij, 1829.




Fransche kloosters.

Op den 7 Junij 1828 had te Parijs, in de kerk Notre Dame, groote Priesterwijding plaats. De Aartsbisschop be-
{==127==} {>>pagina-aanduiding<<}
stuurde de plegtigheid. Tweehonderd-drieëndertig mannen - mannen? neen; mannen waren 't waarlijk niet! - zwoeren, voor altijd, de ijdelheden der wereld, de aanlokkelijkheden der vrouwen, de vreugden des levens af. - 't Is een karakteristieke trek voor de Geschiedenis der Beschaving, met welk eene drift heden ten dage eene menigte mannen en vrouwen, tot dusverre van hunnen handenarbeid levende, zich in de klooster-eenzaamheid gaan opsluiten, en zich toewijden aan de luiheid, te midden van een land, waar zoo vele streken nog onbebouwd zijn, en slechts op ontginning en bevolking wachten. Deze plotselinge beweging, zonder eenig redelijk doel, onder eene zekere klasse van bijzondere personen, is blijkbaar bewerkt door lieden, die evenzeer de belangen van den Godsdienst als die des vaderlands miskennen. Wat het laatstgenoemde betreft: de geldsommen, in Frankrijk bekeerd om kloosters en andere plaatsen van opsluiting te stichten, zouden voorzeker beter besteed worden met het opdroogen van moerassen en het ontginnen van heldegronden; en de Godsdienst, wèl verstaan, heeft geen welbehagen in die kweekerijen van doenieten. De Kardinaal davia zeide reeds: ‘In de kloosterördes bevinden zich één derde Heiligen, één derde gekken, en één derde misnoegden.’ En benedictus de XIV, op het gezigt der Franciskaners, hun verblijf houdende in het Kapitool: ‘Men beleedigt de schimmen der oude Romeinen, door aldaar de monniken van st. franciscus te herbergen: men moest er de borstbeelden van Wijsgeeren en Keizers plaatsen, om dezelve te verzoenen.’ Hem waren de armen liever dan de monniken. In zijne oogen was de
pralende weelde der Kerkelijken een roof, aan de armoede gepleegd. De Prelaat, belast met zijne geheime weldaden, zeide hem op zekeren tijd, dat zijne beurs altijd ledig was, omdat de Paus bestendig milddadigheden beval, waaraan hij niet langer in staat was te voldoen. ‘Stil!’ hernam deze glimlagchende: ‘Zoo de armen dit hoorden, zouden zij ons onze equipages, onze meubelen, onze paleizen vragen, als een goed, hun toebehoorende; en wat zouden wij hun kunnen antwoorden?’

Oordeel van Catharina de II over de Turken.

Catharina's groote plan, de Turken uit Europa te ver-
{==128==} {>>pagina-aanduiding<<}
drijven, werd, gelijk bekend is, voornamelijk door de Franschen, voor te grooten aanwas der Russische magt bedncht, tegengewerkt. Dit wist de Keizerin zeer wel, en onderhield den Graaf segur, die haar op de merkwaardige reis naar de Krim verzelde, dikwijls over Frankrijks vriendschap voor de Turken. ‘Ja,’ zeide zij eens lagchende tot hem, ‘gij wilt niet, dat ik uwe geliefde kinderen, de Turken, uit mijne nabuurschap zal verdrijven. Nu, gij hebt aan hen waarachtig regt aardige zuigelingen! Men moet bekennen het zijn kweekelingen, welke u eer aandoen! Maar ik wenschte slechts, dat gij dergelijke naburen hadt in Piemont of in Spanje; lieden, welke u jaarlijks eenmaal eene kleine pest of hongersnood toeschikten, of u jaarlijks een 20,000 menschen kostten, of u anders in den grond hielpen. Ik wilde u dan vragen, of gij het aangenaam vondt, wanneer ik deze uwe lieve naburen onder mijne bescherming nam.’

Zeldzame aankondiging in de courant van Louisville, in Missouri, voor eenigen tijd, geplaatst.

Aan de Wereld!

Ik verklaar, dat de Aarde hol en inwendig bewoonbaar is. Zij bevat een aantal vaste, gelijkmiddelpuntige spheren, de eene in de andere, en is aan de polen 12-16 open. Ik verpand mijn leven, dat dit waar is, en ben bereid, de holen te onderzoeken, wanneer men mij wil ondersteunen. Ik verlang 10 wakkere medgezellen, om van uit Siberië met rendieren en sleden over het ijs te trekken. Ik geef mijn woord, dat wij een warm, rijk land, met weelderigen plantengroei en vet rundvee, zullen vinden, wanneer wij slechts een graad verder dan 82 komen. In de naastvolgende lente keeren wij weêr terug.
Im. clerves symnes, van Ohio,
Kapitein des Noord-Amerikaanschen Vrijstaats.

De proef.

De Vizier van eenen Schah van Perzië weigerde een bevel van dezen te volbrengen, wijl het hem onregtvaardig dacht.

{==129==} {>>pagina-aanduiding<<}
De Schah, deswege geweldig vertoornd, gaf hem op staanden voet zijn afscheid, en benoemde eenen anderen in zijne plaats. Nadat de eerste opwelling van gramschap bedaard was, liet de Schah den in ongenade gevallenen voor zich komen. ‘Gij verdiendet, wel is waar,’ dus sprak hij tot hem, ‘voor uwe wederspannigheid eene zwaardere straf; maar ik wil het echter daarbij laten berusten, dat gij uwen post voortaan niet meer te roer zult staan, en, uit aanmerking uwer veeljarige diensten, schenk ik u alles, wat ge, tijdens uw Vizierschap, van mij hebt ontvangen.’ - ‘Magtige Heerscher!’ antwoordde de Vizier, ‘ik heb de schatten niet van noode, waarmede mij uwe goedheid overladen heeft. Ik smeek zelfs, dat het mij moge vergund zijn, dezelve weder aan uwe voeten neder te leggen. Bijaldien ge mij echter nog met ééne gunst wilt verwaardigen, zoo bid ik u, mij daarvoor een woest en verlaten dorp in uw groot rijk te schenken, opdat ik dit door mijne vlijt, ijver en zorgen, met behulp der mijnen, weder opbouwe, en den verwaarloosden bodem weder vruchtbaar make.’ - De Schah gaf onmiddellijk bevel, zulk een dorp op te zoeken, en het op den afgezetten Vizier in eigendom over te dragen. Na veel en lang zoeken berigtte men den Schah, dat men dusdanig woest en verlaten dorp nergens had kunnen opsporen. Andermaal werd nu de Vizier voor den Schah geroepen, en deze zeide tot hem: ‘Het doet mij leed, dat ik aan uw verlangen niet kan voldoen. Een dorp, gelijk gij van mij begeerdet, wordt in mijn rijk niet gevonden.’ - ‘Dat wist ik!’ hernam de Vizier: ‘Immers, gedurende al den tijd, dat ge mij den post van Vizier hebt toevertrouwd, heb ik noch ijver noch moeite gespaard, om alomme welvaart en kultuur te verbreiden. Mijn verzoek geschiedde alleen, om u van den toestand uws rijks bij mijne verwijdering te vergewissen, opdat ge mijnen opvolger mogt inscherpen, te zorgen, dat hij
eens, bij het aftreden van zijnen gewigtigen post, u deswege even goede rekenschap geven kunne.’

Wreede straf eener schuldige echtgenoote.

Eene ware Anekdote.

Een man betrapte zijne vrouw op overspel. Tot dusverre hadden zij te zamen gelukkig en eensgezind geleefd. Op eens

{==130==} {>>pagina-aanduiding<<}
verkeerde zijne liefde in den onverzoenbaarsten haat. Maar hij bedwong zichzelven, en sprak, met schijnbare koelbloedigheid, tot den roover zijner eer: ‘Van u vorder ik geene andere eervergoeding, dan den penning, dien gij gewoon zijt aan een meisje van pleizier te geven.’ De eerlooze minnaar trok zijne beurs, wierp een stuk gelds op tafel, en vertrok. De echtgenoot zeide geen enkel woord tot zijne vrouw, maar nam het geld op, en, van dien dag af, zonder zich het geringste verwijt te veroorloven, legde hij hetzelve, bij het middagmaal, telkens tusschen het bord zijner echtgenoote en het zijne. Met haar in gezelschappen verschijnende, hield hij het altijd in de hand, en liet het, op eene kwaadaardige wijze, blinken. - De schuldige, maar geenszins ondeugende vrouw was niet bestand tegen deze stomme, maar verschrikkelijke wraakoefening; hare gezondheid nam van dag tot dag af, en, tien maanden na haar vergrijp, stierf zij van hartzeer.

Afgrijselijk patriotismus.

Een nog levend Lid van de Club der Fransche Jakobijnen begon zijne rede aldus: ‘De Vrijheid heeft geen ander bed dan lijken, en voedt zich met menschenbloed.’





Vriendschap.


Zingt gij van vriendschap, dwazen! 
In 't woest rumoer der vreugd, 
Nu ge u aan volle glazen 
Bij disch en dans verheugt? 
Ziet ge al, die u omringen, 
Voor uwe vrienden aan? - 
Och! ga maar voort met zingen, 
Gelukkig in uw' waan. 
 
Maar einden zang en spelen, 
En zwijgt het feestgedruisch, 
Dan nemen er zoo velen 
De vriendschap meê naar huis. 
Wie vroeger haar betrouwde, 
Miskent thans Rome niet, 
Dat haar geen tempel bouwde, 
Noch wierook branden liet. 

{==131==} {>>pagina-aanduiding<<}

Maar zoekt gij haar, mijn vrinden! 
Doe 't niet bij disch en dans: 
Gij zult geen heilstar vinden 
Bij toorts- en fakkelglans. 
Gij kunt haar hooren spreken, 
Aan hulp en troost zoo rijk, 
Waar stille tranen leken, 
Maar niet bij feestmuzijk. 
 
In 't huis van hen, die treuren 
Om scheiding of gemis, 
Dáár komt ze om op te beuren; 
Dáár toont ze, wie zij is. 
Waar nijd en laster deren, 
Met onverdienden smaad, 
Dáár durft zij hen trotseren, 
En tart en hoon en haat. 
 
En aan het bed des kranken, 
Dat ze onbevreesd genaakt, 
Slaakt zij geene ijdle klanken, 
Maar helpt en heelt en waakt. 
Is 't doodsuur ook geslagen, 
Dan weent zij nog aan 't graf, 
En troost er vriend en magen, 
En droogt hun tranen af. 
 
Maar, schaars is zij te vinden 
Bij weelde en overvloed: 
Men kent eerst regt zijn vrinden 
In eigen tegenspoed. 
Gij zoudt den troost benijden, 
Dien zij den droeven biedt; 
Maar kent gij leed noch lijden, 
Gij kent de vriendschap niet. 
 
Of haar dan bij den heiden 
Altaar noch drievoet stond, 
De Christen ziet ze beiden 
Aan 's veegen vrienden spond'. 
Het offer: hulp verleenen, 
Streelt haar altijd, alom: 
Elk huis, waarin er weenen, 
Is haar een heiligdom. 

Oct. 1828.

j. brester, az.





{==132==} {>>pagina-aanduiding<<}

De Indiaansche weduw.

Eene Vertelling.


Daar zat zij, de Indiaansche weeuw, 
De handen in den schoot, 
En, onder 't razend volksgeschreeuw, 
Te wachten op den dood. 
 
Den dood? - Zijzelv' had dien begeerd, 
En eerde Brama's wet, 
En steeg, van schrik reeds half verteerd, 
Op 't aaklig weeuwenbed. 
 
Zijzelv' had dien begeerd, o ja! 
Maar toch, met meerder lust, 
En liever, dan den dooden gâ, 
Een' levenden gekust. 
 
Zij was zoo jong, zoo schoon, zoo goed, 
Van alle hulp beroofd; 
En menig had, zelfs met zijn bloed, 
De houtmijt graag gedoofd. 
 
Maar, schoon elk gruwde van haar lot, 
En elk het harte kromp, 
Toch vijlde de eerbied voor 't gebod 
Het medelijden stomp. 
 
Reeds zwaait zij ze in de schoone hand - 
De toorts, haar toevertrouwd, 
Gereed om zelv', ja zelv' den brand 
Te steken in het hout. 
 
Daar dringt op ééns een gansche schaar 
Van Europeërs door, 
En baant, met dreigend krijgsgebaar, 
Gewapend zich een spoor; 

{==133==} {>>pagina-aanduiding<<}

En eischt, in naam der menschlijkheid, 
De schorsing van de daad, 
En dat men eerst een zaak bepleit, 
Waarmeê zij valt of staat. 
 
De priesterschap, met wrevlen kop, 
Verbluft door overmagt, 
Schort wrokkend nu 't voltrekken op 
Van 't offer, dat men wacht. 
 
Thans treedt een drietal mannen aan, 
Vol ijver, vuur en moed; 
Een Fransch en Engelsch onderdaan, 
En een van Hollandsch bloed. 
 
De Brit, menschlievend boven maat, 
(In Indië vooral!) 
Betoogt de onmenschlijkheid der daad, 
In offers zonder tal; 
 
Roept vrijheid in, op heerschers toon; 
Roemt hoog der Britten wet; 
En vordert, dat men aan dien hoon 
Der menschheid palen zet. 
 
De priesterschaar, door 't volk geschraagd, 
Verheft nu Brama's leer, 
En grondt zich op hetgeen zij vraagt, 
En hoort den Brit niet meer. 
 
De Franschman nadert; en, getrouw 
Aan zijn galant bestaan, 
Vangt hij het pleit voor de arme vrouw 
Geheel verschillend aan. 
 
Hij spreekt tot lof van Frankenland 
En der wellevendheid, 
Die jonge weeuwen nooit verbrandt, 
Maar troost en koost en vleit; 

{==134==} {>>pagina-aanduiding<<}

En, vol van ingebeelden waan, 
Zijn' landaard zoo gemeen, 
Dat hem geen vrouw kon wederstaan, 
Sprak hij haar slechts alleen, 
 
Vraagt hij een mondgesprek, en zweert 
Bij Goden zonder tal, 
Dat, zoo hij 't weeuwtje niet bekeert, 
Hij met haar sterven zal. 
 
Dat werkte, op volk en overheid, 
Als olie in de vlam; 
En weinig scheelde 't, dat het pleit 
Een bloedig einde nam. 
 
Toen kwam de Nederlander uit; 
En 't geen de stugge Brit 
En losse Franschman had verbruid, 
Dat bragt hij weêr in 't lid. 
 
Eerst sprak hij van de levenszucht, 
Elk schepsel ingeplant; 
En hoe het elken vijand vlugt, 
Die daar zich tegen kant; 
 
Beriep zich toen op 't oudste boek, 
Het wetboek der natuur, 
Dat, zelfs in d'onbekendsten hoek, 
Vereerd wordt, tot dit uur; 
 
Dat moederzorg en moedertrouw 
Aan moedermin verbindt, 
En vordert, dat een weduwvrouw 
Zal leven voor haar kind. 
 
Hij bond het stuk zoo treffend aan 
Als menschentaal vermag, 
Tot men in menig oog een' traan 
Van weemoed blinken zag. 

{==135==} {>>pagina-aanduiding<<}

Hij liet zijn hart den vrijen loop, 
De landswet ongemoeid; 
Zoodat een huivring elk bekroop, 
En elk de daad verfoeit. 
 
De strenge priesterschap, zoo 't scheen 
Op wederspraak gevat, 
Zag eerst eens naar de weduw heen, 
Die als verwezen zat; 
 
En, steunende op haar vast besluit, 
Dat naar dit offer dong, 
Daagt zij haarzelve stoutlijk uit, 
Of men haar keuze dwong? 
 
Zij zwijgt; en, als in zegepraal, 
Wendt zich der Goden tolk, 
Ter gunste van een' dood' gemaal, 
Geestdrijvend tot het volk. 
 
‘Hoe!’ spreekt hij, ‘wil men hier een vrouw, 
Die haren man beweent, 
Verhindren, dat zij, hem getrouw, 
Zich met dien man hereent?’... 
 
Naauw was het woord uit zijnen mond, 
Of 't weeuwtje, met een vaart, 
Springt van de houtmijt op den grond, 
En vliegt hem in den baard. 
 
‘Wie,’ roept zij, ‘sprak mij daarvan ooit? 
Hereenen met mijn' man! 
Hereenen, zegt ge? Neen, dat nooit; 
Voor 't minst zoo spade ik kan!’ 
 
Nu stak men, onder volksgeschreeuw, 
De schrikbre houtmijt aan; 
Maar niet, vóór dat de droeve weeuw 
Weêr huiswaarts was gegaan. 
* * * 

{==136==} {>>pagina-aanduiding<<}

Men waarborgt de echtheid van het feit; 
En ieder, wien het lust, 
Ga vrij, tot meerder zekerheid, 
Eens naar Bengales kust! 
 
Doch, wat er van die echtheid zij, 
Mij trof het voorval zeer; 
En, toen ik mij te slapen lei, 
Trof mij een droom nog meer. 
 
Die brandwet, dan, was, in mijn' droom, 
Van 't Indiaansche strand, 
Per stoomboot, uit den Gangesstroom, 
Hier aan het IJ verplant. 
 
Dat gaf een jammer in de stad! 
De dames vielen flaauw; 
En die haar' man het liefste had, 
Scheen wel het meest in 't naauw. 
 
Ja, die vaak zwoer, dat zij zijn' dood 
Niet overleven wou, 
Hem trouw beloofde in dood en nood, 
Was troostloos nu van rouw. 
 
En of men haar al zei: ‘Mevrouw! 
Dan krijgt ge juist uw' wensch.’ - 
‘Neen!’ riep 't model van huwlijkstrouw, 
‘'k Verbrand mij voor geen mensch!’ 
 
Maar, erger was het voor de jeugd, 
Vooral van ons geslacht, 
En plotseling de dag der vreugd 
Verkeerd in bangen nacht. 
 
Geboden werden straks gestuit; 
Men gruwde van de trouw, 
En menig jonge en blijde bruid 
Werd liever non, dan vrouw. 

{==137==} {>>pagina-aanduiding<<}

Men deed de vrijers in den ban, 
Met harten, hard als steen; 
Geen meisje wilde er aan den man; 
Elk liep een blaauwe scheen. 
 
Ja, zette een jongman slechts den voet 
In kransjen of salet, 
Waar hij steeds minzaam werd begroet 
Met kaakjes en banket; 
 
Dan stoof de maagdenrij bevreesd 
Uiteen, van schrik half dood, 
Gelijk weleer de Schoone 't Beest, 
Haar' lieve' Azor, ontvlood. 
 
Maar kwam hij nader, geen van haar, 
Die geen leeuwin geleek, 
En, bij 't bedreigde welpenpaar, 
Voor deze in woede week. 
 
Men sprak den naam van vrijer uit, 
Als dien van d' Irokees, 
(Die menschen eet met haar en huid) 
Al sidderend van vrees. 
 
En banger was geen schoolmatres 
Voor 't giftig koepoksmet, 
Dan meisjes van slechts driemaal zes 
Voor 't moordend huwlijksbed. - 
 
Maar, stond de jeugd ontsteld, verbaasd, 
Het bleef daarbij geenszins: 
Want alwat op de dooden aast, 
Had aan die wet een grins. 
 
Hoe menig Administrateur 
Kreeg jammerlijk de bons! 
Gesloten was de gouden deur 
Van ieder Weeuwenfonds. 

{==138==} {>>pagina-aanduiding<<}

Thans kwijnde ook de eedie en achtbre kring 
Van 't ravensoortig gild: 
Bij zoo veel vereenvoudiging, 
Werd slechts de helft gespild. 
 
Want, was 't met man en vrouw gedaan, 
Men vond het zeer bekwaam, 
Twee vliegen in een' klap te slaan, 
En voegde beiden zaam. 
 
En waar men, 't oude niet ontwend, 
't Gebruik nog hield in stand, 
Was 't formulier: ‘Ik maak bekend, 
Dat zamen zijn verbrand’.... 
 
Ligt werd de kwestie thans beslist, 
't Begraven in de kerk: 
De dooden werden haar ontgrist; 
Men vroeg naar kist noch zerk. 
 
Men deed het met een kruikjen af 
Van aardewerk of glas; 
De vrienden, in de plaats van 't graf, 
Bewaarden zelve de asch. 
 
Beklaaglijk was dus bovenal 
's Doodgravers rouwmisbaar: 
Van spijt om hun beroepsverval 
Begroeven zij elkaar! 
 
* * * 
 
Dan, zelfs geen heliegloed van vuur 
Verzwelgt ooit Amor's vlam; 
Zoodat weêr de inspraak der natuur 
In 't eind' haar regt hernam. 
 
Er werd gekust, gevrijd, getrouwd; 
Alleen, geen jonge meid 
Nu door een' grijskop, om zijn goud, 
Meer tot de trouw verleid. 

{==139==} {>>pagina-aanduiding<<}

Geen zwakkeling, of muskatlijn, 
Hoe aardig, hoe vol geest, 
Verwierf de hand van 't maagdelijn, 
Voor 't weeuwenlot bevreesd. 
 
Dat wekte de eerzucht, bij de jeugd 
Van ons vroegrijp geslacht; 
Het werd een prikkel tot de deugd, 
Die moed verleent en kracht. 
 
Toen was 't, of elken echtgenoot 
De hemel nader kwam, 
Dien Mahomed zijn' volgers bood; 
Xantippes werden tam. 
 
Zelfs de ijdelste van haar geslacht, 
Een vreemdlinge in haar huis, 
Ontsnapte hem de minste klagt, 
Bleef bij haar' echtvriend thuis. 
 
En was hij eens wat hiep of wrak, 
Of viel een beursgang zwaar, 
Zij vierde luim en gril en zwak, 
En stelde wondren daar. 
 
Zij spaarde, want zij sparen kon, 
Voor Meester Wilborn's kunst; 
Want zonder Russische japon 
Had manlief rust noch gunst. 
 
Bij 't minste koortsje, dat Mevrouw 
Vermoedde bij haar' gâ, 
Kreeg hij kamillen voor de kou, 
Quinine, etcetera! 
 
En werd hij ongelukkig krank, 
Haar zorg, bij dag en nacht, 
Was honig in den alsemdrank, 
En schonk hem nieuwe kracht. 

{==140==} {>>pagina-aanduiding<<}

De Dokters werden rijk betaald, 
En vaak, in 't nachtlijk uur, 
Werd heel de Faculteit gehaald 
Bij een rabarber-cuur! 
 
De gouden eeuw scheen voor den man 
Herboren in de trouw; 
En wat hij immer wenschen kan, 
Dat vond hij in zijn vrouw. 
 
* * * 
 
Hier werd mijn mijmering gestuit, 
Door 't knappen van ons licht; 
En 't was met Brama's brandwet uit, 
En heel mijn droomgezigt. 
 
Maar, schoon mij ook de lieve seks 
Een schaamtloos monster noem', 
Dat ik haar, als een tooverheks 
Weleer, ten vure doem; 
 
Toch wenschte ik, (om mijzelv' niet, neen! 
Mij bindt te zacht een band) 
Maar voor het heil van 't algemeen, 
Die wet in Nederland. 
 
Doch één beding wenschte ik er bij: 
Dat slechts de wrevle vrouw, 
Die liefdloos dong naar heerschappij, 
De brand-eer gelden zou. 
 
Dan viel gewis, voor huiskrakeel, 
Die hel van man en kroost, 
Aan elk het reinst geluk ten deel, 
En bleef hem onverpoosd. 
 
En zeldzaam ('t branden doet zoo zeer!) 
Rees 't Indisch weeuwenbed: 
Men vond geen booze vrouwen meer, 
En dankte 't Brama's wet. 
 
j.w. ijntema. 



{==141==} {>>pagina-aanduiding<<}

Mengelwerk.

Schets eener geschiedenis des slavenhandels.

(Vervolg van bl. 60.)

Ook in Engeland waren de Kwakers de eersten, welke pogingen aanwendden ter afschaffing van den slavenhandel. Sedert het begin der achttiende eeuw deed de algemeene vergadering te Londen aan alle de leden van het genootschap dringende vermaningen, om zich van alle deelneming aan dezen onmenschelijken handel te onthouden; zij herhaalde dezelve dikwijls, en in 1761 nam zij het besluit, uit haar midden ieder te verbannen, welke, middellijk of onmiddellijk, deel in een schip, voor den slavenhandel bestemd, zoude nemen. Sedert dien tijd werden de Kwakers geheel vreemd aan deze soort van handel. Hunne werkzame liefde bepaalde zich niet, om daarvan voor zichzelven af te zien; zij wilden hun best doen, om dezelve geheelenal te doen ophouden. In 1783, bij gelegenheid van eene bill, welke den Officieren van de Engelsche Afrikaansche Compagnie verbood, Neger-slaven uit te voeren, diende de vergadering der Kwakers een verzoekschrift aan het Parlement in, waarin dezelve verzocht, dit verbod algemeen te maken, en het ongelukkige lot der slaven in de Engelsche volkplantingen in overweging te nemen. Zij liet ter zelfder tijd een geschrift drukken, onder den titel: De zaak onzer broederen, de verdrukte Afrikanen, aan het onderzoek van de wetgevende magt van Engeland nederig aanbevolen door hen, welke Kwakers genoemd worden, en zonden er exemplaren van aan den Koning, aan de Koningin, aan den Prins van Wales, aan de Ministers, en aan de leden van de beide Kamers. Door hunne zorg ook werd het werk van benezet, over den staat der slaven in de Engelsche volkplantingen, herdrukt en door geheel Engeland verspreid. Ter zelfder tijd vormde er zich in het

{==142==} {>>pagina-aanduiding<<}
groote genootschap der Kwakers eene vereeniging van eenige ijverige en werkzame mannen, welker bijzonder doel was de vrijmaking der Negers in de Westindiën en de afschaffing van den slavenhandel. Derzelver leden werkten sterk op den algemeenen geest, zoo weldoor in de Engelsche tijdschriften stukjes over dit onderwerp te plaatsen, als door het uitgeven van werken, welke daarover handelden, alsmede door zich te vereenigen met menschen, welke, zonder tot de Kwakers te behooren, met hen dezelfde gevoelens aangaande den slavenhandel koesterden. Eene toevallige omstandigheid gaf hun weldra een' medewerker, veel ijveriger nog dan allen, welke zij tot dusverre gevonden hadden. In 1785 loofde de Onderkanselier der Universiteit van Cambridge, Dr. peckard, eenen prijs uit voor de beste verhandeling over de vraag, of het geoorloofd zij, iemand tegen zijnen wil in slavernij te brengen. Een jong Engelschman, met name thomas clarkson, welke zijne graden te Cambridge verkregen, en er te voren verscheidene prijzen behaald had, dong hiernaar, en, wetende, dat Dr. peckard zich, in eene zijner preken, zeer sterk tegen den slavenhandel had uitgelaten, dacht hij, de vraag voornamelijk uit dat oogpunt te moeten beschouwen. Hij had eerst slechts een letterkundig doel gehad; maar, deze stof bestuderende, werd hij zoodanig met afgrijzen voor dezen handel doordrongen, en met medelijden vervuld voor de ongelukkige Afrikanen, dat hij den prijs uit het oog verloor, en enkel bedacht werd, om een werk te vervaardigen, dat nutig kon zijn voor de ongelukkigen, welker zaak hij bepleitte. Zijne verhandeling werd bekroond, en dit welgelukken ontvlamde meer en meer in hem de zucht, om de redder der Afrikanen te worden. Sedert zeide hij alles vaarwel, en wijdde zich bij uitsluiting aan
het bevorderen van zijn edel doel. Jong, zonder fortuin, zonder ondervinding en zonder vermogende vrienden, moest hij vóór alles trachten, belangstelling in zijne zaak op te wekken bij menschen, welke hem krachtdadig konden ondersteunen. Tot dit einde vertaalde hij zijne Latijnsche verhandeling in

{==143==} {>>pagina-aanduiding<<}
het Engelsch, daarbij vele belangrijke ontwikkelingen voegende; hij gaf dezelve in 1786 uit, onder den titel: Proeve over de menschelijke slavernij, inzonderheid der Afrikanen, en bood ze aan verscheidene leden van de geestelijkheid en van het Parlement aan. Deze namen het geschrift welwillend aan, en keurden zijne oogmerken goed, zonder evenwel hem de moeijelijkheden te ontveinzen van eene onderneming, welke zoo vele belangen in de waagschaal stelde. Wilberforce, een van hen, tot welke hij zich gewend had, betuigde hem zelfs zijn verlangen, om zich ernstig met de zaak der Negers bezig te houden, en beloofde hem, dezelve voor het Parlement te brengen, zoodra hij tijd zoude gehad hebben, om er zich genoegzaam op voor te bereiden. Clarkson haastte zich toen, een Comité te vormen, bestemd, om alle berigten, welke men noodig had, te verzamelen, en gang te brengen in de stappen, welke men doen wilde; hij had weinig moeite, een twaalftal personen te vinden, meest Kwakers, genegen, zich bij hem te voegen, en een gedeelte van hunnen tijd aan deze eervolle bezigheid te wijden. Vóór en aleer handen aan het werk te slaan, meende het Comité eene voorloopige vraag te moeten oplossen. Moest men de slavernij in het algemeen en den Neger-handel, beide even berispelijk, even hatelijk, even verschrikkelijk in de gevolgen, te gelijk aantasten, of moest men zich tot een van beide uitsluitend bepalen, en, in dat geval, welk van deze beide misbruiken moest men dan bij voorkeur bestrijden? De leden van het Comité overtuigden zich, na onderzoek der zaak, weldra, dat, door te gelijk den handel en de slavernij zelve te willen afschaffen, men eene te groote hoeveelheid belangen te bestrijden zoude hebben, om zich met een goed gevolg te kunnen vleijen, en dat men zich bijgevolg tot eene dezer kwalen moest bepalen,
waaromtrent de keus niet twijfelachtig konde zijn. De afschaffing der slavernij te vragen, was zich blootstellen aan het verwijt, van het bestaan en het leven der volkplanters zelve in de waagschaal te willen stellen, door de plotselinge en onbedachte

{==144==} {>>pagina-aanduiding<<}
vrijlating van menschen, ongeschikt om een goed gebruik van de vrijheid te maken, en welke niet in gebreke zouden blijven, zich aan de verschrikkelijkste wanorden over te geven. Het was, in de oogen van vele menschen, eenen eigendom aanranden, even heilig als alle andere, en door wettige magt verkregen. Er was weinig waarschijnlijkheids, dat het Gouvernement een dusdanig verzoek zoude goedkeuren. De vraag veranderde ten opzigte van den slavenhandel. Geen twijfel, of het Gouvernement had het regt, zoodanigen tak van handel, als hetzelve schadelijk voor het algemeene welzijn zoude rekenen, te regelen, te beperken, en zelfs geheel te verbieden. Vervolgens, zoo het gelukte, den handel te doen afschaffen, moest er natuurlijk uit volgen, dat de slaven met meer omzigtigheids door hunne meesters zouden behandeld worden, dewijl deze, hen niet meer door Afrikanen kunnende doen vervangen, een onmiddellijk belang zouden hebben, om hun minder wreede straffen op te leggen, om hunne onderlinge huwelijken te begunstigen, in één woord, om hun lot te verzachten. Deze verschillende beweegredenen bewogen het Comité, zich voor het tegenwoordige alleen tot de afschaffing van den slavenhandel te bepalen. Dit oogmerk bekend makende, noodigde het alle gevoelige menschen uit, zich bij hen te voegen, en hetzelve te ondersteunen, het zij door persoonlijke medewerking, het zij door geldelijke inschrijvingen, om de kosten te gemoet te komen, welke deszelfs werkzaamheden zouden veroorzaken. (Het zegel des Genootschaps voor de afschaffing van den Slavenhandel stelde een' Neger op de kniën voor, zijne geketende handen ten hemel heffende, met het omschrift: Am I not a man and a brother? Ben ik geen mensch en broeder?)
Men konde zich niet vleijen, de aandacht van het Engelsche Parlement op dit onderwerp te vestigen, door enkel de voorschriften van het Evangelie en de wetten der menschelijkheid in te roepen, of door de wreedheden der Neger-handelaars in alle kleinigheden onder deszelfs oogen te brengen, het zij bij het aanschaffen der slaven in

{==145==} {>>pagina-aanduiding<<}
Afrika, het zij gedurende den overtogt, het zij bij den verkoop; men moest stellige bewijzen voor deze daadzaken bijbrengen. Daarenboven was het van belang, te kunnen aantoonen, dat deze handel eer schadelijk dan nuttig voor het Engelsche zeewezen was; dat deszelfs afschaffing geen wezenlijk nadeel aan den koophandel zoude toebrengen, en dat dezelve gemakkelijk konde vervangen worden door andere, even winstgevende takken. Eindelijk, men moest zich in staat stellen, op eene zegevierende wijze te kunnen antwoorden op alle de tegenwerpingen, welke men konde verwachten, wanneer de zaak eens aan de overweging van de wetgevende magt onderworpen was. Niets was te dien einde nog voorbereid. De werken, over den slavenhandel reeds in het licht gegeven, waren zonder twijfel wel geschikt, om bij het publiek medelijden te verwekken met het lot der Afrikanen, maar konden geenszins tot grondslag strekken voor eene behandeling in het Parlement. Het Comité oordeelde het dus noodzakelijk, clarkson naar Bristol en Liverpool te zenden; twee steden, waar de meeste handelaars in Neger-slaven zich bevonden, om er alle berigten in te winnen, welke hij noodig had. Hij verkreeg welhaast zekerheid, dat de sterfte veel grooter was op de schepen, met Negers bevracht, dan op alle andere koopvaardijschepen, en dat derzelver bevelhebbers hunne manschappen niet voltallig konden krijgen dan door list, dewijl het bekend was, dat zij hunne zeelieden met eene verregaande strengheid behandelden. Hij verschafte zich het bewijs, dat, gedurende den Amerikaanschen oorlog, de stad Liverpool veel minder schepen voor den Neger-handel had uitgerust dan gewoonlijk, en dat evenwel de inkomende regten niet verminderd waren; waaruit duidelijk bleek, dat de welvaart dezer stad niet van dien handel
afhing. Ten opzigte van de wreede behandeling, welke de bevelhebbers en de Neger-handelaars de ongelukkige slaven deden ondergaan, vond clarkson eene menigte ooggetuigen, welke hem de verschrikkelijkste omstandigheden dienaangaande verhaalden; maar

{==146==} {>>pagina-aanduiding<<}
toen hij hun vroeg, of zij, ingevalle zij daartoe verzocht werden, hunne verklaringen voor het Huis der Gemeenten wilden herhalen, weigerden zulks de meesten; sommigen, dewijl zij, belang hebbende bij de uitrustingen der hiertoe bestemde schepen, de voortduring van dien handel wenschten; anderen, dewijl zij schroomden, zich den haat der Neger-handelaars op den hals te halen, welke te Liverpool een aanzienlijk en magtig ligchaam uitmaakten. Een enkel man toonde meer vastheid; dit was een oud scheepsgeneesheer, met name alexander falconbridge, welke vier malen de reis van Afrika op schepen met Negers gedaan had, die dus van nabij alle de verschrikkelijkheden van den slavenhandel gezien had, en het ontzettend verlies van volk, dat dezelve aan de Engelsche zeemagt veroorzaakte. Falconbridge verbond zich, om onder eede zijne verklaringen vol te houden, overal waar zijn getuigenis van nut konde zijn, en hij hielp clarkson zeer veel in zijne onderzoekingen. Gedurende dezen tijd hield het Comité eene zeer uitgestrekte briefwisseling met menschen uit alle landen, bekend door het levendig deelnemen aan de zaak der Negers; het verspreidde rondgaande brieven, en liet onderscheidene werken drukken, geschikt om de belangstelling meer algemeen te maken. Inderdaad gelukte het hem, de aandacht van het algemeen te leiden, werwaarts hij zulks verlangde; de slavenhandel werd het onderwerp van alle bijzondere gesprekken en in de openbare verzamelplaatsen, welke in Engeland zoo menigvuldig zijn. Hierdoor gebeurde het, dat, in de maand Februarij 1788, vijfendertig verzoekschriften voor de afschaffing van den slavenhandel aan het Huis der Gemeenten werden aangeboden. Deze algemeene beweging deed het Gouvernement besluiten, de zaak in overweging te nemen, vóór dat dezelve voor
het Parlement gebragt werd. Ten gevolge daarvan benoemde de Koning een Comité, zamengesteld uit eenige leden van zijnen bijzonderen Raad, en gelastte hetzelve, den tegenwoordigen toestand des koophandels van Engeland met Afrika te onderzoeken,

{==147==} {>>pagina-aanduiding<<}
voornamelijk in betrekking tot den slavenhandel. Vóór dat dit Comité vergaderde, had clarkson een mondgesprek met pitt, en deelde dezen Minister den uitslag zijner onderzoekingen mede. De wijze, waarop hij door dezen ontvangen werd, gaf hem groote hoop op een goed gevolg. Evenwel beantwoordde het begin van het onderzoek der getuigen niet aan de wenschen van de vrienden der Negers. De afgevaardigden van de stad Liverpool, voor het Comité van den bijzonderen Raad geroepen, allen persoonlijk belang hebbende bij den slavenhandel, ontkenden stellig de door clarkson aangevoerde daadzaken; volgens hen zuchtten de Negers in hun eigen land onder zulk een wreed despotismus, dat het een wezenlijk geluk voor hen was, door de Europeanen aan hunne beulen ontrukt en in een beschaafd land gebragt te worden, te meer, daar zij, zoo gedurende den overtogt, als in de volkplantingen, met veel meer zachtheids en omzigtigheids behandeld werden, dan in hun eigen vaderland. Deze verzekeringen, stoutelijk voorgedragen, door lieden, wel in staat om de waarheid te kunnen weten, maakten terstond veel indruks, en reeds begon men de verdedigers der Negers te beschouwen als opgewondene menschen, welke zich door valsche berigten hadden laten misleiden. Gelukkig liet pitt eenigen der getuigen van clarkson ontbieden, en hunne verklaringen verminderden ten minste gedeeltelijk den indruk, door de Neger-handelaars van Liverpool veroorzaakt. Het getuigenis van den Zweedschen natuuronderzoeker sparmann, welken het toeval toen juist te Londen bragt, op zijne terugkomst van eene reis naar den Senegal, en wiens verhaal juist overeenkwam met de verzekeringen van
clarkson, deed de schaal nog meer te zijnen voordeele overhellen; ook vermenigvuldigden de verzoekschriften zeer sterk. De stad Londen bood er een aan, niettegenstaande de tegenkanting van verscheidene kooplieden; de Universiteiten van Oxford en Cambridge volgden dit voorbeeld; vele fabrijksteden en geheele graafschappen deden dit insgelijks, en de geestelijkheid van de

{==148==} {>>pagina-aanduiding<<}
Episcopale kerk openbaarde te dezen opzigte dezelfde gevoelens en dezelfde wenschen, als de verschillende andere kerkgenootschappen.
Eindelijk verscheen het oogenblik, dat deze belangrijke zaak voor de Kamer der Gemeenten moest gebragt worden. Wilberforce, ziek zijnde, kon zelf de ontworpene motie niet doen; hij haalde zijnen vriend pitt over, om hem te vervangen. De 9 Mei 1788 werd hiervoor bepaald. De Minister, het woord voerende, zeide, dat hij de Kamer met een onderwerp van het hoogste belang moest bezig houden, te weten den slavenhandel; dat de verzoekschriften, der Kamer in zoo grooten getale aangeboden, bewijzen konden, hoezeer dit stuk de algemeene aandacht tot zich trok, en hoe noodzakelijk het was, zich daarmede bezig te houden; maar dat, in aanmerking genomen het uiteenloopen van de gevoelens der verzoekers, waarvan sommigen de geheele afschaffing van den slavenhandel begeerden, anderen slechts wetten verlangden om denzelven te regelen; in aanmerking genomen de afwezigheid van zijnen vriend wilberforce, welke dit stuk grondig kende, en de reeds ver verloopene zitting, hij het voegzaam rekende, het onderzoek tot de zitting van 1789 uit te stellen; een tijdstip, waarop het Comité, door den Koning benoemd, waarschijnlijk deszelfs werkzaamheden zoude geëindigd hebben, waarvan de uitslag aan de Kamer konde blootgelegd worden, en dienstig konde zijn, om dezelve in te lichten. De Heeren fox en burke bestreden dit uitstel en de redenen, waarop het zich grondde, hevig; maar, niettegenstaande hunne tegenkanting, werd het uitstel aangenomen. Weinige dagen daarna verzocht Sir william dolben aan de Kamer verlof, haar eene bill te mogen voorleggen, bestemd om de al te groote ophooping der Negers op de schepen te beletten, en om hun, gedurende den overtogt, genoegzame plaats en levensmiddelen te verschaffen. Deze bill scheen hem des te meer spoed te vorderen, aangezien men konde verwachten, dat de
Neger-handelaars, ongerust wegens den uitslag van de aangekon-
{==149==} {>>pagina-aanduiding<<}
digde beraadslagingen, hun best zouden doen, gedurende dezen tijd, uit Afrika zoo vele slaven uit te voeren als zij konden, zonder eenigzins op derzelver gezondheid te letten. De Neger-handelaars van Liverpool, ontrust door dezen stap, leverden dadelijk een verzoekschrift in aan de Kamer der Gemeenten, en toonden aan, dat de afschaffing van den slavenhandel den ondergang van de meesten der verzoekers zoude te weeg brengen, de algemeene inkomsten zoude verminderen, en de handelsspeculatiën binnen veel te naauwe grenzen zoude beperken; dat zij gevolgelijk der Kamer verzochten hen te hooren, alvorens eenig besluit of bill aan te nemen, betrekkelijk een voor hen zoo gewigtig onderwerp. De Kamer stemde in hun verzoek, en vereenigde zich in Comité, om de getuigen te hooren, welke door de verzoekers van Liverpool medegebragt waren. Uit dit onderzoek, hetwelk vijftien dagen duurde, bleek het, dat op de schepen, voor den Neger-handel bestemd, ieder Neger, welke ook zijne gestalte was, om te slapen slechts eene ruimte had van 5 voet 6 duim lengte en 16 duim breedte; dat op vele schepen het tusschendek slechts 4 voet hoog was, en dat men op die, waarvan het tusschendek meer dan 5 voet hoog was, dikwijls eene dubbele rij Negers plaatste; dat hun voedsel naauwelijks toereikend was om hen voor sterven te behoeden, en dat de sterfte, gedurende den overtogt, dikwijls tot het derde gedeelte beliep. Deze uitslag beschaamde de voorstanders van den slavenhandel. Pitt zelf betuigde krachtig zijn afgrijzen van zulke schreeuwende misbruiken, welke nimmer tot zijne kennis gekomen waren, en de bill van william dolben ging met algemeene stemmen door. In het Hoogerhuis ondervond dezelve
eene heftige tegenkanting, vooral van den Kanselier, Lord thurlow, den Hertog van chandos en den Graaf van sandwich, welke voorwendden, dat de minste schok, aan den slavenhandel toegebragt, den val van den koophandel, van het zeewezen en der volkplantingen van Engeland na zich zoude slepen. Hunne tegenkantingen werden met nadruk bestre-
{==150==} {>>pagina-aanduiding<<}
den door den Hertog van richmond, den Markies van townshend, de Graven carlisle en stanhope, en den Bisschop van Londen; en, na eenige veranderingen ondergaan te hebben, werd de bill door het Hoogerhuis op den 10 Julij aangenomen en den volgenden dag door den Koning bekrachtigd. Dezelve bevatte hoofdzakelijk verscheidene bepalingen, om het al te digt opeenpakken der Negers, gedurende den overtogt, te voorkomen.
Dit was de uitslag van de eerste behandeling der afschaffing van den slavenhandel in het Parlement: het was zeker weinig, met opzigt tot het doel, dat men hoopte te bereiken; het was veel, met opzigt tot de zwarigheden, met welke men te worstelen had gehad. Het grootste voordeel intusschen, dat de zaak der Negers uit deze behandeling trok, was, dat dezelve gelegenheid gaf tot welsprekende redevoeringen, in de beide Huizen te hunnen voordeele uitgesproken, welke noodwendig eenen sterken indruk op het Engelsche publiek moesten maken.
Na het verlengen der zitting van het Parlement, bragt het Comité van het Genootschap ter afschaffing van den Slavenhandel een berigt uit over den uitslag van de overwegingen der beide Huizen en over deszelfs eigenen arbeid. Men ziet er onder anderen uit, dat, in den tijd van omstreeks dertien maanden, hetzelve 51 malen vergaderd was geweest, terwijl iedere zitting vijf uren geduurd had, en dat hetzelve meer dan 50,000 exemplaren van stukken en werken, den flavenhandel betreffende, had uitgedeeld.
De overwinning, door de tegenstanders van den slavenhandel behaald in de zitting van het Parlement in 1788, was zonder twijfel weinig belangrijk, daar dezelve zich bepaalde bij eene regeling, strekkende, om het lot der Negers, gedurende hun vervoer van Afrika naar de volkplantingen, te verzachten; maar het was ten minste één stap gedaan, en eene aanmoediging voor het vervolg; ook verdubbelden zij hunnen ijver en hunne werkzaamheid, om middelen voor te bereiden, welke tot meer beslissende

{==151==} {>>pagina-aanduiding<<}
uitkomsten konden leiden. Clarkson ging de havens van het zuiden van Engeland bezoeken, om er getuigen te vinden, wier verklaringen datgene, wat de getuigen der Neger-handelaars ten voordeele gezegd hadden, zouden kunnen wederleggen. Maar hij bemerkte weldra, dat zijne tegenstanders ook niet ledig gezeten hadden. Het is waar, hij verzamelde, in afzonderlijke gesprekken, eene menigte nieuwe daadzaken, ter bevestiging van hetgene in het Parlement gezegd was over de wreedheden, waartoe de slavenhandel aanleiding gaf, en het ongerijf voor het Engelsche zeewezen; maar toen hij deze daadzaken in schrift wilde stellen, en hun, welke hem dezelve medegedeeld hadden, verzocht, dezelve door hunne onderteekening te bekrachtigen, en zich te verbinden, dezelve te herhalen, het zij voor de Regtbanken, het zij voor het Huis der Gemeenten, weigerden zulks bijna allen. Sommigen waren bevreesd, zich vijanden te maken onder de eigenaars der plantaadjen, of onder de Neger-handelaars; anderen, welke eenige gunst van het Gouvernement verwachtten, of deszelfs bescherming noodig hadden, achtten het beter en voorzigtiger, geene partij te kiezen in eene zaak, waarover zij het Ministerie verdeeld zagen. Eindelijk vond clarkson van 47 personen, wier getuigenis de zaak der Negers sterk konde bevoordeelen, toch 9, welke voor de Regtbanken verklaringen wilden afleggen. Echter had het Comité ook eenige getuigen gevonden; het had daarenboven het dagboek van een jong heelmeester ontvangen, met name arnold, welke van eene reis uit Afrika terugkwam, op welke hij zorgvuldig alles verzameld had, wat op den slavenhandel betrekking had; een stuk, des te belangrijker, daar de steller de waarheid van hetzelve met eede had bevestigd.
Op deze bewijzen steunende, verzocht wilberforce, in Maart 1789, het Huis der Gemeenten, de lezing te gelasten van het besluit, in de vorige zitting genomen, waarbij hetzelve de zaak van den slavenhandel in overweging wilde nemen. Ten gevolge van dit voor-
{==152==} {>>pagina-aanduiding<<}
stel bepaalde het Huis den 23 April, om zich alsdan te dien einde in algemeen Comité te vereenigen. Terstond begon er eene groote levendigheid te komen onder de eigenaars der plantaadjen, de Neger-handelaars en alle personen, welke op eenigerhande wijze belang bij den slavenhandel hadden. In hunne bijeenkomsten werden de hevigste voorstellen uitgebragt en met gretigheid aangenomen. Om het Ministerie schrik aan te jagen, ging men zelfs zoo ver van te zeggen, dat, zoo het Gouvernement de belangen der volkplantingen niet behartigde, zij wel eens toonen konden, de hulp van het moederland niet te behoeven. Alle openbare bladen waren opgevuld met stukken tegen hen, die den slavenhandel wilden afschaffen. Men herhaalde wederom, dat het lot der Negers in de volkplantingen veel zachter was, dan in hun eigen vaderland; dat de afschaffing van den slavenhandel de volkplantingen in rep en roer brengen, een aanzienlijk deficit in de inkomsten van den Staat veroorzaken, en den koophandel en het zeewezen van Engeland zoude doen verminderen; men voegde daar nog bij, dat, zoo het Gouvernement den slavenhandel verbood, het niet voorbij kon, de handelaars en kapitalisten, welke door dezen maatregel zouden lijden, schadoloos te stellen, en dat deze schadeloosstelling, volgens eene juiste berekening, ten minste 80 tot 100 millioenen p. sterl. zoude bedragen. Hoe ongegrond dit voorgeven ook was, maakte het echter eenen aanmerkelijken indruk op de leden van het Parlement. Verscheidene hunner verlieten wilberforce geheelenal; anderen besloten eenen middelweg te houden, en slechts te stemmen voor maatregelen, welke ten oogmerk
hadden, den slavenhandel eenigzins te beperken.
Intusschen was het onderzoek, door de Commissie van den bijzonderen Raad ondernomen, geëindigd. Pitt deed van hetzelve verslag aan de Kamer; en, om den afgevaardigden tijd tot onderzoek te geven, stelde hij voor, de behandeling dezer zaak tot den 12 Mei uit te stellen. Dit uitstel gaf beide partijen den noodigen tijd, om zich voor te bereiden tot den grooten strijd, welke stond

{==153==} {>>pagina-aanduiding<<}
plaats te hebben. Toen de bepaalde tijd eindelijk gekomen was, opende wilberforce de vergadering met eene lange en welsprekende redevoering. In even gematigde als krachtige taal ontwikkelde hij de schandelijkheid van den slavenhandel en deszelfs verwoestende gevolgen; hij beantwoordde nadrukkelijk alle zwarigheden, tegen de afschaffing van den handel voorgesteld, en verklaarde, dat, wat hem betrof, hij niet rusten zoude, vóór hij het ophouden daarvan verkregen zoude hebben. Hij bragt vervolgens twaalf artikelen ter tafel, welke hij getrokken had uit het verslag van den bijzonderen Raad, en welke hij ter beraadslaging der Kamer wenschte te brengen.
Toen wilberforce met spreken geëindigd had, bragten Lord penrhyn, gascoyne en eenige andere voorstanders van den slavenhandel alle oude gezegden wederom te berde, over het ongerijf, dat de afschaffing derzelve zonde na zich slepen, en over de schadeloosstelling, welke er gegeven zoude moeten worden, zoo dezelve plaats had; terwijl andere leden der Kamer er op aandrongen, dat men zich bepaalde, om den slavenhandel aan zekere bepalingen te onderwerpen. Beide werden wederlegd door burke, Lord grenville, pitt en fox. De eerste zeide, dat hij gaarne had gezien, dat zijn vriend wilberforce, in plaats van eene algemeene behandeling daar te stellen, welke waarschijnlijk de zaak lang slepende zoude houden, dadelijk de afschaffing voorgesteld had; - de laatste verklaarde, dat deze schandelijke handel door geen Gouvernement geduld moest worden, veel minder door Christelijke Gouvernementen; dat het regelen van denzelven eene regeling van moord en roof was, en dat de wetgevende magt denzelven óf geheel moest afschaffen, óf de verantwoordelijkheid van alle de daarvan onafscheidelijke wreedheden op zich nemen. De behandeling der bovengemelde twaalf artikelen had plaats op den 21 Mei. Nieuwe verzoekschriften ten voordeele van den handel werden door de Aldermans newnham en watson,

{==154==} {>>pagina-aanduiding<<}
de Lords maitland en penrhyn en de Heeren blackburne en gascoyne aangeboden. Het verslag van den bijzonderen Raad werd bestreden, als steunende grootendeels op enkel hooren zeggen, vele anders bevondene daadzaken behelzende, en in deszelfs vorm strijdig met de grondwet; men stelde bovenal op den voorgrond de onregtvaardigheid, om de Neger-handelaars van eenen zoo winstgevenden tak van handel te berooven, zonder hun schadeloosstelling te geven. In het antwoord hierop trachtte burke vooral te bewijzen, dat, in een geval als dit, geene schadeloosstelling in aanmerking konde komen. Het Gouvernement, zeide hij, moedigt alle takken van koophandel aan, welke den Staat nuttig zijn kunnen, en met regtvaardigheid en menschelijkheid overeenkomen. Wat die aangaat, welke onzedelijk en voor het algemeene welzijn schadelijk zijn, heeft het Gouvernement zonder twijfel het regt, deszelfs bescherming te weigeren, wanneer het zulks voegzaam oordeelt. Zij, welke aan den slavenhandel deel namen, kenden er de wisselvalligheid van, en moesten het verlies voorzien, dat zij ondervinden zouden, zoo de wetgevende magt eens ophield, hare bescherming daaraan te verleenen. Nu was het onmogelijk, denzelven langer te dulden, dewijl het niets anders dan een rooversstellel was. - De debatten over dit punt, als ook over alle andere, welke op de hoofdzaak eenige betrekking hadden, waren lang en levendig; meer dan 30 leden van het Parlement werden beurtelings gehoord, en meermalen was de spreker der Kamer genoodzaakt, dezelve tot de orde te roepen. Eindelijk verwierven de voorstanders van den handel een uitstel voor de behandeling, met toelating, om nieuwe getuigen bij te brengen, wier verklaringen, volgens hen, de in het verslag van den bijzonderen Raad gestelde daadzaken volkomen moesten te niet doen. Dus ging de zitting van 1789 voorbij, zonder eenig voordeel voor de zaak der
Negers, behalve de vernieuwing der bill van william dolben, betrekkelijk het vervoeren der slaven.

{==155==} {>>pagina-aanduiding<<}

De voorstanders van den handel maakten zich dit uitstel ten nutte, om van alle kanten getuigen te verzamelen, welke hunne zaak begunstigen konden. Hunne tegenstanders deden ook nieuwe pogingen. Het nut gevoelende, dat zij van de medewerking van Frankrijk zouden hebben, zonden zij den Heer clarkson naar Parijs, om betrekkingen aan te knoopen met de leden der Constituérende Vergadering, welke men wist, dat over de zaak der Negers gunstig dachten, en om deze Vergadering over te halen, de afschaffing van den slavenhandel onder de talrijke verbeteringen, waarmede zij zich bezig hield, op te nemen. Zoo zoude men de verdedigers van den slavenhandel eene hunner magtigste bewijsredenen ontnomen hebben, welke daarin bestond, dat men zeide, dat Engeland door het afschaffen van den slavenhandel niets zoude bewerken, dan dat deze zoo winstgevende handel in de handen der Franschen overging. De listen der Fransche Neger-handelaars en der geldschieters, welke bij hunne ondern emingen belang hadden, deden deze pogingen mislukken. Bedreigingen, beloften, middelen van omkooping, alles werd in het werk gesteld, om den goeden wil van eenige afgevaardigden te zwenken, en zelfs hun voornemen verdacht te maken. Clarkson, ziende dat zijn verblijf te Parijs van geen nut konde zijn, keerde naar Engeland terug, waar hij het geluk had, eenige nieuwe getuigen te ontdekken, welke in staat waren, belangrijke berigten te geven over de wijze, waarop de Afrikaansche kooplieden zich de slaven aanschaften, welke zij aan de Europesche kooplieden verkochten. Evenwel werd het onderzoek der getuigen, door de Kamer bevolen, zoodanig slepende gehouden, dat het jaar 1790 voorbijging, zonder dat het Parlement zich daarmede had kunnen bezig houden; hetzelve werd eerst
geëindigd in April 1791. Weinige dagen daarna vernieuwde wilberforce zijn voorstel, betrekkelijk de afschaffing des slavenhandels, en ondersteunde hetzelve door eene welsprekende redevoering. Hij haalde nieuwe wreedheden aan, door de Neger-handelaars begaan; hij maakte de listige handel-
{==156==} {>>pagina-aanduiding<<}
wijzen bekend, welke door hen in het werk gesteld werden, om de onderscheidene stammen der inboorlingen aan te hitsen om elkander te bevechten, ten einde uit die oorlogen gevangenen voor de slavenmarkten te bekomen; hij schilderde met de sterkste kleuren de ellenden, welke men den Negers gedurende hunnen overtogt deed ondergaan; hij toonde klaarblijkelijk, dat de voorspoed der volkplantingen, van den koophandel en het zeewezen van Engeland geenszins in den slavenhandel lag, en eindigde met zijnen vrienden de volgende woorden toe te voegen: ‘Welk ook het besluit der Kamer zijn moge, laat ons niet wanhopen! Onze zaak is eene heilige zaak; zij zal eindigen met te zegepralen, en de uitslag zal onze pogingen eens bekroonen. Wij hebben ten minste reeds bemerkt, dat de ongelukkige Negers worden gerekend menschen te zijn, hetgeen men hun lang betwist heeft. Ziet daar de eerste vrucht van onzen arbeid! Volhardende, zullen wij eindelijk slagen. Werken wij dus zonder ophouden, tot dat wij den Christelijken naam van deze vlek zullen bevrijd, tot dat wij de laatste sporen van dezen handel zullen uitgewischt hebben, welke de nakomelingschap ons verwijten zal, te lang geduld te hebben!’
In antwoord op de rede van wilberforce, hielden zijne tegenstanders vol, dat de slavenhandel in den grond niet als ongeoorloofd konde beschouwd worden, daar vooreerst ieder mensch het regt had, over zijne vrijheid te beschikken, en ten tweede de krijgsgevangenen en de misdadigers, door de wetten van hun land tot slavernij veroordeeld, ook wettig verkocht konden worden door hen, in wier magt zij zich bevonden. Betrekkelijk de zedelijkheid van den slavenhandel zeiden zij, dat dezelve, in plaats van bloed te doen stroomen, dit eerder spaarde, door ten minste het leven te redden van krijgsgevangenen en misdadigers, welke op eene jammerlijke wijze ter dood zouden zijn gebragt. Van wederzijden werd met vuur en zelfs met hevigheid gestreden. De voornaamste redenaars der Kamer, pitt, fox, burke,

{==157==} {>>pagina-aanduiding<<}
sheridan, grey enz., stemden voor het voorstel van wilberforce; maar hetzelve werd niettemin verworpen met eene meerderheid van 75 stemmen. Deze onverwachte uitslag was meest veroorzaakt door de omstandigheden van het oogenblik. De staatkundige gebeurtenissen in Frankrijk, welker gevolgen een' der oudste troonen van Europa omverwierpen, hadden een groot aantal der leden van het Parlement met schrik bevangen, en hen geslagene vijanden van alle nieuwigheden gemaakt. De opstanden, welke op St. Domingo, Martinique en zelfs in de Engelsche volkplantingen waren uitgebarsten, schenen de voorspellingen der Neger-handelaars en hunner vrienden maar al te zeer te regtvaardigen; deze werden daardoor aangezet, de voorstanders van de afschaffing des slavenhandels als Jakobijnen te behandelen, en hun vele onheilen te wijten, welke reeds op de eilanden ontstaan waren, en er noodzakelijk verder ontstaan moesten. Hun geschreeuw maakte meer indruks dan de verzoekschriften, tegen den handel voorgesteld, hoewel deze een getal van 519 uitmaakten, terwijl er slechts 5 ten voordeele werden aangeboden. Voor het overige veranderde de uitslag van het verhandelde in het Parlement den algemeenen geest geenszins; overal vormden zich nieuwe vereenigingen, in welke men middelen beraamde, om het ontwerp ter afschaffing van den slavenhandel te doen gelukken.

(Het vervolg en slot hierna.)

Uittreksel uit eenen brief, rakende den heer John Bowring.

..... Gij weet het, mijn Vriend, vreemde taal en zeden te willen naäpen, en met elken vreemdeling ingenomen te zijn en als 't ware weg te loopen, is een zwak, dat onzer natie meermalen en te regt verweten is. Hoe dikwerf heeft zij van deze dwaasheid, met schade en schande, leergeld betaald! Doch dat de ondervinding in dit opzigt voor haar verloren is, heeft zij in den naastvoor-
{==158==} {>>pagina-aanduiding<<}
gaanden zomer door een versch en veel gerucht makend voorbeeld bewezen.
De Engelsche Heer john bowring had in zijn Batavian Anthology eenige verzen onzer beste Dichters in Engelsche dichtmaat overgebragt, ten einde zijn volk bekend te maken met onze Dichters, die aan de Engelschen schier even onbekend waren, als dezelve dit zijn aan de boorden van Hindostan. Deze poging kon niet anders dan ten hoogste aangenaam wezen aan onze Dichters en Letterkundigen, die zich altoos en niet zonder reden beklaagden, niet verder dan de grenzen van hun land bekend te wezen. Doch wat Hollander, die eenig besef van de stemmigheid onzes landaards en eigene zelfstandigheid heeft, had kunnen denken, dat de Heer bowking met die buitensporige en stuipachtige toejuiching zoude ontvangen geworden zijn, welke hem hier is te beurt gevallen? Zoodra hij voet aan wal had gezet, meldden de nieuwspapieren zijne verschijning in den Haag, te gelijk met die van den Britschen Kapitein parry, die een' doortogt bij de Noordpool beproefd heeft: 't was of niet minder dan een bentley of newton ons met zijne tegenwoordigheid verwaardigde. De Genootschappen beijverden zich om strijd, om hem maaltijden te geven, toasten toe te drinken; de Dichters zonden hem hunne werken, schreven lieve, vleijende of brommende versjes in zijn Album; overal was het: ‘Leve de edele, de geleerde, de deugdzame Brit!’ Aller harten, aller huizen stonden voor hem open, waar hij als eigen kind ontvangen, geherbergd en gekoesterd werd. Dit rolde zoo, epidemisch, van stad tot stad, van provincie tot provincie voort, tot dat hij eindelijk te Groningen de volkomene Apothéose ontvangen heeft. Ik vroeg aan mijzelven: Wat heeft die man toch gedaan? Door wat doorwrocht werk heeft hij toch epoque in de
geleerde wereld gemaakt? Och, in de geleerde wereld is hij, wat zijne werken betreft, zoo veel ik weet, niets; maar hij heeft eenige verzen in het Engelsch vertaald, en daar zijn wij zoo verheugd over, zoo dankbaar voor, dat het met geene woorden

{==159==} {>>pagina-aanduiding<<}
is uit te spreken. Nu weten immers de Britten ook, dat er Nederlandsche Dichters zijn; en welk eene hooge eer, van een' Brit gekend, geroemd te wezen! Eilieve, mijn Vriend, wat moet een Brit denken van eene natie, die in alles toont zichzelve niet genoeg te wezen, en door hare buitensporige beleefdheden bewijst, dat zij het zegel der goedkeuring van een Engelsch particulier behoeft, om over zichzelve tevreden te wezen? De uitkomst heeft het geleerd. De Heer bowring heeft in ruim twintig brieven, die in de nommers van den Morning Herald van Augustus, September en October zijn opgenomen, [een enkele ook in de English Chronicle en Gleaner] verslag van zijne bevinding hier te lande gedaan; en hoewel daar zaken in voorkomen tot lof van ons land, zoo heeft hij echter ook de roede gebruikt, om het een en ander wel strengelijk te gispen en te geeselen.
De Dichters, de Heeren, die hem het meest aangeloopen en gecajoleerd hebben, zijn natuurlijkerwijze ook degenen, welke hij het meest geschuijerd heeft. Den brief, die over hen loopt, opent hij met de verklaring, dat nog nimmer eenig land zoodanig met een' zondvloed van jammerlijk geschrevene rijmen en jammerlijk schrijvende rijmelaars overstroomd werd (*), als Holland tegenwoordig; voorts, dat hier een volslagen gebrek aan gezonde kritiek heerscht, en men, uit krachte van een verbond van wederzijdsche toegevendheid, elkanders fouten genadig door de vingeren ziet. Zoodat het hieromtrent zoude wezen: ‘de eene muilezel kraauwt den ander'.’ Voorts loopen de aanmerkingen van den Heer bowring over allerlei zaken, te veel om u te noemen; over het inwendige der huishoudingen, de hoedanigheid en den prijs der spijzen; over de onschendbaarheid der openbare ambtenaren, gevestigd op de valsche onderstelling van hunne onvatbaarheid voor omkooping en kwade trouw, en het daaruit voortvloeijende gebrek aan publiciteit; over het tienjarig budget, gecalculeerd op eene verwijderde toekomst, dat

{==160==} {>>pagina-aanduiding<<}
is, op de basis der onzekerheid; over de predikanten, als volgers en vleijers, en geen voorgangers en toonzetters, der openbare meening; zelfs over de fooijen, met welke een tafelgast in Holland aan de dienstboden het eten en drinken betaalt, waarop hunne heeren hem getrakteerd hebben. Dat is waar ook; die fooijen loopen drok; maar, Master bowring, vondt gij het nog niet wel zoo comfortable, als in een logement uw lieve geld te verteren? Gij zijt immers zulk een oolijke rekenmeester!
Maar raillerie à part! Er zijn zeker eenige misstellingen in de berigten van den Heer bowring. Want, zonder te komen op het onherkenbaar verknoeijen van een aantal namen, verhaalt hij, bij voorbeeld, dat de Mennisten de meeste overeenkomst met de Kwakers hebben, en dat de Vriesche boeren alle zondagävonden de kat uit de ton kneppelen (*). Nu, als een goed Mennist, weet gij zelf de valschheid van het eerste, en die van het laatste is mij verzekerd door een Vriesch Heer, die ten platten lande geboren is. Maar, behalve deze kleinigheden, geeft de Heer bowring dikwerf de duidelijkste blijken, dat hij goed gezien en juist onderscheiden heeft; en ik acht het zeer der moeite waardig, dat elk Nederlander, die door het denkbeeld onzer volmaaktheid nog niet geheel verblind is, in zijne brieven naga, uit welk oogpunt een vreemdeling onzen tegenwoordigen toestand beschouwt. Ook ben ik de man niet, die den Heer bowring zijne critiques beletten, of hem de grenslijn daarvan trekken wil; want weldaden leggen den beweldadigde nooit de verpligting op, om alles in zijnen weldoener fraai te vinden, en om zijnenthalve de waarheid te verzwijgen of te verdraaijen; maar, zoo mijn gevoel mij niet bedriegt, zal men in den toon zijner berispingen het besef moeten kunnen opmerken, dat hij vriendelijkheden genoten heeft. Ik maak een groot onderscheid tusschen een' Brit, die, van geene andere recommandatiebrieven

{==161==} {>>pagina-aanduiding<<}
voorzien dan een zak vol guinjes, en terende op eigen kosten, zonder een sterveling toe te spreken het land doorreist; en tusschen een' Brit, die hier overal als vriend ontvangen, opgenomen, geherbergd, onthaald is, en zich al die vriendelijkheden niet alleen heeft laten welgevallen, maar ook betuigd, daardoor tot in de ziel getroffen te zijn. De eerste, die alles met den koelen en afkeerigen blik van een' vreemdeling aanschouwd heeft, zal, thuiskomende, in zijn verslag doen gevoelen, dat er niets is, hetwelk zijn hart aan dit land bindt; maar de ander, zoo hij eenig denkbeeld van erkentenis heeft, laat te midden zijner critiques een teeken van gehechtheid blijken aan het land, waar hij zoo veel goeds heeft genoten; en zelfs jegens zotten, die hem welgedaan hebben, zal hij een' toon van toegevende inschikkelijkheid gebruiken. Dien toon nu mis ik in de brieven van bowring; dit land is hem vreemd gebleven, even vreemd als toen hij er inkwam, en die hem beschuldigt, dat hij de dingen alhier door den bril der vooringenomenheid bekeken heeft, doet hem groot onregt. Als hij drie of vier dagen door iemand, die hem nooit te voren zag, gul en vriendelijk geherbergd en onthaald is, deelt hij, zonder juist kwaad te spreken, maar met eene onnavolgbare koelzinnigheid, berigten mede wegens de bijzonderheden der menage, even of hij in een logement zijn geld verteerd, en, na den kastelein betaald te hebben, verder geene betrekkingen van kieschheid of vriendschap te eerbiedigen had. Zoo zal hij u, bij voorbeeld, verhalen, hoe de vrienden de boterham smeren niet alleen, maar ook, dat de gastheer het huis van zijn' buurman, een groot Heer, op contributie gesteld heeft, om de lekkernijen te leveren, die men op eene tafel zet, waar een gast als bowring aanzit! (*) Vindt gij het niet aardig, dat de Brit, nadat hij zich eerst verwaardigd heeft om die lekkernijen mede op te peuzelen, zulks vervolgens aan de Engelsche natie in den Morning Herald bekend maakt?

{==162==} {>>pagina-aanduiding<<}

Zoodanige behandeling, welverre van mij te bevreemden, komt mij zeer natuurlijk voor. Een Brit denkt, als cesar, dat deze wereld voor hem gemaakt is! Hij ontvangt de bewijzen van eer en vriendschap niet als een gunstbetoon, maar als een regt, dat elke natie, en vooral de Dutchman, aan zijne grootheid schuldig is. Ook wil ik u wel bekennen, dat de strasse manier, waarop hij onze Dichters aanpakt, mij goed heeft gedaan; niet zoo zeer om de gegrondheid van zijn oordeel, als omdat die genen, die het meest om zijne voeten kropen, met een' genadigen tred gestrast zijn, en dus, anderen ten voorbeeld, die lust mogten gevoelen, om weder een' vreemdeling triumsantelijk in te halen, loon naar werken ontvangen hebben. Die zich zoo gretig naar den lof des vreemdelings toont, die dien lof bedelt, die voor het ontvangen van dien lof den buitensporigsten dank bewijst, en alzoo zichzelven wegwerpt, hoe wil hij hebben, dat de vreemdeling achting voor hem zal koesteren? Laten onze Dichters maar goede verzen maken, onze Geleerden werken schrijven als vossius, huigens of grotius, onze Staatsmannen zich kwijten als de fagels en de de witten; en laten zij dan, met eene siere onverschilligheid voor den lof of de berisping van vreemden, zeggen: Sumo superbiam quaesitam meritis. Dit middeltje komt mij beter voor, om den Brit ontzag in te boezemen, dan hem lekker te trakteren. Laten wij Nederlanders toch nooit vergeten het zeggen van mazarin. Lodewijk de XIV vroeg eens, in zijne jeugd, aan mazarin, wat hij doen moest, om zich door de genen, die hij dagelijks moest spreken, te doen eerbiedigen. Sire, antwoordde de Kardinaal, respectez vous, et on vous respectera.
Nu, zeg het voort, en breng het, waar zulks te passe komt. Vaarwel!
S.S.

P.S. Tot troost van u en uwe kunstbroeders kan ik hier nog bijvoegen, dat de Heer bowring eenige uit-
{==163==} {>>pagina-aanduiding<<}
zonderingen op de groote lijst onzer prulpoëten maakt. Bilderdijk is, volgens hem, een waarachtig Genie; maar, onder andere grove gebreken, is hij een veelschrijver, die honderd bundels geeft, daar hij tien moest geven. Met tollens schijnt hij zeer ingenomen, als den Dichter, die den weg tot het hart gevonden heeft. Maar kinker is weder beneveld met den mist van het Kantianisme. Loots is niet meer, die hij was, en zoo vervolgens. Proficiat!
Voorts moet ik u herinneren, dat de genoemde brieven in den Morning Herald en elders niet door bowring onderteekend zijn; maar dat de inhoud, [het bijwonen b.v. van letterkundige feesten, enz.] de kleine dorpen, waaruit zij gedateerd zijn, [en waar nooit een Engelschman komt] gelijk ook de datums, bij mij geen twijfel overlaten, of hij heeft ze geschreven. Zoodra hij openlijk intrekt, wat in die brieven staat, of ontkent, dat zij van hem zijn, kunt gij ook intrekken, wat ik u van hem geschreven heb.

Göthe's vroegste lfeftijd (1749-1765) geschetst door H. Döring.

(Vervolg van bl. 114.)

Zeer vroeg werd göthe's geestdrift voor Italië en deszelfs kunst door eene reeks Romeinsche gezigten opgewekt, met welke de vader eene voorzaal had opgesierd. De Piazza del Popolo, het Coliseum, het St. Pieters-plein, die kerk van buiten en binnen, de Engelenburg en soortgelijke voorwerpen maakten op hem een' diepen indruk, en de anders zeer lakonieke vader verledigde zich somwijlen, eene beschrijving van dezelve te geven. Bovendien werd zijn kunstzin op velerlei wijze opgewekt en gevoed door eene verzameling van marmer en naturalia, door een groot aantal bouwkundige teekeningen, kaarten, prenten, zeldzame Venetiaansche glazen, bekers, bokalen, ivoorwerk, brons, enz. in de beste orde gerangschikt. De boekerij bevatte de schoonste Hollandsche uitgaven der Latijnsche schrijvers, veel, wat tot Ro-
{==164==} {>>pagina-aanduiding<<}
meinsche oudheden en regtkunde betrekking had, de voornaamste Duitsche en Italiaansche dichters, de beste nieuwere reisbeschrijvingen, taalkundige en woordenboeken in soorten. Eene bijzondere voorkeuze betoonde göthe's vader voor het Italiaansch; waarbij hem een oude Italiaansche taalmeester, giovinazzi, die ook zijne vrouw in genoemde taal en in de muzijk onderwees, behulpzaam was.
Een ongemeenen en blijvenden indruk op het ligtbewogen gemoed van den knaap maakten de figuren van een poppenspel, hetwelk hem zijne grootmoeder, ter oefening in tooneelmatige vootstelling, had vereerd; maar tot zijne algemeene en veelzijdige vorming gaf de verbouwing aanleiding, welke het oude huis onderging. De groote verandering, welke daardoor in de gewone behuizing voorviel, gaf aan zijne jeugdige verbeelding, welke zich aan die oude vormen hechtte, meerdere ruimte en vrijheid; en weldadig was het bovendien voor hem, dat hij zich thans aan bepaalden arbeid en onderwijs, op eene school, verbonden zag. Hier ontbrak het göthe niet aan gelegenheid, zich in lijdzaamheid te oefenen; want hij en zijne medescholieren werden dikwijls door de leermeesters hard en norsch bejegend, ja hadden, naar den toenmaligen staat van het schoolwezen, niet zelden slagen en stompen te verduren.
De huiselijke wanorde had ten gevolge, dat de opmerkzaamheid van den knaap zich begon te vestigen op zijne geboortestad, welke, door werkzaam republikeinismus, drokke bevolking, verscheidenheid van leefwijs, maar vooral door hare oudheden en merkwaardige herinneringen, aan openbare pleinen en gebouwen verbonden, meer, dan eenige andere Duitsche stad, geschikt was, om een' dichterlijken aanleg tot een poëtisch Genie op te voeren. Met name vervulde het stadhuis, met zijne Romeinsche zalen, antieke borstbeelden enz., zijne verbeelding en gemoed met het denkbeeld van Duitsche grootheid en heerlijkheid; waardoor zich bij hem eene zucht voor de Oudheid ontwikkelde, welke door oude kronijken en houtsneêprenten van de belegering van Frankfort begunstigd en gevoed werd.
Intusschen was de bouw van het vaderlijke huis voltooid, en de te voren verspreide heerlijke schilderijen versierden nu gezamenlijk de wanden van één vrolijk vertrek naast de studeerkamer. Om dezen tijd, op den 1 November 1755, viel de aardbeving van Lissabon voor. Het ontzettende eener

{==165==} {>>pagina-aanduiding<<}
onzigtbare, onderaardsche, verwoestende magt maakte op den poëtischen geest des toen zesjarigen knaaps, aan welken het Noodlot zich voor het eerst in zijne huiveringwekkende verhevenheid vertoonde, een' zeer diepen indruk. Eenige jaren daarna, over deze gebeurtenis nadenkende, kwam het hem met Gods goedheid en wijsheid onvereenigbaar voor, dat de regtvaardige met den onregtvaardigen het verderf ter prooije werd. Bij het godsdienstig onderwijs was hem eene drooge zedeleer ingeprent, welke ziel noch hart bevredigde. Hij had van velerlei sekten hooren gewagen, die zich daarom van de heerschende kerk hadden gescheiden; en, daar hunne bedoeling was God te naderen, kwam de met zijne godsdienstige begrippen overhoop liggende knaap op het denkbeeld, zichzelven in onmiddellijke verbindtenis met het Hoogste Wezen te brengen. Hij wilde hetzelve een altaar oprigten; voortbrengsels der Natuur moesten de wereld, als bij gelijkenis, verbeelden; eene vlam op dat altaar branden, die het naar zijnen Schepper verlangende gemoed des menschen beteekende. De verzameling van naturalia diende göthe, om, met behulp der fraaiste ertsbrokken, op een' roodverlakten, goudgebloemden muzijklessenaar zijns vaders, zulk een altaar, in de gedaante eener vierhoekige, piramide, zamen te stellen. Toen nu de zon zich boven de daken vertoonde, stak hij, door middel van een brandglas, de in eene porseleinen schaal op den top geplaatste wierookkegeltjes (Räucherkerzen) aan, wier glimmen en verdampen het vurig verlangen naar God moest aanduiden. Bij herhaling der plegtigheid de schaal ontbrekende, plaatste hij den wierook op het roode lak, en bemerkte, in zijnen vromen ijver, niet, hoe het brandde, en zwarte, onuitwischbare sporen achterliet.
In het gevoel zijner bekwaamheid, en de toenmalige onderwijzers mistrouwende, nam göthe's vader voor, zijne kinderen zelf te onderwijzen, en hen niet dan enkele uren door eigene leermeesters te laten onderrigten. Hij erkende en waardeerde de aangeborene gaven in zijnen zoon, die, door snelle bevatting, arbeidzaamheid en volharding, weldra het onderrigt ontwies, hetwelk zijn vader en overige leermeesters hem konden bijbrengen. Hem mishaagde de Grammatica, wier regels hem belagchelijk voorkwamen, wijl zij door zoo vele uitzonderingen wederom werden opgeheven, welke alle weêr afzonderlijk moesten worden aangeleerd; maar hij vatte evenwel de spraakvormen en wendingen gemakkelijk, terwijl

{==166==} {>>pagina-aanduiding<<}
hij even spoedig ontwikkelde, wat in het begrip eener zaak lag opgesloten. In het redekunstige, en wat daarmede in ver band stond, week hij voor niemand van zijne jaren, waarin zijn vader groot behagen vond, hem dikwijls met een, voor zulk een knaapje vrij aanzienlijk, geldgeschenk beloonende In hetzelfde vertrek, waar de zoon zijnen cellarius van buiten leerde, onderwees hij zijne dochter in het Italiaansch; en, daar de jonge göthe doorgaans zijne les spoedig kende, luisterde hij over zijn boek heen, en leerde het Italiaansch, welks overeenkomst met het Latijn hem weldra in het oog viel, zeer behendig.
De uren, in welke göthe met eenige kinderen van naburen bijzonder onderwijs ontving, waren hem weinig van nut tot zijne verdere vorming. Gebrek aan toezigt van den kant der onderwijzers had meermalen tegenzin en verwarring bij dit gemeenschappelijk onderrigt ten gevolge. Hierbij kwam, dat de dichterlijke aanleg van göthe door het lezen der Duitsche dichters van dien tijd zich zeer duidelijk begon te openbaren. Hij had met eenigen zijner medeleerlingen een zondagsgezelschap, waarin ieder verzen van eigen maaksel moest voordragen. De dichterlijke voortbrengselen van göthe verwierven dikwijls algemeenen lof, en hij kon nu voor den stijven cornelius nepos, voor cellarius, en voor den Catechismus geen' smaak meer krijgen.
Zijn leeslust vond rijkelijk voedsel in den Orbis Pictus van amos comenius, in den grooten Folio-Bijbel met platen van merian, in gottfried's Kronijk met platen van denzelfden, in de Acerra Philologica en dergelijke werken, die de plaats van eene kinderbibliotheek, welke men destijds nog niet had, vervullen moesten. De Gedaanteverwisselingen van ovidius bragten de jeugdige verbeeldingskracht van göthe op menigvuldige wijze in werking, en hij beoefende vooral de eerste boeken derzelven met bijzondere vlijt. Beter en zedelijker uitwerking had het gebruik van fenelon's Telemachus, door neukirch vertaald. Robinson Crusoë en het Eiland Rotsenburg werden insgelijks met gretigheid gelezen, gelijk ook anson's Reis rondom de Wereld, waarin het bekoorlijke der verdichting met getrouwe waarheid is verbonden. Zeer aanlokkelijk was ook voor göthe een boekenstalletje voor de huisdeur van een' Frankforter boekenkramer, waar hij zich den Uilenspiegel, de schoone Melusine, Keizer octavianus, de schoone Magelane, Fortunatus on

{==167==} {>>pagina-aanduiding<<}
dergelijke volkslectuur aanschafte, die, niettegenstaande het slechte papier en den bijna onleesbaren druk, door hem en zijne medeleerlingen als verslonden werden.
In de boekerij van zijnen oom, den bij de St. Katharinekerk beroepenen Prediker stark, leerde göthe, omstreeks dezen tijd, voor het eerst homerus kennen, en wel volgens de vertaling in proza door j.m. von loen. De beschrijving der verovering van het Trojaansch gebied behaagde hem zeer; alleen had hij dit op het werk aan te merken, dat het van de verovering van Troje geen berigt geeft, en zoo plotseling met den dood van hector afbreekt. Zijn oom, wien hij deze aanmerking mededeelde, maakte hem opmerkzaam op virgilius, die dan ook aan zijn verlangen volkomen voldeed.
Deze aangename oefeningen werden een tijdlang afgebroken, daar göthe de kinderpokken kreeg. Zijn geheele ligchaam was daarmede overdekt. Verscheidene dagen lag hij blind en had veel te lijden. De pokken lieten echter geene blijkbare sporen achter; alleen de vorm van zijn gelaat was aanmerkelijk veranderd. Ofschoon hij reden had, om tevreden te zijn, dat hij het daglicht weder kon aanschouwen, was hem evenwel de herinnering aan zijnen vorigen toestand steeds zeer onaangenaam. Nogtans kon zijne tante, die aan eenen droogist, met name melbert, gehuwd was, en voorheen meermalen de schoonheid des knaaps geprezen had, zelfs in latere jaren niet nalaten uit te roepen: ‘Wel duivekater, neef, wat ben je leelijk geworden!’
Bij deze tante, welker woning en winkel in het levendigste gedeelte der stad, aan de markt, was, heeft göthe echter dikwijls met zijne jongere zuster, cornelia, genoegelijke uren doorgebragt. Hij zag daar uit het venster het gewoel en gewemel op de straat; en, ofschoon hem in den winkel, onder zoo velerlei dingen, aanvankelijk alleen het zoethout en het daaruit vervaardigde drop belangstelling inboezemde, zoo werd hij toch allengs bekend met de groote menigte voorwerpen, welke bij zoodanig bedrijf af en aan gingen.
Eene aangename plaats van uitspanning, na het eindigen der lessen, was voor göthe en zijne zuster de in de Friedberger straat gelegene woning hunner grootouders. Dezelve scheen eertijds een burg geweest te zijn. Men kwam door eene soort van poort met torentjes in een' smallen gang, die naar eene tamelijk breede plaats leidde, omgeven

{==168==} {>>pagina-aanduiding<<}
met ongelijke gebouwen, welke te zamen tot één woonhuis vereenigd waren. Gewoonlijk spoedde zich göthe met zijne zuster terstond naar den tuin, die zich in aanmerkelijke lengte en breedte achter de gebouwen uitstrekte en zeer goed onderhouden werd. Het latwerk ter wederzijde der paden was meerendeels met wijngaardranken bezet; de overige ruimte diende voor keukengewassen en voor bloemen, die, van de vroege lente tot laat in den herfst, in menigvuldige verscheidenheid de perken versierden. De jeugdige belangstelling was vooral gevestigd op eene lange rij aal- en kruisbessen. Ook een oude, hooge en zich wijd uitbreidende moerbeziënboom was voor den knaap een beduidend iets, zoo wel om de vruchten, als dewijl hij gehoord had, dat de zijdewormen met deszelfs bladeren gevoed werden. Op deze vreedzame plek gronds besteedde göthe's grootvader, textor, uit liefhebberij en met zorgvuldige vlijt, een gedeelte van den avond, om het fijnere werk der ooft- en bloemkweeking te verrigten, terwijl een tuinman den groveren arbeid deed. Hij getroostte zich veel moeite, om fraaije anjelieren te hebben, de takken der perzikboomen regelmatig langs de schuttingen te leiden, en verschillende soorten van rozen te enten. Het beeld van dezen zonderling gekleeden, eerwaardigen grijsaard bleef nog lange na diens dood den kleinzoon levendig voor den geest.
(Het vervolg en slot hierna.)




Bijzonderheden uit een nieuwuitgekomen Fransch werk, Holland onder Lodewijk Napoleon betreffende.

(Vervolg en slot van bl. 120.)

De verschrikkelijke ligting der Gardes d' honneur veroorzaakte eene groote beweging in Holland, bedroefde iedereen, vernietigde de vooruitzigten van vele huisvaders, en bragt de moeders tot wanhoop. De Prefekt van het Departement der Zuiderzee, waarvan de hoofdplaats Amsterdam was, dreef de gestrengheid tot het uiterste van woeste ruwheid, in de uitvoering van het bevel ter oprigting van Gardes d' honneur. Hij voegde daar, tot overmaat, nog eene soort van spotternij bij, die den voor vele familiën zoo wreeden maatregel nog hatelijker maakte. Tot hiertoe hadden de Hollanders met gelatenheid zich onderworpen aan de ontelbare opofferingen,

{==169==} {>>pagina-aanduiding<<}
welke de Keizerlijke Regering van hen gevorderd had; maar ditmaal begonnen gemor en misnoegen zich luide te openbaren. Zoo het hun, tot welken prijs ook, mogelijk geweest ware, hunne kinderen vrij te koopen, dit zou een krachtig middel geweest zijn, om de schatkist van Frankrijk, die ledig begon te worden, weder te vullen. Niets zou hun te veel geweest zijn. Het volgende moge er ten bewijs van strekken. De Heer hosthuis, (?) een rijk man, bood aan, om eene geheele Compagnie op zijne kosten te wapenen en uit te rusten, zoo hij zijnen zoon mogt behouden; maar dit aanbod werd onmeêdoogend verworpen!
Het is waarlijk eene soort van wonder, dat de waardige handlanger van den Prefekt, de Heer dubois, niet met een' steen aan den hals in eene der grachten is geworpen; want dit was het plan der opstandelingen in den bekenden verschrikkelijken nacht. Doch door middel van een vrouwegewaad, en onder bescherming van een' Hollander, die hem den arm gaf, ontkwam hij midden door de verbitterde menigte, en had zijn leven te danken aan een' dier brave inwoners, welke hij zoo dikwijls had verguisd en getergd door zijne boosaardige spotternijen en willekeurige handelingen.
Toen napoleon zijnen broeder Koning van Holland wilde maken, bragt lodewijk, als eene tegenbedenking, de zwakheid zijner gezondheid in, welke tegen den vochtigen dampkring niet bestand zou zijn. Maar de Keizer hield vol, en zeide: ‘dat het beter was, als Koning te sterven, dan als Prins te leven.’




Brief des Konings van Holland aan den Keizer.

Parijs, den 23 Maart 1810.

Mijn Broeder! - Indien gij den tegenwoordigen toestand van Frankrijk wilt verbeteren en vrede ter zee verkrijgen, of Engeland met goed gevolg bestrijden, door zoodanige middelen, als het sluiten der havens, zult gij uw doel niet bereiken. Neen, te dien einde moet gij geenszins een door u opgerigt Koningrijk vernietigen, noch uwe bondgenooten verzwakken, noch hunne meest geheiligde regten verkrachten, noch tegen de eerste beginselen van het regt der volken en der billijkheid handelen, maar Frankrijk doen beminnen, door bondgenooten te helpen en te bevoordeelen, zoo zeer aan u gehecht, als uwebroeders. De ond ergang van Holland,

{==170==} {>>pagina-aanduiding<<}
welverre van een middel te zijn, om Engeland te vernederen, zal integendeel een middel worden, om dat land in magt te doen toenemen, dewijl alle kunstvlijt en alle rijkdommen daarheen zullen wijken. Er zijn slechts drie middelen, om Engeland te vernederen; namelijk, door Ierland van hetzelve af te scheiden, of door de Oost-Indiën te vermeesteren, of door eene landing. De beide laatste middelen, ofschoon de beste, zijn onuitvoerbaar zonder zeemagt. Maar ik verwonder mij grootelijks, dat men van het eerste heeft afgezien. Dat is veiliger middel, om vrede op goede voorwaarden te verkrijgen, dan zichzelven en de zijnen te benadeelen, met oogmerk, om den vijand grootere schade toe te brengen.

(Geteek.) Lodewijk.




Brief des Keizers van Frankrijk aan den Koning van Holland.

Ostende, 20 Mei 1810.

Mijn Broeder! - In de omstandigheden, waarin wij ons bevinden, moeten wij onbewimpeld spreken. Ik ken uwe geheimste overleggingen, en wat gij mij van het tegendeel moogt verzekeren, baat niets. Holland is in een' moeijelijken toestand; ik erken het, en begrijp, dat gij verlangt, van daar te gaan. Het is niet mijne zaak, hierin iets te doen, maar de uwe, en de uwe alleen. Zoo gij door uw gedrag de Hollanders overtuigt, dat gij handelt volgens mijne bedoelingen, dat alle uwe ondernemingen en gevoelens met de mijne overeenkomen, dan zult gij bemind en geacht zijn, en de noodige zelfstandigheid verkrijgen, om Holland te herstellen. Wanneer u de eernaam dierbaar is, dat gij de vriend van Frankrijk en mijn vriend zijt, dan zal geheel Holland zich in een' natuurlijken toestand bevinden. Sedert uwen terugkeer uit Parijs, hebt gij te dien einde niets gedaan. Wat zal het gevolg van uw gedrag zijn? Uwe onderdanen, tusschen Frankrijk en Engeland geslingerd wordende, zullen zich in de armen van Frankrijk werpen, en luide roepen om vereeniging, als middel tegen zoo veel onzekerheid. Heeft de kennis van mijn karakter, hetwelk is, altijd regt toe tot mijn doel te gaan, zonder mij door eenige bedenking te laten ophouden, u niet genoeg ingelicht, wat wilt gij dan, dat ik in dezen doen zal? Ik kan Holland missen, Holland niet mijne bescherming. Indien het, onderworpen aan een' mijner broeders, van mij

{==171==} {>>pagina-aanduiding<<}
alleen zijn heil verwachtende, in hem niet deszelfs beeld vindt, vernietigt gij alle vertrouwen in uw bestuur - gij verbreekt zelf uwen schepter. Bemin Frankrijk, bemin mijnen roem; dit is de eenige weg, om den Koning van Holland te dienen. Waart gij geweest, wat gij zijn moest, Holland, een deel van mijn gebied geworden, zou mij te dierbaarder zijn, daar ik aan hetzelve eenen Prins had gegeven, die bijna mijn zoon was. Toen ik u op den troon van Holland plaatste, meende ik daarop een Fransch burger te plaatsen; doch gij hebt geheel tegen mijne verwachting gehandeld. Ik heb mij genoodzaakt gezien, u Frankrijk te verbieden, en een gedeelte van uw land te bemagtigen. Terwijl gij u als een slecht Franschman gedraagt, zijt gij voor de Hollanders minder, dan een Prins van Oranje, aan wien zij den rang van volk, en langen duur van voorspoed en roem te danken hebben. Het is aan Holland gebleken, dat uwe verwijdering van Frankrijk hetzelve heeft doen verliezen, wat het onder schimmelpenninck of onder een' Prins van Oranje niet verloren zou hebben. Wees eerst Franschman en broeder des Keizers, dan moogt gij u verzekerd houden, dat gij op den regten weg zijt, om de belangen van Holland te behartigen. - Het lot is geworpen; gij zijt onverbeterlijk: reeds wilt gij de weinige Franschen, die u nog overig zijn, wegjagen. Noch raadgevingen, noch waarschuwingen, noch betuigingen van genegenheid baten iets; bedreiging en geweld moet ik gebruiken. Wat beteekenen die geheimzinnige vast- en bededagen, welke gij uitschrijft? Lodewijk! gij wilt niet langer regeren. Alle uwe daden toonen beter, dan uwe vertrouwelijke brieven, de gevoelens
van uwe ziel. Kom terug van uwen dwaalweg. Wees van harte een goed Franschman, of uw volk zal u wegjagen, en gij zult Holland verlaten, als een voorwerp van spotternij, en wel van de spotternij der Hollanders. Met verstand en staatkunde regeert men de Staten, niet met scherpe en bedorvene vochten (une lymphe âcre et viciée).

(Geteek.) Napoleon.




Brief des Keizers aan den Koning.

Rijssel, den 23 Mei 1810.

Mijn Broeder! - Op het oogenblik, dat gij mij de fraaiste betuigingen doet, verneem ik, dat het gevolg van mij-
{==172==} {>>pagina-aanduiding<<}
nen Ambassadeur mishandeld is geworden te Amsterdam. Mijne begeerte is, dat de genen, die zich zoo schuldig gemaakt hebben, mij overgeleverd worden, ten einde de wraak, die ik nemen zal, anderen ten voorbeeld strekke. De Heer serrurier heeft mij verslag gedaan van uw gedrag op de bijeenkomst der Gezanten. Ik verklaar u dus, dat ik geen' Ambassadeur van Holland meer te Parijs wil; de Admiraal verhuell heeft last, om binnen vierentwintig uren te vertrekken. Fraaije woorden en verzekeringen heb ik niet meer noodig; het is tijd, dat ik wete, of gij Holland ongelukkig wilt maken, en door uwe dwaasheid dat land in het verderf storten. Ook wil ik niet, dat gij een' Minister naar Oostenrijk zendt, en even min, dat gij de Franschen, welke in uwen dienst zijn, wegzendt. Ik heb mijnen Ambassadeur teruggeroepen; ik zal in Holland slechts een Chargé d'affaires houden. De Heer serrurier, welke er in deze hoedanigheid blijft, zal u van mijne oogmerken onderrigten. Ik wil geenen Ambassadeur meer blootstellen aan uwe beleedigingen. Schrijf mij niet langer met uwe gewone uitdrukkingen; het is reeds drie jaren, dat gij mij dezelve herhaalt, en ieder oogenblik bewijst derzelver valschheid.
Dit is de laatste brief, dien ik van mijn leven aan u schrijf.

(Geteek.) Napoleon.




Brief, door Lodewijk, na den gedwongen afstand, uit Duitschland geschreven aan zijnen Broeder.

Sire! - De naderende oorlog met Frankrijk heeft mij sedert eenige maanden doen bedacht zijn, om dit land te verlaten. Ik ben den 10 Augustus vertrokken. Ik schrijf u van de grenzen van Beijeren.
Ik had het voornemen, Sire! mij in de stille rust der afzondering te begeven, die ik zoo zeer noodig heb; maar op het oogenblik, dat ik aan deze mijne behoefte wilde voldoen, vernam ik de onheilen in Spanje; ik hoorde, dat de vijanden van dezen kant op de grenzen waren; ik zag, dat de oorlog dreigde, en dat gij een millioen tegen u gewapende mannen zoudt te bestrijden hebben. Ik heb gemeend, mij niet aan het dreigende gevaar te moeten onttrekken. Ik beteeken wel weinig; maar alwat ik ben, dat ben ik in de eerste plaats aan Holland, en daarna aan Frankrijk en aan u verschuldigd. Ik ga dan naar Zwitserland, om van daar door u geroe-
{==173==} {>>pagina-aanduiding<<}
pen te kunnen worden, wanneer gij zult gelooven, het te kunnen doen, zonder mij de hoop te benemen van weder in Holland te komen bij den algemeenen vrede, en op eene wijze, die niet strijdt tegen den eed, welken ik aan hetzelve gedaan heb. Zoo ik aan Frankrijk en u ooit nuttig zijn kan, gij zult beter, dan ik, weten, op welke manier dit voegt aan den genen uwer broederen, welke Koning van Holland is geweest.
Ik bid u, Sire! in aanmerking te nemen, dat ik tot u kom, om te lijden; dat ik dit te sterker verlang, naar mate het gevaar toeneemt; en dat ik, in de ongelukkige betrekkingen, waarin de omstandigheden mij geplaatst hebben, wel niet langer in den voorspoed van mijne familie mogt deelen, maar geenszins aan derzelver gevaren mij onttrekken. Mogten die, welke dreigen, niet zoo wezenlijk zijn, als ik vreeze! Maar de toerustingen ten strijde zijn verbazend, en in een' geheel anderen geest, dan te voren. Ieder zucht, en roept om oorlog tegen Frankrijk. Sire! ik volbreng mijnen pligt, zoo jegens Holland, als jegens Frankrijk en u, terwijl ik tot u nader en mij meer onder uw bereik stel. Nooit zal ik mij hebben te verwijten, dat ik met mijne zwakke hulp, hoedanig die dan ook zijn moge, in gebreke ben gebleven; en deze overtuiging zal mij altijd vertroosten, wat er dan ook gebeure.
Op de grenzen van Beijeren en Oostenrijk, den 4 Augustus 1813.
(Geteek.) Lodewijk napoleon.

Alzoo eindigde de rol, die Holland moest spelen in het groote drama van de opkomst en den ondergang des Franschen Keizerrijks. Steeds eene schuilplaats voor zoodanigen onzer landgenooten, die slagtoffers van het ongeluk der tijden waren, is Holland voor Frankrijk weder een bevriend land geworden, dat dikwijls verfraaid werd door onze schoone kunsten. De wettige vrijheid, deze groote weldoenster der volken, heerscht daar, onder de grondwettige bescherming van eenen Vorst zonder dweeperij. Om kort te gaan, het Nederlandsche volk, de Koning en zijne opvolgers kunnen rekenen op eene voortdurende gelukkige en nuttige regering, dewijl in hun land geene Jezuiten zijn.


{==174==} {>>pagina-aanduiding<<}

Schrikkelijke ontdekking, door een' walvischvaarder, in den jare 1775.

Op een' schoonen avondstond, in Augustus 1775, werd de Kapitein van een' Walvischvaarder, warrens, op ongeveer 77 graden Noorderbreedte, door windstilte overvallen, te midden van het ijs. Men zag ijsbergen van onmetelijke hoogte tot in het oneindige zich uitstrekken; en derzelver toppen, met sneeuw bedekt, zich op elkander stapelende, verhieven hunne dreigende punten, als 't ware om den waagzieken scheepvaarder te verschrikken. Dit gezigt bewees ontegenzeggelijk, dat de Oceaan van dien kant als geblokkeerd was, en alles scheen aan te duiden, dat die ijsgevaarten daar sedert langen tijd bestaan hadden. Kapitein warrens zou zich thans gaarne van deze plaats verwijderd hebben; maar, geenerlei wind hem ten dienste staande, was hij genoodzaakt, ter plaatse te blijven, waar hij zich bevond. Thans verdubbelde hij zijne waak- en werkzaamheid, alles met ongerustheid gadeslaande, en niet twijfelende, of hij stond aan de grootste gevaren ten doel, bijaldien het ijs van standplaats mogt verwisselen. Gedurende een' geruimen tijd bleef dezelfde kalmte heerschen; maar tegen middernacht verhief zich eene frissche koelte, verzeld van eene digte sneeuwjagt; en welhaast verkondigde een ontzettend gekraak en onheilspellend gerucht, dat er eene groote beweging in de ijsschotsen plaats greep. Het schip onderging geweldige schokken, welke elk oogenblik onrustbarender werden; en de duisternis was zoo dik, dat het scheepsvolk niets konde onderscheiden. Den ganschen nacht door bleef men werkzaam, om, zoo veel mogelijk, het gevaar te ontwijken, telkens wanneer en waar men hetzelve meende aanwezig te zijn. Tegen den morgen ging de wind liggen, en de Kapitein merkte, tot zijne groote voldoening, op, dat zijn schip geene belangrijke schade had geleden. Hij zag tevens met verbazing, dat de ijsschotsen, die den vorigen avond eenen ondoordringbaren muur vormden, zich verdeeld hadden, en dat tusschen dezelve een doortogt was gebaand, die zich tot op een'
aanmerkelijken afstand uitstrekte. Tegen den middag nam zijne verbazing niet weinig toe, wanneer hij uit den mond van het nieuwgevormde kanaal een vaartuig zag naderen. De zon blonk thans in vollen luister, en eene kleine koelte woei uit het noorden. De ijsschotson verhinderden, in den beginne, den Kapitein, iets anders

{==175==} {>>pagina-aanduiding<<}
dan deszelfs masten te onderscheiden: hij meende in het eerst, zich bedrogen te hebben; maar, naar gelange het schip naderde, overtuigde hij zich, dat het geen zinbedrog ware; en weldra konde hij den jammerlijken toestand der zeilen, masten en van het want onderkennen. Een tijdlang dreef het schip voor den wind af; maar welhaast, door het ijs gestuit, bleef het onbewegelijk. Door eene levendige nieuwsgierigheid gedreven, aarzelde nu de Kapitein geen oogenblik, om zich, met eenige manschap, in de sloep te werpen, en naar dat vaartuig zich te begeven. Alles duidde aan, dat het geweldig geleden had. Niemand bevond zich op het dek, door verscheidene voeten sneeuw geheel bedekt. Herhaalde malen riep de Kapitein aan de equipagie; maar hij kreeg geen antwoord. Bij het beklimmen van het schip ontdekte hij, door de opening van eene geschutpoort, een voorwerp, dat zijne gansche oplettendheid tot zich trok. Het was een man, zittende aan eene tafel, op welke verscheidene papieren verspreid lagen. Hij riep: geen antwoord, geene beweging. Nu begaf hij zich naar de kajuit, trad er binnen, en eene kille huivering beving hem, toen hij, nader tredende, ontwaarde, dat het een geheel verstijfd, levenloos ligchaam was, welks oogen, schoon open, verdoofd waren, en welks aangezigt met doodsbleekheid overtogen was! Het hield nog eene pen in de hand, en naast hem lag een geopend schrijfboek, blijkbaar bestemd tot het maken van aanteekeningen; op eene pasbegonnen bladzijde las men het volgende: ‘11 November 1762. Wij zijn ingesloten door het ijs sinds 17 dagen. Het vuur ging gisteren uit, en de Kapitein heeft vruchteloos gepoogd, hetzelve weder te ontsteken. Zijne vrouw is dezen morgen bezweken. Wij hebben geene levensmiddelen, geene toevlugt meer.’.... De dood had, ongetwijfeld, hem verrast, bij dezen laatsten volzin. De Kapitein en zijn volk verwijderden zich, zonder een enkel woord te spreken. In een ander vertrek vonden zij werkelijk het lijk eener vrouwe, op
een bed uitgestrekt; hare handen hadden al het voorkomen van leven behouden; de ineenkrimping der ledematen alleen bewees, dat zij dood was. Een ander lijk, op de balie gezeten, was dat van een' jongman; in de eene hand hield hij een' vuurslag, in de andere een' vuursteen, en nevens hem lagen verscheidene stukken linnen. Voor in het schip zag men ettelijke matrozen, op hunne legersteden liggende, en een' hond, in een' hoek verscholen, alsof hij sliep. Geenerlei le-
{==176==} {>>pagina-aanduiding<<}
vensmiddelen of brandstoffen werden ergens gevonden. Kapitein warrens wilde zijn onderzoek verder uitstrekken; maar de bijgeloovige vooroordeelen zijner matrozen verhinderden zulks. Hij nam het aanteekeningboek mede, en keerde naar zijn schip terug, met eene ziel, door somberheid ter neer geslagen. De equipagie verlangde met ongeduld zich van daar te verwijderen, en de Kapitein, hoezeer zijns ondanks, van een' gunstigen wind gebruik makende, stevende naar Engeland. Bij zijne terugkomst aldaar deed hij onderzoek omtrent verschillende schepen, die verdwenen waren, zonder eenig spoor van derzelver lot; en, bij het vergelijken van de datums en onderscheidene andere aanteekeningen met die, welke het Journaal van het bewuste schip bevatte, erlangde hij bevestiging, dat dit vaartuig sinds dertien jaren in het ijs besloten geweest was.

Lord Byron op het eiland Grossa. (*)

Lord byron was een hartstogtelijk liefhebber van watertogtjes, en, zwemmer zonder wedergade, schroomde hij niet, bij het involgen van deze zijne drift, zich aan eenig gevaar bloot te stellen. Gedurende zijn verblijf te Venetië, bestudeerde hij des morgens, bij de monniken van St. Lazarus, het Armenisch; des namiddags deed hij togtjes op de Adriatische zee, en, daar hij ruim betaalde, stonden de Gondeliers hem als om strijd ten dienste. Het eiland Sabioncello, in de nabuurschap van Ragusa, was een van die, welke hij bij voorkeur doorkruiste. Dikwijls liet hij zich derwaarts overbrengen in eene gondel met vier riemen, doorgaans verzeld van de Markiezin van g. en twee of drie gemeenzame vrienden. Elk voorzag zich dan van al datgene, wat, naar zijnen bijzonderen smaak, konde dienen, om het vermaak te verhoogen. Uitgezochte wijnen, mondbehoeften, lekkernijen,

{==177==} {>>pagina-aanduiding<<}
lectuur, teekengereedschap, schietgeweer, hengels, netten enz. maakten de gewone lading van het ranke vaartuig uit. Somtijds, wanneer kleinere eilandjes op den togt de aandacht wekten, deden zij dezelve aan, zich aldaar vermakende met jagen en visschen, of ook om er een ontbijt te nemen. Op zekeren dag deed het vrolijk gezelschap eenen uitstap naar het eilandje Grossa, geheel uit eene rots van eene halve mijl lengte bestaande, met groen bedekt. De frischheid van het gras, het gemurmel van eene bron, uit boschjes van welriekende heesters voortspruitende, lokte hen uit, om aldaar eenigen tijd te vertoeven, en men besloot, het middagmaal te houden in de schaduw van dat lagchend loof; en, terwijl de Gondeliers den visch enz. bereidden, verspreidde zich het gezelschap ginds en elders over het eiland. Maar, wat gebeurt? De gondel, niet wel vastgemaakt, of door de deining losgeschuurd, verwijderde zich van den oever, en dreef zeewaarts in! Zij was, naar gis, reeds meer dan twee mijlen van het eiland verwijderd, toen men zulks ontwaarde. Thans was goede raad duur. Zij voerde den voorraad voor eene week met zich. Men was 25 mijlen van Sabioncello, en geen der nabij liggende eilandjes bewoond. Het eerste, waarop men bedacht was, was, een' zakdoek der Markiezin aan het einde van een' polsstok, tot een sein, te bevestigen en op te steken. De lucht was zeer helder; echter kon het scherpstziend oog geenerlei vaartuig, zelfs op den versten afstand, ontdekken, en de noodvlag wapperde vruchteloos. De weinige leeftogt, welken men had ontscheept, was, ondanks de grootste soberheid, spoedig verteerd. Eenige flesschen wijn schraagden nog den moed van eenigen; maar, toen dezelve geledigd waren, begon ook hen de hoop te begeven. Men raadpleegde onafgebroken; allerlei, ook de zonderlingste voorstellen kwamen ter bane, maar geen van die alle was uitvoerbaar. Men wilde b.v. een vlot zamenstellen; maar het houtgewas op het eiland was daartoe te
eenemaal ongeschikt. Lord byron konde gemakkelijk, al zwemmende, het naaste eiland bereiken, gelijk hij eenmaal den Hellespont had overgestoken; maar wat zou zulks gebaat hebben, daar alle de naburige kleine eilanden even min bewoond waren als Grossa zelve? Vergeefs wekte men de scherpzinnigheid der Gondeliers op, door het uitloven van rijke belooning; zij wisten geen redmiddel. Men scheen zich dus te moeten onderwerpen aan het harde noodlot, om van honger te sterven, en

{==178==} {>>pagina-aanduiding<<}
gaf den moed geheel verloren. Eensklaps kreeg een der Gondeliers, wien men den bijnaam van den Cycloop had gegeven, vermits hij maar één oog had, een' gelukkigen inval. Men had, namelijk, een klein vat naar de fontein van Grossa overgebragt, om hetzelve met versch water te vullen, waaraan op Sabioncello gebrek was. De Cycloop stelde voor, dit vat in een bootje te herscheppen, zich daarin te plaatsen, en zich, in dit broze vaartuig, aan de golven te vertrouwen. Dit ontwerp vond algemeenen bijval. Men maakte eene ruime opening in het vat, en verbond met hetzelve eenige stokken, bij wijze van riemen; de stontmoedige Venetiaan kroop in hetzelve, en werd in zee afgestooten. Zoo lang mogelijk volgde men hem met starende blikken; maar welhaast voerde een stroom het vat mede, en men zag het niet meer. Men wist, dat die stroom naar het vasteland gerigt was; dit was een gelukkig voorteeken. Des anderen daags kwam de Venetiaansche schuitevoerder werkelijk opdagen, in eene galei van vijf riemen, beladen met levensmiddelen en verkwikkingen van allerlei soort. Het was ook tijd; want het gezelschap begon den scherpen prikkel des hongersnoods te gevoelen. De Gondelier verhaalde, dat hij door den stroom naar de kust van Ragusa was gevoerd, op dertig mijlen afstands, en dat al het volk was zamengevloeid, op het gezigt van eene zoo vreemde en hagchelijke uitrusting. Lord byron beloonde den man, die aldus zijn leven had gewaagd, om het zijne en dat zijner vrienden te behouden, op de edelmoedigste wijze, en schonk hem daarenboven, bij zijne terugkomst te Venetië, eene nieuwe gondel, welke, ter gedachtenis van dit avontuur, den naam voerde van het Vat.

Bezoek bij een' Turk van aanzien te Orfah, het Ar in den Bijbel.

(Buckingham's Reis door Klein-Azië, enz.)

Vóór zonsondergang begaven wij met ons drieën ons naar het huis eens groengetulbanden afstammelings van den Profeet. Wij werden in eene zeer prachtige zaal geleid, met goudgestikte kleeden, divans met rijke bekleedsels en zijden kussens, en meer andere blijken van weelde versierd. In het gezelschap bevonden zich twee Indische Fakirs, die hun be-
{==179==} {>>pagina-aanduiding<<}
lang te wèl verstonden, om hunnen beschermer te verlaten. Deze lieden, in lompen gehuld, welke een aantal touwen, waarmede dezelve waren vastgemaakt, ter naauwernood vermogten bijeen te houden, en met al het ongedierte overdekt, dat zich in de laatste drie jaren, waarin zij niet van kleederen gewisseld, en veelligt niet eenmaal het ligchaam gereinigd hadden, bij hen had opgehoopt, waren met de overigen op dezelfde sofa gezeten, en werden met gelijke oplettendheid als de andere gasten bediend. Dit gebruik, om de haveloozen en morsigen op dezelfde plaats toe te laten met de reinen en welgekleeden, alsmede de gewoonte, om de bedienden des nachts op de divans te laten slapen, beide Turksche gewoonten, veroorzaken, dat de huizen der rijken bijkans even vol ongedierte zijn als de woningen der armen. Het is vanhier ook niets ongewoons, zelfs de rijksten en aanzienlijksten een' dezer ongenoode gasten in zijnen marsch te zien aanhouden; maar, in plaats van hen gelijk de Spanjaarden te bejegenen, blazèn zij hen verre van zich midden in het vertrek, naardien zij het voor te walgelijk en onwelvoegelijk houden, den terugkeer derzelven door een' onmiddellijken dood te voorkomen. Onze avondmaaltijd werd op een groot metalen prezenteerblad opgedragen, hetwelk met eene menigte Arabische teekeningen en spreuken was versierd, en ten minste veertig schotels bevatte, welker middelste, naar gewoonte, pilau, of gekookte rijst, en de omringende gestoofd vleesch, vruchten en onderscheidene kunstmatig toebereide
geregten opleverden. Onder de dranken waren gekoelde melk, lebben, een voortreffelijk ijssorbet van honig, specerijwater en kruiderijen, en granaatappelsap van het vorige jaar, met rozewater vermengd. Het doek, dat over het prezenteerblad, en ver genoeg over deszelfs rand hing, om de knie der gasten te bedekken, was van fijn zijden gaas vervaardigd, aan de randen en hoeken gestikt, en bestond uit één stuk van 18 tot 24 voet lengte en 3 voet breedte. Het water bragt men ons in zilveren schalen, en wij wieschen ons over zilveren bekkens. Onze avondpijp en onze koffij genoten wij op het terras van het huis, dat, door deszelfs hoogte en ligging in het midden der stad, een' aangenamen blik verre in het rond vergunde.


{==180==} {>>pagina-aanduiding<<}

Voltaire en de pagie van Frederik II.

Wanneer de Koning kleine reizen deed, was hij gewoon, voltaire met zich te nemen. Op een' dezer togten volgde de laatste den Vorst, en was, alleen, in eene postchais gezeten. Een jonge Pagie, dien voltaire, eenige dagen geleden, strengelijk had doorgehaald, had besloten zich te wreken. Diensvolgens, daar hij vooruitreisde om paarden te bespreken, zeide hij aan de postmeesters en postiljons, dat de Koning een' ouden aap had, van welken hij veel werks maakte, dien hij vermaak schiep om nagenoeg te kleeden als een groot heer aan het hof, en die hem altijd op zijne reisjes volgde; dat dit dier niemand respecteerde dan den Koning, en dat het daarenboven zeer kwaadaardig was; dat, zoo het bij geval uit het rijtuig wilde komen, men wel zorg moest dragen, dit niet te gedoogen, enz. Toen nu, na deze kennisgeving, voltaire aan onderscheidene posthuizen wilde afstappen, vond hij al de knechts in de weer, om hem dit te beletten; hoe sterker de aandrang was, des te krachtdadiger ook de tegenstand, zoodat, wanneer hij de hand uitstak, om zelf het portier open te maken, men hem zelfs met zweepslagen op dezelve begroette, vergezeld van een schaterend gelach. Voltaire, die geen Duitsch sprak, kon geene opheldering krijgen van deze ongehoorde bejegening; zijne woede verdubbelde, tot groot vermaak der postmeesters, en al het volk kwam op de been, om den aap des Konings te zien en uit te jouwen. Op deze wijze volbragt hij de reis; en, hetgeen zijne gramschap ten top voerde, was, dat de Vorst de grap zoo aardig vond, dat voltaire hem niet konde bewegen, om den uitvinder te straffen, wiens wraak alzoo volkomen was.

De varkendief.

(Gazette des Tribunaux, Févr. 1829.)

Jean pierre reitreit en jean pierre fabarou verschenen op den 16 Februarij l.l. voor het Cour d'Assises te Toulouse. Een der getuigen legde deze verklaring af: Reitreit, om eene landhoeve rondsluipende, ontdekte een varken, hetwelk hij voornam te stelen. Vóór de vol-
{==181==} {>>pagina-aanduiding<<}
voering van zijn ontwerp, echter, deden de eigenaars van het beest, hetzelve vet genoeg oordeelende, hetzelve dooden. Op zekeren avond vergunden zij nachtverblijf aan een' dier bergbewoners, die, van plaats tot plaats, de leerzaamheid van kameelen en beeren zoo wel, als de potsen van apen aan het gapende volk vertoonen. Deze man plaatste een beer in het kot, waar het geslagte varken had gehuisd. In dien zelfden nacht wilde reitreit zijnen diefstal volbrengen. Hij brak in het verblijf van den knorrenden gast; maar zijn ruige plaatsvervanger viel, onder afgrijselijk brullen, op hem aan, en liet de merkteekens zijner forsche klaauwen op den rug des doodelijk ontstelden diefs achter; hetwelk dan ook tot onloochenbaar bewijs van zijne schuld leidde.

Mijn uitstapje naar Madura.


'k Was gevoelig voor al de eer, 
Toen Madura's Groote Heer 
Schreef, dat ik hem zou pleizieren, 
Door de bruiloft meê te vleren 
Van zijn' eerstgeboren zoon, 
Van den erfgenaam der kroon. 
 
Van het Sourabaaysche strand 
Roeide ik naar den overkant, 
Met acht luije Madurezen, 
Om bij 't hooge feest te wezen. 
Bitter door de zon verbrand, 
Naderde ik op 't laatst het land. 
 
'k Ging te Camel (*) aan den wal. 
Daar kwam paard voor paard van stal, 
Mager, blind en stijf van beenen, 
Regt geschikt om bij te weenen, 
Echter stonden ze, alle vier, 
Voor de koets in vijf kwartier. 
 
Was het span ooit vlug voorheen, 
't Was een kwart-eeuw vast geleên. 

{==182==} {>>pagina-aanduiding<<}

Toen men ze eindlijk voort ging drillen, 
Vond op kop en rug en billen, 
Aan den buik en iedren poot, 
Elk insekt een' wissen dood. 
 
Want geen zweep of stok alleen, 
Boomen zelfs en brokken steen 
Werden nu gebruikt tot villen; 
Maar ik zag geen poot vertillen: 
's Avonds bragt ik 't hof mijn' groet; 
Maar, het spreekt van zelv', te voet. 
 
Klagen aan Madura's vorst 
Over alles, honger, dorst, 
Paarden, schuit en zonnetenten, 
Waren de eerste komplimenten, 
Die ik bij mijne intreê deed, 
Vuil bestoven, nat bezweet. 
 
's Andrendaags was 't groot muzijk; 
Al het schoonste was te kijk: 
Branis, die als krijgsliên vochten; (*) 
Rongins, die, in duizend bogten, (†) 
't Ligchaam draaiden in het rond, 
En zich schreeuwden paars en bont. 
 
Voor de poort stond, van papier, 
Een groot monster van een dier. 
Uit de dikte zult ge ontwaren, 
Sprak de vorst, dat het moet baren; 
En van vijftig jongens vast 
Had het beest zich straks ontlast. 
 
Op het plein, aan de andre zij', 
Ston d een bnde ruiterij. 
Zij nogtans, die ruiters waren, 
Hadden 't leven niet te sparen; 
Want, was 't uitzigt ruw en stout, 
't Waren krijgers slechts van hout. 
 
Op een' afstand nu van daar 
Stond ook, even kant en klaar, 

{==183==} {>>pagina-aanduiding<<}

Een gelijk getal daarover. 
Nu, nu zult gij zien, hoe 'k toover! 
Sprak de Sultan; let wel op: 
Voorwaarts! marsch en in galop! 
 
Honderd klappers, aan den staart 
Vastgehecht van ieder paard, 
Werden nu in brand gestoken. 
't Vee verplette elkaar de knoken. 
Wie geen ribben had aan stuk, 
Die mogt spreken van geluk! 
 
's Avonds leidde men ons uit 
Naar den bruîgom en de bruid, 
Opdat we, in hun minnend kozen, 
Ons wat zouden gaan verpoozen; 
Maar - daar zat het vurig paar 
Met de ruggen naar elkaar! 
 
'k Hield het voor een waar paskwil, 
Zoo te zitten, stijf en stil, 
't Gansch gelaat met geel bestreken, 
En geen woord te mogen spreken. 
Ware ik bruigom, zeî 'k in 't end, 
'k Had den steven lang gewend! 
 
't Kaartspel was nu aller keus; 
Vingt-et-un, dat was de leus. 
Fluks aan tafel neêrgezeten; 
Hoopen gelds er op gesmeten, 
En de kaarten omgedeeld, 
Opgenomen en gespeeld. 
 
Over mij zat broêr Chinees; 
Achter stond zijn slaaf, die wees, 
Door de vingers op te steken, 
Hoeveel oogen 'k mogt ontbreken; 
Daarop kocht de gaauwdief door, 
Zoodat ik het vaak verloor. 
 
Toen het uit was met de bank, 
Deden lekkre spijs en drank 
Onzen moed op nieuw ontvonken; 
Dapper werd er ingeschonken; 

{==184==} {>>pagina-aanduiding<<}

Raakte er een daardoor in 't net, 
Dan eerst had de Sultan pret! 
 
't Naakte bruine volk, in 't rond, 
Stond, met opgesperden mond, 
Al het wonders af te kijken; 
't Schenen wel verrezen lijken, 
En, bij 't lamplicht, had het veel 
Van een vagevuurstooneel. 
 
't Meubilair was voorts aan 't hof 
Regt antiek en dik van stof. 
Aan den wand soms fraaije platen, 
Maar meest oud en vol met gaten, 
En daar naast weêr, in een vak, 
Prentjes uit den almanak. 
 
Dor is ook Madura's grond: 
'k Zag geen boom, die welig stond, 
En geen plant vol jeugdig leven; 
Daar op Java, vlak daarneven, 
Al de schoonheid en de pracht 
Der natuur ons tegenlacht. 
 
Naar was weêr de reis terug. 
't Span was altijd even vlug, 
En de roeijers even moedig! 
't Ging dus ook weer razend spoedig; 
Maar ik troostte me in de schuit 
Met te denken: 't is haast uit! 
 
G.d.R. (*) 


Heldenspraak.


Mijn laatste droppel bloeds zal voor de Vrijheid vlieten..... 
Ik huiver maar alleen, den eersten te vergieten. 

In het Meng. No. III, bl. 139, coupl. 6, staat: Zij spaarde, want zij sparen kon. Men leze, voor want, wat.


{==185==} {>>pagina-aanduiding<<}

Mengelwerk.

Schets eener geschiedenis des slavenhandels.

(Vervolg en slot van bl. 157.)

Zijn stelsel van volharding getrouw blijvende, vernieuwde wilberforce zijn voorstel in de zitting van 1792. Bij de bewijzen, welke hij in zijne vorige-redevoeringen had aangevoerd, voegde hij thans het voorbeeld van Denemarken, welks Koning een bevel had uitgevaardigd, waarbij bepaald werd, dat met het jaar 1803 alle invoer van slaven in de Deensche volkplantingen zoude ophouden, en hetwelk, gedurende het tijdvak van 1792 tot 1803, den slavenhandel aan zekere bepalingen onderwierp; hij gaf zijn leedwezen te kennen, dat Engeland zich de eer had laten ontnemen, het eerst aan de stem der menschelijkheid gehoor gegeven te hebben. Beide partijen streden met gelijke krachten. Om deze tot elkander te brengen, stelde de Heer dundas eene trapswijze afschaffing voor, met de navolgende bepalingen: 1o. Dat, van den 1 Mei 1792 af, het niet meer geoorloofd zoude zijn, nieuwe schepen, voor den slavenhandel bestemd, in de Engelsche havens uit te rusten; dat hetzelfde verbod plaats zoude hebben voor de Westindische havens, van den 10 October 1792 af. 2o. Dat, van den 1 Mei 1793 af, het den Engelschen niet meer geoorloofd zoude zijn, Negers voor de vreemde volkplantingen uit te voeren. 3o. Dat, van dien zelfden tijd af, het verboden zoude zijn, Negers boven de 20 en Negerinnen boven de 16 jaren in de Engelsche volkplantingen in te voeren. 4o. Dat, van den 10 October 1797 af, ieder Neger, in dezelve ingevoerd wordende, onderworpen zoude zijn aan een regt van 5 tot 15 p. sterl., naar gelange van zijnen ouderdom; dat men, van dien tijd af, geene Negers meer, van vreemde volkplantingen komende, mogt invoeren; en dat, na den 1 Januarij 1800, alle

{==186==} {>>pagina-aanduiding<<}
invoer van Negers geheel zoude verboden zijn. Dit ontwerp voldeed de tegenstanders van den handel geenszins; zij rekenden vooral den voorgestelden tijd te lang, en trachtten te bewijzen, dat de eilanden genoegzaam met slaven voorzien waren, en van het oogenblik af nieuwen invoer konden ontberen. Betrekkelijk de voorregten, te voren aan de Neger-handelaars toegestaan, beweerden zij, dat dezelve geene zwarigheden aanbragten, aangezien de daden van vorige Parlementen het tegenwoordige niet dusdanig verbond, dat het daarin geene veranderingen zoude kunnen maken. Men betwistte elkander den grond voet voor voet. Eindelijk werd de 1 Januarij 1796 gesteld als tijd, waarop de slavenhandel moest ophouden, met eene meerderheid van 19 stemmen. De aldus beperkte bill werd naar de Kamer der Pairs gezonden. Bij de opening der discussie stelde Lord hormont voor, nog eenmaal de tegenwerpingen der volkplanters en hunne getuigen te hooren, en een nieuw onderzoek aangaande den tegenwoordigen staat der Antilles te laten doen, vóór men eenig besluit nam. Zijn voorstel werd bestreden door Lord grenville en ondersteund door den Hertog van clarence, welke zich hevig tegen de afschaffing verklaarde, en eindelijk zeide, dat deze handel onontbeerlijk was voor het welvaren der volkplantingen. Het voorstel van Lord hormont ging met eene groote meerderheid door; ten gevolge daarvan werd een nieuw onderzoek gelast, en hetzelve duurde zoo lang, dat de zitting eindigde, vóór dat men tot een besluit konde komen.
Niettegenstaande dit herhaalde mislukken, werd wilberforce niet moede, om wederom voor de zaak der menschelijkheid op te treden. Van 1793 tot 1799 hernieuwde hij zijn voorstel telkenreize. Ziende, dat de dadelijke afschaffing te veel hinderpalen ontmoette, beproefde hij, eene trapswijze of gedeeltelijke voor te stellen, ten einde ten minste een gedeelte der Afrikaansche kust van dezen geesel te bevrijden; maar alle zijne pogingen mislukten telkens. Zonder twijfel was persoonlijk

{==187==} {>>pagina-aanduiding<<}
belang de voorname beweegreden van den tegenstand, welken hij ontmoette; evenwel moet men denzelven gedeeltelijk toeschrijven aan de ongerustheid, welke de Fransche omwenteling deed geboren worden. De buitensporigheden, welke dezelve vergezelden en volgden, en de omkeeringen, welke zij in de staatkundige wereld veroorzaakte, de ondergang van het bestaan van vele bijzondere personen, welke zij na zich sleepte, hadden velen afkeer ingeboezemd voor alle verandering in de bestaande instellingen. Wanneer zelfs, merkte men aan, de Neger-handel zoo strijdig was met de wetten der menschelijkheid en de lessen des Christendoms, als deszeifs voorstanders zulks voorgaven; wanneer het zelfs bewezen was, dat dezelve noodzakelijk eene menigte barbaarsche en wreede daden na zich sleepte, was het dan wel voorzigtig, dit stuk te behandelen in een oogenblik, waarin de geheele wereld, om zoo te spreken, in gisting was? Konde men ter goeder trouwe denken aan het nemen van maatregelen, welke den staat der volkplantingen geheel zouden veranderen, op een oogenblik, waarin het schrikverwekkende voorbeeld van St. Domingo het gevaar deed zien, dat er in stak, om denkbeelden van vrijmaking en vrijheid in te boezemen aan menschen, geheel ongeschikt om dezelve in den waren zin te vatten? Deze en dergelijke redeneringen hadden de zaak der Negers vele voorstanders doen verliezen, en den ijver van een nog grooter getal doen verslappen. Daarenboven hield de oorlog, welken Engeland toen moest voeren, het algemeen bijna uitsluitend bezig. Zelfs oordeelden de tegenstanders van den handel het voegzaam, gedurende vier jaren alle pogingen bij het Parlement op te schorten; maar wilberforce droeg zorg, der Kamer van tijd tot tijd te herinneren, dat, zoo hij zijn voorstel niet jaarlijks weder vernieuwde, dit zijn stilzwijgen niet gelegen was in verkoeling voor de zaak der menschheid, maar
in redenen van anderen aard.
Eindelijk, in 1804, meende het Comité voor de afschaffing van den Slavenhandel deszelfs pogingen weder

{==188==} {>>pagina-aanduiding<<}
te moeten vernieuwen. Het oogenblik scheen des te gunstiger, daar de Iersche afgevaardigden, welke dit jaar voor de eerste reis toegelaten waren, om in het Huis der Gemeenten zitting te nemen, uit kracht der vereeniging van het Iersche Parlement met dat van Grootbrittanje, meestal vijanden van den slavenhandel waren, en geneigd om tot de afschaffing mede te werken. Wilberforce hernieuwde dus zijne motie, en dezelve had thans een volkomen goed gevolg; hij verkreeg de toestemming, om eene bill aan te bieden, welke de afschaffing van den slavenhandel inhield, en deze bill ging, bij de derde lezing, met eene groote meerderheid door. Maar de Kamer der Pairs was nog niet van gedachten veranderd. De Hertog van clarence vooral hield op nieuw staande, dat de slavernij der Negers verre was van zoo onderdrukkend te zijn, als derzelver tegenstanders zulks beweerden, en dat derzelver afschaffing de grootste onheilen zoude veroorzaken. De bill van wilberforce, slechts zwak ondersteund, werd verschoven door het voorstel, om het onderzoek daarvan tot de volgende zitting uit te stellen. Het volgende jaar mislukte het hem zelfs bij het Huis der Gemeenten; zijne bill werd verworpen bij de tweede lezing, met eene meerderheid van 7 stemmen. Dit lag echter minder in eene verandering van gevoelens, dan wel in de nalatigheid van sommige afgevaardigden, welke de afschaffing begunstigden en niet verschenen waren; de vrienden der Negers werden dus hierdoor niet ontmoedigd, maar bereidden zich, om den strijd in 1806 weder te beginnen. Een onverwacht toeval, de dood van pitt, welke den 23 Januarij 1806 plaats had, begunstigde hem zeer. Deze beroemde staatsman had steeds gestemd voor de afschaffing van den handel; en, zoo men
clarkson gelooven mag, die hem dikwijls gesproken had en zijne denkbeelden kende, ging pitt opregt te werk in zijn gedrag bij het Parlement betrekkelijk deze zaak; maar de hardnekkige tegenkanting van die leden van het Kabinet, welke veel invloeds hadden, de Kanselier Lord thurlow en de Lords li-
{==189==} {>>pagina-aanduiding<<}
verpool en melville, beletten hem te handelen, zoo als hij wel gewild had.
De Minister, welke hem opvolgde, was daarentegen geheel en al voor de asschaffing. Weldra stelde de Advocaat-generaal der Kroon, de Heer a. pigott, aan de Kamer eene bill voor, houdende verbod, om slaven in de vreemde, door Engeland bemagtigde volkplantingen in te voeren, verbod om slaven uit de Britsche volkplantingen uit te voeren na den 1 Januarij 1807, alsmede verbod aan alle Britsche onderdanen, welk land zij ook bewoonden, om zwarten in volkplantingen van vreemde Mogendheden, het zij vijanden, het zij onzijdigen, in te voeren. Deze bill, welke ten doel had, de Britsche onderdanen te beletten, hunne kapitalen en schepen te gebruiken, om den slavenhandel voor vreemde Mogendheden te drijven, en aldus om dezen handel te beperken, werd in de Kamer der Gemeenten ondersteund door den Heer fox en zijne vrienden, in die der Pairs door den Hertog van glocester, de Bisschoppen van Londen en St. Asaph, de Lords grenville, holland, lauderdale, awkland, enz. Dezelve ging in beide met eene groote meerderheid door. Om de uitvoering daarvan te verzekeren, werd elk Engelsch schip, onwettiglijk tot den slavenhandel gebezigd, verbeurd verklaard, en de eigenaar tot eene boete van 50 p. sterl. voor elken slaaf der lading veroordeeld. Elk Engelsch schip, gebruikt om Negers van de kust van Afrika naar vreemde schepen over te voeren, werd insgelijks verbeurd verklaard.
Deze bill beperkte reeds aanmerkelijk den slavenhandel; maar het Ministerie had besloten, niet ter halver wege te blijven stilstaan, en in den loop der beraadslagingen verklaarden Lord grenville en de Heer fox, dat zij hun Ministerie voor altijd meenden beroemd te maken, en mede te werken tot den luister van Grootbrittanje, indien zij slaagden, om eenen zoo barbaarschen en onregtvaardigen handel, als die der slaven was, geheel af te schaffen. Eene tweede bill, terstond daarna aangeboden,

{==190==} {>>pagina-aanduiding<<}
en met eenparigheid van stemmen aangenomen, verbood, voortaan tot dien handel andere schepen te gebruiken, dan die, welke daartoe vóór den 1 Augustus 1806 gebezigd waren. Eindelijk bood de Heer fox, op den 10 Julij deszelfden jaars 1806, de bill aan, betrekkelijk de stellige afschalfing van den handel. Bij den aanvang zijner rede verzekerde hij, dat hij zoodanig van het gewigt en de noodzakelijkheid van den voorgestelden maatregel doordrongen was, dat, zoo hij gedurende de 40 jaren, die hij zitting in het Parlement gehad had, niets anders gedaan had, dan die afschaffing te verwerven, hij het vaderland eenen dienst zoude gedaan hebben, groot genoeg, om zich aan de wereld te onttrekken met het aangename gevoel, zijnen pligt als burger vervuld te hebben. Hij ontleedde vervolgens de gevoelens, door onderscheidene leden der Kamer geuit, en toonde aan, dat, niettegenstaande hun verschil van denkbeelden in andere opzigten, allen, met uitzondering van eenige afgevaardigden uit Liverpool, aangaande de onzedelijkheid en onregtvaardigheid van den slavenhandel overeenkwamen. Na de zaak van alle kanten beschouwd te hebben, eindigde hij met het volgende besluit voor te stellen: De Kamer, overwegende, dat de Neger-handel gelijkelijk strijdig is met de beginselen van regtvaardigheid, menschelijkheid en gezonde staatkunde, zal maatregelen nemen, om denzelven, op de voegzaamste wijze, binnen den geschiktsten tijd, te doen ophouden. - Desgelijks betuigde Lord castlereagh zijn verlangen, den slavenhandel te zien ophouden; maar hij wilde eene trapswijze afschaffing, door middel van aanzienlijke regten op denzelven, en door het nemen van maatregelen in overeenstemming met de volkplanters. De Generaal gascoyne, daarentegen, bestreed het voorstel met de gewone redenen, en poogde zelfs den slavenhandel te regtvaardigen door het aanhalen der H. schrift.
Wilberforce, hem antwoordende, toonde het onvoegzame van dergelijke aanhalingen in eene Parlementaire redewisseling aan, en deed de zwakheid van zijne redenering duidelijk zien. Ten opzigte van het voorstel van

{==191==} {>>pagina-aanduiding<<}
Lord castlereagh bewees hij, dat regten op den handel der Negers slechts dienen zouden, om den prijs der slaven te verhoogen en den handel te doen voortduren. Hij verzekerde, dat men van de volkplanters niets konde verwachten, om den slavenhandel af te schaffen, dewijl de wetgevende magt der volkplantingen, door het Ministerie geraadpleegd over de beste wijze om denzelven te doen ophouden, geantwoord had, dat zij zouden trachten het lot der slaven te verbeteren, maar zonder oogmerk tot eene toekomstige afschaffing van eenen tak van handel, waarvan het Gouvernement het regt niet had hen te berooven. Na verscheidene andere redevoeringen, voor en tegen uitgesproken door de Heeren s. romilly, w. young, Lord henry petty, de Heeren rose, canning, enz. ging men tot de stemming over; 115 leden stemden voor het voorstel van fox, en slechts 15 tegen. Dadelijk hierop deed wilberforce een Adres aan den Koning aannemen van den volgenden inhoud: ‘De Kamer verzoekt Z.M., de middelen aan te wenden, welke dezelve het geschiktst zal oordeelen, om de vreemde Mogendheden tot eene gelijkheid van denkbeelden ten opzigte van den slavenhandel te brengen; en zij verzekert Z.M., dat, overtuigd dat regtvaardigheid en volksroem gelijkelijk bij deze zaak belang hebben, zij gereed zal zijn, de pogingen, welke Z.M. te dien aanzien wel zal willen aanwenden, krachtdadig te ondersteunen.’
Toen het door fox voorgestelde besluit in de Kamer der Pairs behandeld werd, verzocht de Hertog van westmoreland terstond, dat, in aanmerking nemende de bij de Kamer ingediende verzoeken, men vóór alles met een nieuw onderzoek zoude beginnen. Lord grenville verzette zich daar tegen. Hij merkte aan, dat het besluit, aan de Kamer der Pairs voorgesteld, de slotsom was van twintig jaren arbeid en onderzoek; dat alles voor en tegen gezegd was, en dat er niets overbleef, dan hetzelve goed te keuren of te verwerpen. Hij werd ondersteund door Lord hawkesbury, den

{==192==} {>>pagina-aanduiding<<}
Bisschop van London, en den nieuwen Kanselier, Lord erskine. Deze laatste verklaarde, dat, ooggetuige geweest zijnde van de wijze, waarop de slavenhandel op de kust van Afrika plaats had, en van de behandeling, welke de ongelukkige Negers gedurende den overtogt moesten ondergaan, hij verzekeren konde, dat niets barbaarscher en ijsselijker was. Hij voegde er bij, dat, daar deze wanorden der Kamer ter kennis gekomen waren, het haar pligt was, daaraan een einde te maken; en dat hij niet twijfelde, of de volkplanters zouden het Parlement ten opzigte van dezen maatregel gaarne ondersteunen. De debatten namen eenen anderen loop, dan in de voorgaande jaren. Het getal der voorstanders van den handel was sterk verminderd, of ten minste, het nuttelooze hunner pogingen voorziende, onthielden zij zich van spreken, en het besluit van het Huis der Gemeenten werd aangenomen met eene meerderheid van 21 stemmen. Een Adres, ten oogmerk hebbende, den Koning te verzoeken, om zich met de vreemde Mogendheden te verstaan, ten einde eene algemeene afschaffing van den slavenhandel te verkrijgen, ging met algemeene stemmen door.
De zitting was te ver gevorderd, om de stellige bill in gereedheid te brengen en aan te bieden. Het werd dus noodzakelijk, eenige maatregelen te nemen, om de Neger-handelaars te beletten, hunne werkzaamheid, gedurende den tijd, welke hun nog overschoot, te verdubbelen, en het getal hunner slagtoffers te vermeerderen: er werd dus eene bill aangenomen, weinige dagen vóór de verlenging van het Parlement, om te verbieden, nieuwe schepen voor den slavenhandel te bouwen.
Alles was dus voorbereid, om den laatsten stap te doen; te weten, de voorstelling der bill, welke den slavenhandel stellig zoude afschaffen; en men konde voorzien, dat in de volgende zitting dezelve weinig tegenstands zoude ontmoeten. Maar fox, die steeds een ijverig voorstander van dezen maatregel geweest was, had de voldoening niet, denzelven vervuld te zien; hij stierf in de maand October des jaars 1806. Weinig tijds vóór zijn sterven zeide hij tot zijne

{==193==} {>>pagina-aanduiding<<}
vrienden, dat, hetgeen hij het liefst wenschte, bevorens zijne loopbaan te eindigen, was, het herstel van den vrede in Europa en de afschaffing van den slavenhandel. ‘Van deze beide zaken,’ voegde hij er bij, ‘wensch ik de laatste het meest; want ik weet, dat wij meer middelen hebben, om onze vijanden te wederstaan, dan de arme Negers, om zich te onttrekken aan de wreedheid hunner onderdrukkers.’ De dood van fox veranderde den geest van het Ministerie in geenen deele. Den 2 Januarij 1807 bood Lord grenville aan de Kamer der Pairs de bill aan, welke den slavenhandel geheel zoude afschaffen. Niettegenstaande de tegenwerpingen van de Advocaten der kooplieden van Liverpool en der volkplanters van Jamaica en Trinidad, in de balie der Kamer toegelaten, en ondanks de hevige redevoeringen van eenige Pairs, ging de bill van Lord grenville door met eene meerderheid van 100 stemmen tegen 36, en de 1 Januarij 1808 werd bepaald als tijd, waarop de slavenhandel zoude ophouden. Naar de Kamer der Gemeenten verzonden, gaf dezelve op nieuw aanleiding tot zeer hevige debatten; maar eindelijk toch stemden 283 leden voor, en slechts 16 tegen dezelve. Eene laatste poging van de zijde der voorstanders van den handel, om de uitvoering der nieuwe wet ten minste tot het jaar 1812 te verschuiven, had geen gevolg, en de bill, door de beide Kamers goedgekeurd, werd door den Koning geteekend, op den 25 Maart 1807.
Dus werd deze belangrijke vraag, welke gedurende twintig jaren het Engelsche Parlement verdeeld had, ten laatste op eene voor de menschheid gunstige wijze beslist. De beroemdste redenaars van Grootbrittanje hadden alle middelen en al hunnen invloed gebezigd, om tot dit doeleinde te geraken. Twee der grootste mannen dezer eeuwe, pitt en fox, verklaarde tegenstanders van elkander in alle andere opzigten, waren het omtrent dit punt eens; maar noch de een noch de ander zag den uitslag van dezen langen strijd: het geluk, om denzelven te eindigen, was voor Lord grenville bewaard.

{==194==} {>>pagina-aanduiding<<}

Door dezen goeden uitslag aangemoedigd, stelde Lord percy de emancipatie der Negers in de volkplantingen voor. De even schrandere als menschlievende wilberforce nam dadelijk het woord, om dit te bestrijden, en verklaarde, dat hij en zijne vrienden steeds de afschaffing van den slavenhandel van de emancipatie der Negers hadden onderscheiden, en dat, in alle hunne pogingen bij het Parlement, zij slechts de eerste op het oog hadden gehad. ‘Wij verlangen zonder twijfel,’ voegde hij er bij, ‘dat men den Negers eens de vrijheid zal kunnen schenken; maar, door hun deze weldaad op eens te doen genieten, zoude men onberekenbare onheilen veroorzaken, en zich aan wezenlijke onregtvaardigheid tegen de volkplanters schuldig maken.’ Slechts door een klein getal afgevaardigden ondersteund, werd de motie van Lord percy verworpen. De debatten, welke bij deze gelegenheid plaats hadden, deden duidelijk zien, dat de tegenstanders van den slavenhandel niet door eenen blinden, onnadenkenden ijver gedreven werden, en dat zij de belangen van hunne landgenooten evenzeer ter harte namen als die der menschheid.
De korte uiteenzetting der beraadslagingen van het Parlement, betrekkelijk den slavenhandel, schijnt genoegzaam het gevoelen te wederleggen, dat Engeland, door de afschaffing daarvan, slechts deszelfs handelvoordeelen en den ondergang der vreemde volkplantingen op het oog zoude gehad hebben. Van het begin af ziet men onder de tegenstanders van den slavenhandel enkel mannen, aanbevelenswaardig door hunne deugden, en geleid door gevoelens van menschlievendheid, regtvaardigheid en welwillendheid; terwijl hunne bestrijders, voor het grootste gedeelte, volkplanters of Neger-handelaars waren, of renteniers, welke hunne gelden in dien handel geplaatst hadden; menschen dus, welke door belang gedreven werden. De langdurigheid zelfs van den strijd tusschen beide partijen toont genoegzaam aan, dat de afschaffing van den slavenhandel meer moet toegeschreven worden aan de volharding van edele menschenvrienden, dan aan de berekening eener looze staatkunde.

{==195==} {>>pagina-aanduiding<<}

Het was zeker eene groote overwinning, eene bill verkregen te hebben, welke den slavenhandel aan alle Britsche onderdanen verbood; maar dit was nog niet genoeg. Zoo lang de overige Mogendheden voortgingen dezen handel toe te laten en zelfs te begunstigen, konde men gemakkelijk voorzien, dat de begeerlijkheid der Engelsche Neger-handelaars middelen zoude vinden, om de wet te ontduiken; en, inderdaad, ontdekte men welhaast, dat zeer aanzienlijke Engelsche kapitalen gebruikt werden tot den slavenhandel, welke door onderdanen van andere Mogendheden gedreven werd; dat, niettegenstaande de strafbepalingen der bill van afschaffing, schepen, tot den Neger-handel bestemd, in de havens van Londen en Liverpool werden uitgerust, om Negers van de kust van Afrika naar de Spaansche en Portugesche volkplantingen over te brengen, en dat zelfs ladingen van slaven, tegen de wet, in de Engelsche volkplantingen werden ingevoerd.
Het Ministerie werd dus sterk aangezocht, om met de vreemde Mogendheden onderhandelingen aan te knoopen tot het nemen van overeenstemmende maatregelen, om dit te doen ophouden; maar, het zij hetzelve het oogenblik niet gunstig oordeelde, het zij hetzelve er minder belang in stelde, er had geene handeling te dien opzigte plaats. In het verbond, in 1810 tusschen Grootbrittanje en den Prins Regent van Portugal, toen te Rio Janeiro zijn verblijf houdende, gesloten, werd van den slavenhandel melding gemaakt; maar Engeland vergenoegde zich met eene bloote belofte van den Prins Regent, om zich daarmede bezig te houden; eene belofte, welke geen gevolg had (*).
Na de handelingen over het traktaat van Parijs, in 1814, stelden de beide Kamers aan den Prins Regent het

{==196==} {>>pagina-aanduiding<<}
gewigt van eenen algemeenen maatregel betrekkelijk den slavenhandel voor, vermits de vrede noodzakelijk een nieuw leven aan dezen handel zoude geven, bijaldien niet alle Mogendheden zich vereenigden, om denzelven te vernietigen. De Britsche gevolmagtigden ontvingen, ten gevolge daarvan, last, om dit ontwerp te ondersteunen; maar, na lange onderhandelingen; konden zij van Frankrijk, hetwelk er het meeste belang bij had, slechts de belofte verwerven, om den slavenhandel na verloop van vijf jaren af te schaffen, en gedurende dezen tijd de Fransche Neger-handelaars te verbieden, slaven elders, dan in de volkplantingen hunner natie, in te voeren. De Gouvernementen van Spanje en Portugal toonden zich nog minder geneigd, om het verzoek van Engeland in te willigen: alwat de Koning van Spanje toestond, was, zijnen onderdanen te verbieden, slaven in de volkplantingen der overige Mogendheden in te voeren.
Op het Weener Congres in 1815 kwam Lord castlereagh weder ter bane, en haalde de gevolmagtigden van de acht Mogendheden, welke het traktaat van Parijs geteekend hadden, over, om zich te vereenigen, ten einde over de afschaffing van den slavenhandel te raadplegen. Zijn voorstel werd vrij wel opgenomen door de meeste afgezanten; maar Spanje en Portugal verzetteden zich hardnekkig tegen algemeene maatregelen, onder voorwendsel, dat hunne volkplantingen nog niet genoegzaam van slaven voorzien waren, om nieuwen invoer te kunnen ontberen, en dat de respective Gouvernementen moesten beoordeelen, op welken tijd zij zonder ongerief het voorbeeld van Engeland konden volgen. Het eenige, wat men verkrijgen kon, was de plegtige verklaring van den 8 Februarij 1815, geteekend door de gevolmagtigden van Grootbrittanje, Rusland, Zweden, Frankrijk, Spanje, Portugal, Pruissen en Oostenrijk, behelzende in substantie: ‘Dat, daar de handel, bekend onder den naam van slavenhandel, door regtvaardige en verlichte mannen van alle tijden beschouwd was als strijdig met de beginselen van menschelijkheid en zedekunde, en deszelfs

{==197==} {>>pagina-aanduiding<<}
afschaffing door den algemeenen geest van alle beschaafde landen gevraagd werd, de gevolmagtigden op het Weener Congres hunne waardigheid niet beter konden vereeren, en de grondbeginselen hunner bijzondere Vorsten doen blijken, dan door in derzelver naam het verlangen te kennen te geven, dat deze geesel mogt ophouden, welke Afrika zoo lang verwoest, Europa zoo lang onteerd, en de menschheid zoo lang bedroefd had; dat zij gevolgelijk verklaarden, de afschaffing van den slavenhandel te beschouwen als een' maatregel, overeenkomende met den geest der eeuw en de grondbeginselen der Mogendheden; dat zij op alle mogelijke wijze daartoe zouden zamenwerken, met al dien ijver en volharding, welke eene zoo schoone zaak verdiende.’
Gelijk wij straks gezegd hebben, had Frankrijk zich verbonden, den slavenhandel na verloop van vijf jaren te doen ophouden. Een onverwacht toeval verkortte dezen tijd. Napoleon buonaparte, van het eiland Elba terugkomende, haastte zich, den slavenhandel aan alle zijne onderdanen te verbieden. Toen hij ten tweeden male genoodzaakt werd, den troon van Frankrijk aan lodewijk XVIII af te staan, liet Lord castlereagh, in de onderhandelingen, welke te Parijs plaats hadden, eene nota aan Vorst talleyrand overgeven, waarbij hij hem voorhield, dat, daar de slavenhandel nu door eene wet afgeschaft was, men van deze omstandigheid gebruik moest maken en denzelven niet herstellen. Talleyrand antwoordde op deze nota, dat elke daad van den veroveraar als onwettig en van geene waarde moest beschouwd worden, en geen gewigt in de schaal konde leggen; maar dat de Koning, uit eigene beweging, en overtuigd, dat de dadelijke afschaffing van den slavenhandel de welvaart der Fransche volkplantingen geenszins in de waagschaal stelde, reeds gelast had, dat, aan de zijde van Frankrijk, alle slavenhandel van nu aan voor altijd zoude ophouden.
De Koning der Nederlanden had terstond, in 1814, een besluit genomen, hetwelk verbood, schepen, voor

{==198==} {>>pagina-aanduiding<<}
den Neger-handel bestemd, in de havens van zijne Staten uit te rusten of toe te laten, hetwelk aan zijne onderdanen alle deelgenootschap aan dezen handel ontzeide (*). Maar Spanje weigerde lang elke verbindtenis van dien aard. Eindelijk, in 1817, stemde het toe, om, voor de som van 400,000 p. sterl., als schadeloosstelling, door Engeland te betalen, voor de schepen der Neger-handelaars, door de Engelschen genomen, dadelijk van den

{==199==} {>>pagina-aanduiding<<}
handel ten noorden des Evenaars af te zien, en denzelven, van den 30 Mei 1820 af, aan alle hare bezittingen te verbieden. Er werd daarenboven bedongen, dat deze beide Mogendheden elkander onderling zouden magtigen, om door hare oorlogsschepen, tot dit einde met bijzonderen last voorzien, de koopvaardijschepen te doen onderzoeken, welke verdacht zouden zijn, den slavenhandel, tegen de wet, te drijven, en dezelve voor de regtbanken te brengen, zoo zij aan overtreding schuldig bevonden werden.
Na deze overeenkomsten maakten verscheidene Mogendheden verordeningen, welke op de overtreding zware straffen stelden; maar, het zij door flaauwheid aan de zijde der magten, met de uitvoering belast, het zij door gebrek aan middelen om dit krachtdadig te kunnen doen, die verordeningen hadden weinig gevolg. Het Comité van de Afrikaansche Societeit te Londen, hetwelk zich hiermede met goed gevolg belastte, kreeg zekerheid, dat, niettegenstaande alle beloften en alle verbod der Gouvernementen, de slavenhandel eene nieuwe werkzaamheid verkregen had sedert den algemeenen vrede. Dezelve had voornamelijk plaats onder Spaansche en Portugesche vlaggen; er werden ook vele Fransche schepen toe gebruikt, en bij den Senegal had dezelve zoo openbaar plaats, dat men in de tarieven der koopwaren den prijs der Negers las naast dien der struisvederen, olifantstanden enz. Door de Afrikaansche Societeit aangezocht, om deze wanorden te doen ophouden, stelde Lord castlereach aan alle Zeemogendheden voor, elkander wederkeerig het regt toe te staan, door de oorlogsschepen de koopvaardijschepen te laten onderzoeken, welke men onder zekere breedten zoude ontmoeten, en die in beslag te nemen, welke slaven aan boord zouden hebben, als het eenige middel, om de aanhoudende inbreuken op de Reglementen betrekkelijk den slavenhandel te doen ophouden. Dit voorstel had geen gevolg. De Zeemogendheden, hare goede diensten aanbiedende, om de geheele afschaffing van den slavenhandel te bespoedigen, verwierpen eenstemmig het

{==200==} {>>pagina-aanduiding<<}
denkbeeld van het regt van wederkeerig onderzoek, als te veel ongerief voor den koophandel opleverende. Eene tweede poging van denzelfden aard, gedaan op het Congres te Aken, mislukte insgelijks. Het Russische Kabinet stelde een ander ontwerp voor, waardoor het zich vleide, het verlangde te zullen verkrijgen; namelijk de oprigting eener volkplanting op de westkust van Afrika, waartoe alle Christenmogendheden zouden medewerken. Voor altijd onzijdig verklaard en buiten alle staatkundig belang, moest dezelve ten oogmerk hebben, om de wetten betrekkelijk den slavenhandel, door alle Mogendheden gemaakt, te handhaven. Tot dit einde moest dezelve een zeker getal oorlogsschepen hebben, een Geregtshof, met het onderzoek der overtredingen dienaangaande belast, en eenen oppersten Raad, welke de vonnissen van dat Geregtshof zoude doen ten uitvoer brengen, en verantwoordelijk zijn aan een Congres, zamengesteld uit afgezanten van alle de Europesche Mogendheden. Dit ontwerp scheen Lord castlereagh onuitvoerbaar toe; ook had hetzelve geen gevolg; en men moest van alle algemeene maatregelen afzien, welke de gedeeltelijke, door de verschillende Zeemogendheden daargesteld, van goede uitwerking hadden kunnen doen zijn.
Dat de voorstellingen van Lord castlereagh, betrekkelijk dit onderwerp, te Aken zoo weinig goed gevolg hadden, hiervan moet men misschien de oorzaak zoeken in het mistrouwen der Zeemogendheden ten opzigte van het Britsche Kabinet. Daar men wist, dat voornamelijk door middel van Engelsch goud de slavenhandel onder Spaansche en Portugesche vlag plaats had, waren velen geneigd om te gelooven, dat de ijver, waarmede het Engelsche Ministerie de geheele afschaffing van den slavenhandel aandrong, verborgene inzigten had; dat deszelfs oogmerk was, om zich uitsluitend dezen handel toe te eigenen, of wel daardoor de volkplantingen der overige Mogendheden te vernielen; en dat het enkel op het regt van onderzoek stond, om dusdoende den koophandel der andere volken te dwarsboomen, en meer

{==201==} {>>pagina-aanduiding<<}
en meer het oppergezag te dien aanzien te verkrijgen. Wat er ook zijn moge van alle deze onderstellingen, waarvan sommige ten minste genoegzaam wederlegd schijnen door alles, wat betrekkelijk deze zaak in Engeland is voorgevallen, het is zeer waarschijnlijk, dat dezelve invloed gehad hebben op het gedrag der overige Mogendheden, en daardoor het oogenblik is vertraagd geworden van de dadelijke afschaffing des slavenhandels.
Al te wel bewezene daadzaken toonen, dat de slavenhandel nog verre is van geheel te hebben opgehouden. Men moet echter niet gelooven, dat de edele pogingen van eenen wilberforce en zijne vrienden zonder gewenscht gevolg zijn gebleven. Heimelijk moetende geschieden, is de slavenhandel thans veel minder uitgestrekt, dan toen alle Gouvernementen denzelven beschermden, en in de wijze van dien te beschouwen is groote verandering gekomen. De vrijwording van Zuid-Amerika en de erkenning van St. Domingo zijn twee gebeurtenissen, welke zeker een' grooten invloed op deze zaak moeten hebben; en alles doet de hoop voeden, dat het begonnen werk welhaast eenen goeden uitslag hebben zal.

Beschrijving en afbeelding van een brilvormig werktuig ter verhelping van het scheelzien, uitgedacht door A.G. van Onsenoort, Med. et Chir. Doctor, Eerste Officier van Gezondheid bij de Armee, te Utrecht.

Onder het aanmerkelijk aantal ooggebreken zijn er weinige, welke zoo veelvuldig voorkomen, en waartegen de hulpmiddelen meestal met zoo weinig goed gevolg zijn aangewend geworden, als het scheelzien. Dit door bewijzen te staven, zal wel onnoodig zijn, dewijl zulks niet alleen uit de dagelijksche ondervinding van elk' Genees- en Heelkundige, maar ook door vele familiën en lijders zelve kan worden bevestigd.

{==202==} {>>pagina-aanduiding<<}

Wel is waar, het zij het soms gelukt is, dezen misstand, welke het schoonste gelaat ontsiert, min of meer te verhelpen, en men zulks aan de doelmatige aanwending van in- en uitwendige middelen, leefregels enz., toegepast op de oorzaken, heeft willen toeschrijven, of wel dat men dergelijke voordeelige uitkomsten door oefening heeft verkregen; zoo is het evenwel bewezen, dat dit gebrek meestal mechanische hulpmiddelen vordert, zonder dat men aan deze een beter slagen in de bereiking van het gewenschte doel tot dusverre heeft kunnen toekennen.
Of nu deze mislukking aan de bijzondere hardnekkigheid van het gebrek, aan het miskennen van deszelfs oorzaken, aan de ondoelmatige toepassing der hulpmiddelen, of wel aan het gebrekkige in de zamenstelling der bedoelde werktuigen moet worden toegeschreven, zal ik thans niet onderzoeken; te minder, dewijl mijn oogmerk niet is, hierover uit te weiden, en het gebrek zelve noch deszelfs oorzaken te beschrijven.
Het is bekend, dat die misstand naar alle rigtingen aan één oog, en ook aan beide, kan plaats grijpen; maar dat de zijwaartsche, en wel die naar den binnenkant, de meest voorkomende is. Het is mij gebleken, dat de vastblijvende middelpuntige openingen, welke in de bedoelde werktuigen gevonden worden, eerder tot schade dan tot voordeel verstrekken, dewijl van het ziekelijk deel op eens te veel gevergd wordt, met den oogappel naar het centrum terug te voeren.
Hiervan overtuigd, was ik sinds lange bedacht, om de tot heden bestaande werktuigen, onder den vorm van zoogenaamde dopjes, brillen enz., met een doelmatiger te doen verwisselen, hetgeen de strekking had, om, door deszelfs middelpuntige beweegbare openingen, den van het centrum naar buiten of naar binnen afgeweken oogappel, naar willekeur en langzamerhand, naar deszelfs natuurlijk standpunt terug te dwingen.
Dit werktuig dan heeft de gedaante van een' gewonen bril, en wordt als deze gedragen. Dezelve kan van zilver of ook van schildpad vervaardigd worden. De bui-
{==203==} {>>pagina-aanduiding<<}
tenzijde der platen, die de plaats der glazen vervullen, wordt door waaijerswijze gevouwene lederen ligchamen, en de binnenzijde derzelven door den neus beperkt. De schuifjes in de dwarse middellijn der platen, die elk met eene middelpuntige opening voorzien zijn, kunnen naar willekeur buiten- en binnenwaarts bewogen worden. De nevensgaande afbeelding en verklaring zal deze korte beschrijving beter ophelderen. (*)
Bij de aanwending van dit werktuig, hetgeen den geheelen dag door moet gedragen worden, zorge men, dat hetzelve goed tegen de oogen aangebragt worde, zoodat geene lichtstralen tusschen hetzelve en het oog kunnen vallen, maar dit laatste als 't ware geheellijk ingesloten worde.
Zoodra het werktuig is opgezet, geeft men aan het met eene opening voorzien zijnde schuifje eene zoodanige rigting, dat de oogappel tegen deze opening overstaat; men verschuift het alsdan, om den 4den of 6den dag, (om aan de spier, welke den oogbol naar zich trekt, genoegzamen tijd te geven, zich te kunnen uitrekken) ongeveer eene vierde lijn naar die zijde, waarhenen men den oogappel wil gevoerd hebben, tot dat dezelve een weinig het middelpunt heeft overschreden, om dan tot dit laatste terug te komen en den oogappel aldaar te doen stand houden.
Heeft men slechts eene eenzijdige scheelheid te bestrijden, en wil men een beter gevolg verkrijgen, zoo kan men, naar omstandigheid, en zulks noodzakelijk geoordeeld wordende, het doordringen van het licht tot het goede oog beletten, door de opening aan die zijde in het schuifje op de eene of andere wijze te sluiten.
Daar ik vermeen, dat het onderhavige werktuig welligt eenig nut konde aanbrengen, zoo heeft mij dit bewogen, hetzelve algemeen bekend te maken.





{==204==} {>>pagina-aanduiding<<}

Nog een voorbeeld van verregaande dweeperij in Noord-Amerika.

In het Mengelwerk der Letteroeff. No. XVI. des vorigen jaars werd een berigt van de treurige verbijstering der Methodisten onder de Negers medegedeeld. Het volgende, ten deele uit den Columbus (een Amerikaansch tijdschrift) ontleend, is mede eene, misschien niet onbelangrijke, bijdrage tot de Kerkelijke Geschiedenis der Negentiende Eeuw.
In den Staat Kentucky, voornamelijk in het landschap Woodfort, wordt de dweeperij tot een verbazend uiterste gedreven. Aldaar heeft zich zekere aanhang van Puriteinen gevormd, welke in den nieuwjaarsnacht van 1828 onder den blooten hemel eene vergadering hield, waarin zeventien personen, als hoogverlicht, ingewijd, en over de honderd voor opgewekte en bijzondere openbaring waardige zielen verklaard werden.

{==t.o. 204==} {>>pagina-aanduiding<<}



{== afbeelding 
	
Verklaring der Plaat.

Fig. 1. stelt het brilvormig werktuig voor in deszelfs geheel, voorzien met de schuifjes, waarin de middelpuntige openingen en waaijerswijze gevouwene lederen zijstukken. De bladen, ter vasthouding om het hoofd bestemd, zijn in elkander geschoven afgebeeld.

Fig. 2. Het brilvormig werktuig van deszelfs zijstukken ontdaan en van voren te zien.

a. Het voor het linkeroog bestemde gedeelte, waarin:

b. Eene langwerpige opening, welker zijden door de groeven, voor het schuifje bestemd, beperkt worden.

c. Het voor het regteroog dienende gedeelte, waarin:

d. Het beweegbaar schuifje met eene middelpuntige opening.

e.e. De einden, waarin de scharnierswijze bladen gevoegd worden, ter vasthouding om het hoofd bestemd.

f.f. De geslotene openingen, om te verhinderen, dat het licht niet van den binnenkant in de oogen kan doordringen.

Fig. 3. Een der voormelde bladen in elkander geschoven.

Fig. 4. Het schuifje.

Fig. 5. Het schuifje in deszelfs groeven geplaatst.==} {>>afbeelding<<}
    


{==205==} {>>pagina-aanduiding<<}

Reeds in de laatste jaren der vorige eeuw vertoonden zich aldaar sporen van eene zonderlinge verstandsverbijstering, welker uitwerkselen bijna alle geloof te boven gaan. De lieden, tot dien aanhang behoorende, vergaderen, in talrijke hoopen, op den berg Pisgah, op den Great-Crossings en aan andere oorden, die weleer, ten tijde der Indianen, wegens spookgeschiedenissen berucht waren. Daar gedroegen zij zich dan als krankzinnigen. Dikwijls zag men er wel achthonderd dier razenden bij elkander verzameld; terwijl er van tien- tot twaalfduizend aanschouwers waren, onder welke ook honderden van tijd tot tijd met zonderlinge bewegingen nederstorteden. Deze Puriteinen, namelijk, meenen God te dienen, wanneer zij, de een na den ander, zich schreeuwende, met trekkingen en schuddingen des ligchaams, op den grond werpen, waar dan mannen en vrouwen, jongelingen en meisjes in wilde verwarring onder elkander omrollen, en door bijten, krabben enz. hunne verbrijzeling van geest aanduiden. Men noemt dit den rollenden dienst (rolling exercise). De een rukt dan den anderen neder, en men rolt zich over den grond, als een kogel. Geraakt iemand bij dit wentelen in het diepe slijk, zoo veel te beter. Hoe meer hij zich bemorst vindt, des te meer houdt hij zich geregtvaardigd. Deze rollende dienst, namelijk, moet eene verootmoediging voor God zijn. - Nadat die zinneloozen alzoo verscheidene uren, onder een erbarmelijk geschreeuw, zich heen en weder gerold hebben, beginnen zij eene soort van St. Vitus-dans. Zij pogen deze verfoeijelijke gewoonte te verontschuldigen, of wel te verdedigen, met zich te beroepen op het voorbeeld van david, die immers voor de Arke des Verbonds gedanst heeft!
Nog zonderlinger moet eene soort van verrukking zijn, welke deze menschen the jerks, of de beproeving, noemen. Dezelve bestaat in eene onbeschrijfelijke beweging, of liever in eene akelige vertrekking, van alle spieren en deelen des ligchaams. De beschrijving, welke de Columbus daarvan geeft, is inderdaad verschrikkelijk. De vrouwelijke Jerkers vooral moeten een wild en vreesselijk aan-
{==206==} {>>pagina-aanduiding<<}
zien hebben. Overigens wordt in genoemd tijdschrift de meening geopperd, dat deze jerking waarschijnlijk eene soort van delirium tremens (bevende krankzinnigheid) zij, welke het eerst onder en gedurende zoodanige oefeningen van dweepzuchtige Puriteinen ontstond. Dit intusschen is opmerkelijk, dat meermalen personen, welke dit onzinnig doen afkeurden, en heengingen om het gade te slaan en te bestrijden, onwillekeurig zelve door den jerks aangegrepen werden. De ondervinding heeft geleerd, dat, hoe meer het ligchaam door dronkenschap en uitspattingen verzwakt is, des te ligter zoodanige kramptrekkingen plaats vinden.
Met deze zinneloosheid moet, volgens gemeld berigt, in de zamenkomsten dier Puriteinen nog een ander bedrijf van zonderlinge dweeperij verbonden zijn. Men bootst namelijk, uit ootmoed voor God, de honden na, gromt en blaft als deze, laat de tanden zien, loopt op handen en voeten rond, enz. (*) en, hetgeen opmerkelijk is, niet alleen de onkundige menigte, maar ook lieden van opvoeding en aanzien spelen deze hondenrollen mede.
Voorts blijkt uit sidons' berigten over de Vereenigde Staten van Noord-Amerika (te Leeuwarden, 1828, vertaald uitgegeven), dat zoodanige uitzinnigheden niet alleen in Kentucky, maar ook in het veel meer beschaafde Pensylvanië gedreven worden. De Methodisten houden zoogenaamde Camp-Meetings, of vergaderingen in de opene lucht, alwaar dan dikwerf eenige duizenden menschen zamenkomen, zich hutten van boomtakken enz. bouwen, en, terwijl zij naar hunne onstuimige redenaars hooren, aan de zonderlingste buitensporigheden zich overgeven. Zij zuchten, huilen, slaan op de borst, trekken zich de haren uit, en maken zoo lang misbaar, tot dat zij als dood nedervallen. De Heer sidons woonde eene zooge-
{==207==} {>>pagina-aanduiding<<}
naamde godsdienstoefening van dien aard bij, welke tegen den avond begon en tot half elf des nachts duurde, bestaande uit ongeveer vierduizend van wijd en zijd verzamelde menschen. Van die vergaderingen sprekende, maakt hij deze aanmerking: ‘Die weet, dat deze lieden bijna enkel uit den geringen stand, zonder opvoeding en beschaving, bestaan, en meerendeels jonge lieden van beide geslachten zijn, welke op deze gelegenheid met ongeduldig verlangen wachten en van heinde en ver zamenkomen, zal zich niet verwonderen, wanneer hij, als daadzaak, hoort verhalen, dat niet minder dan tachtig onechte kinderen, in den omtrek van 20 Engelsche mijlen, hunne geboorte aan de drie nachten, welke deze vergadering duurde, te danken hebben.’
En dat moet Godsdienst heeten! Hoe kan dweeperij den mensch, als 't ware, verbeestelijken!

Göthe's vroegste leeftijd (1749-1765) geschetst door H. Döring.

(Vervolg en slot van bl. 168.)

Maar zelfs ten huize des grootvaders, alwaar meer, dan ergens, duurzame vrede scheen te moeten heerschen, ontstond verdeeldheid, toen, in 1756, de zevenjarige oorlog eenen aanvang nam. Deze merkwaardige gebeurtenis bleef niet zonder invloed op het volgend leven van göthe, die toen juist zijn achtste jaar was ingetreden. De tijdgenooten, welke niet alleen als aanschouwers, maar ook als beoordeelaars optraden, verdeelden zich terstond in twee partijen; en onder göthe's nabestaanden zag meu een beeld van het geheel.
Zijn grootvader, die, als Schepen van Frankfort, het krooningsverhemelte boven frans I gedragen en van de Keizerin een' zwaren gouden ketting met hare beeldtenis ontvangen had, was, met eenige aangehuwde zonen en dochters, Oostenrijks-gezind. Göthe's vader, welken karel VII, gelijk vroeger is vermeld, tot Keizerlijken Raad benoemd had, nam hartelijk deel in het lot van dezen ongelukkigen Vorst, en helde, met de kleinere helft der familie, naar de zijde van Pruissen over. Göthe was ook Pruis-gezind; de

{==208==} {>>pagina-aanduiding<<}
persoon des grooten Konings wekte bij hem levendige belangstelling. Gaarne schreef hij de zegeliederen, tot lof van den held vervaardigd, af, en nog liever de spotverzen tegen partij, hoe onbeduidend ook de rijmelarij ware. Alles moest wijken voor de deelneming, waarmede de vurige knaap frederik den Grooten en de zegepralen van zijn leger, dat tegen half Europa krijg voerde, steeds volgde. Des te meer griefde hem de miskenning van zijnen held in het huis des grootvaders. De snel op elkander volgende krijgsbedrijven verschaften telkens op nieuw stof voor de levendigste gesprekken, tot dat eindelijk Frankrijks deelneming het tooneel des oorlogs tot in de nabijheid van Frankfort dreigde te verplaatsen.
Göthe en zijne zuster werden nu meer, dan voorheen, te huis en op menigerlei wijze bezig gehouden. Men zocht het marionettenspel weder op, dat de knaap, gelijk vroeger is verhaald, van zijne grootmoeder ten geschenke had ontvangen. Eerst werd het eigenlijke stukje, waartoe de poppenvertooning ingerigt was, uitgevoerd. Doch weldra verkreeg alles een hooger leven. De kleedij, de tooneelsieraden werden veranderd, en men waagde zich aan verscheidene stukken, die voor eene zoo kleine schouwplaats te uitgebreid waren. Intusschen oefende göthe door deze bemoeijingen zijne geestvermogens in het uitvinden en voorstellen. Zoo verkreeg hij zekeren kunstsmaak.
Vroeg had hij geleerd, met passer en liniaal om te gaan, en zijne kennis van de meetkunde toegepast op het vervaardigen van menigerlei speelgoed. Van deze bezigheid trok hij thans vooral nut, daar hij plannen maakte voor aardige buitenplaatsen, die met pilaren, hooge trappen en platte daken moesten versierd worden. Standvastiger, dan in deze ontwerpen, die grootendeels onuitgevoerd bleven, toonde zich göthe in de toerusting eener wapenkamer, die bij de tooneel en treurspelen moest dienen, welke hij, nadat zij de poppen boven het hoofd gewassen waren, zelf met zijne makkers verlangde uit te voeren. Een bediende zijns vaders, een kleermaker van beroep, was hem daarbij behulpzaam. Terwijl göthe zich bevlijtigde, om verscheidene zijner medgezellen behoorlijk uit te rusten, maakte hij zich voor hen steeds onontbeerlijker; ofschoon het natuurlijk niet ontbrak aan twist en kibbelarijen, waartoe zoodanige spelen ligt aanleiding geven. Eenen nog grooteren invloed had hij op zijne makkers door het vertellen van sprookjes, waarin hij aan zijne

{==209==} {>>pagina-aanduiding<<}
verbeeldingskracht ten deele die tint gaf, welke in zijne latere dichtwerken schittert (*). Het streven van göthe, om met de beste vaderlandsche dichters bekend te worden, was door zijnen vader niet verhinderd. Canitz, hagedorn, drollinger, gellert, creuz, haller en anderen stonden in de boekerij, in schoone Fransche banden. Hierop volgden de Telemachus, door neukirch, Jeruzalem verlost, door köppen, en andere vertalingen. Göthe had al deze werken van kindsbeen af vlijtig gelezen, ten deele van buiten geleerd, en door het opzeggen van enkele brokken meermalen tot veraangenaming des gezelschaps bijgedragen. De naam van klopstock deed uit de verte op hem eene groote werking; maar zijn vader, die het rijm in een dichtwerk voor onontbeerlijk hield, kon niet in de algemeene bewondering van den Messias deelen. Hij had dus zich wel gewacht, dit werk te koopen; doch een vriend van den huize, de Raad schneider, bezorgde heimelijk het boek aan moeder en kinderen. Göthe en zijne zuster cornelia leerden nu in de vrije uren, zich ergens in een' hoek verbergende, verscheidene plaatsen uit den Messias, vooral de roerendste en sterkste, van buiten. Den droom van porcia zeiden zij dikwijls op, en het wilde, wanhopige gesprek tusschen satan en adramelech, welke in de Doode Zee gestort werden, verdeelden zij onder elkander.
Göthe nam de eerste rol, als de geweldigste, op zich; zijne zuster de andere, die een weinig zachter en treuriger was. De wederzijdsche, wel afschuwelijke, maar toch welluidende verwenschingen vloeiden alzoo uit hunnen mond, en beide grepen elke gelegenheid aan, om elkander met deze helsche spreekwijzen te begroeten.
Op eenen zaturdagavond in den winter, toen de vader van göthe, volgens gewoonte, zich bij kaarslicht scheren liet, om des zondags vroeg zich behoorlijk voor de kerk te kunnen aankleeden, zat de knaap met zijne zuster op eene bank achter de kagchel, en beide reciteerden, terwijl de barbier inzeepte, de vermelde vloekspraak binnensmonds. Maar nu moest adramelech den Satan met kracht omvatten; cornelia greep dan ook haren broeder geweldig aan, en zeide, met klimmenden hartstogt, de volgende regels uit den Messias op:

{==210==} {>>pagina-aanduiding<<}


Red mij! Ik wend mij tot u; ik bid zelfs, zoo gij dit vordert, 
U, o wangedrogt, aan! Zwarte, verworpene booswicht, 
Red mij! Ik lijde de pijn der eeuwige, wrekende doodstraf!... 
Eertijds konde ik, met vurigen, grimmigen haat, u nog haten; 
Thans vermag ik 't niet meer: ook dit is grievende smarte! 

Tot hiertoe ging alles nog zoo tamelijk; maar hij de volgende uitboezeming:

o, Hoe ben ik verplet!... 

verschrikte de barbier, en stortte het zeepwater uit het scheerbekken langs den hals en over de borst van göthe's vader uit. Daarop kwam veel beweging, en de zaak werd zeer ernstig opgenomen, vooral uit hoofde van het ongeluk, dat had kunnen gebeuren. Göthe en zijne zuster, om niet van moedwilligheid verdacht te worden, bekenden, welke rollen zij speelden; en het onheil, door de hexameters veroorzaakt, was te blijkbaar, dan dat de vader die niet op nieuw veroordeeld en verbannen zou hebben.
Eene storing van veel ernstiger aard, dan de zoo even vermelde, bedreigde de huiselijke rust, ten gevolge van Frankrijks deelneming aan den zevenjarigen oorlog, welke, tot nu toe slechts in de verte dreigende, met den jare 1759 zeer drukkend en bezwarend voor de inwoners van Frankfort werd. In zijn naauwelijks voltooid huis vreemde troepen te moeten ontvangen, hun de fraai gestoffeerde en meest geslotene pronkkamers in te ruimen, dit was voor göthe's vader eene des te onverdragelijker gedachte, daar hij, buitendien reeds Pruis-gezind, nu met Franschen zoo na in aanraking moest komen. Den 2 Januarij 1759 wierpen dezelve bezetting in de stad, en men had het niet verblijdende uitzigt, dat de krijgshaftige gasten welligt verscheidene jaren gehuisvest zouden moeten worden.
De Luitenant, Graaf thorane, uit Grasse in Provence, omstreeks Antibes, geboortig, werd in het huis van göthe ingekwartierd. Terstond bij zijne aankomst toonde hij, een warm vriend van teeken- en schilderkunst te zijn. Toen hij, namelijk, van eene kamer met schilderijen hoorde spreken, verzocht hij, ofschoon het reeds nacht was, met kaarslicht de stukken ten minste vlugtig te mogen beschouwen. Hij vond veel smaak in die schilderijen, en toen hij hoorde dat de meesters, die ze geleverd hadden, meerendeels in Franksort of in de nabuurschap zich ophielden, gaf hij zijnen vu-
{==211==} {>>pagina-aanduiding<<}
rigen wensch te kennen, om met hen in aanraking te komen. In weerwil van deze toenadering van den kant der kunst, gevoelde göthe's vader zekeren tegenzin tegen den vreemdeling.
Voor göthe, daarentegen, had het verblijf van den Graaf eene aangenaame en, in meer dan één opzigt, nuttige betrekking ten gevolge. Zijne aangeborene neiging voor kunst verkreeg nieuw leven, toen de Heer thorane, terstond in de eerste dagen na zijne aankomst, al de Frankforter schilders, hirt, schütz, trautmann, nothnagel, junker, en ook seekaz uit Darmstad, bij zich ontbood, om hen in zijne nabijheid voor zich te laten werken. Göthe's bovenkamer werd dus in een kabinet en werkplaats veranderd, en den knaap kon niet ligt eene schooner gelegenheid, om zijnen kunstsmaak verder te vormen, te beurt vallen. Van zijne vroegste kindschheid af had hij die schilders gekend, en hen dikwijls in hunne werkplaatsen bezocht, wanneer zij iets voor zijnen vader te doen hadden. Daar nu de Graaf hem wel scheen te mogen lijden, zoo was hij dikwerf bij opgaven en beraadslagingen wegens schilderstukken niet alleen tegenwoordig, maar nam ook wel eens de vrijheid om zijne meening te zeggen, vooral wanneer onderwerpen en schetsen ingeleverd werden.
Reeds vroeger had hij zich bij liefhebbers van schilderijen, doch bijzonder op verkoopingen, die hij vlijtig bezocht, den roem van kunstkenner verworven. Zijne beoordeeling van stukken uit de Fabelkunde of van zinnebeeldige voorstellingen was meestal juist en treffend. Meermalen had hij de kunstenaars bewogen, het eene of andere voorwerp te schilderen. Toen zij ten huize zijns vaders verzameld waren, stelde hij hun eens een uitvoerig opstel ter hand, waarin hij twaalf beelden beschreef, welke de geschiedenis van jozef moesten daarstellen. Eenige schetsen vond men zoo treffend, dat ze werkelijk uitgevoerd werden.
Uit het gezelschap dezer kunstenaren, in wier midden men den weetgierigen en met zoo schoonen aanleg begaafden knaap gaarne zag, werd hij eens, op bevel van den Graaf, voor den tijd van acht dagen verbannen, dewijl jeugdige nieuwsgierigheid hem verleid had, om een achter de kagchel geplaatst zwart kistje te openen. De daarin voorhanden zijnde teekening was eene zoodanige, welke men gewoonlijk niet aan ieders oogen blootstelt; en Graaf thorane, die hem bij de bezigtiging daarvan verraste, zeide hem, dat hij

{==212==} {>>pagina-aanduiding<<}
het vertrek in eene week niet weder mogt betreden; een verbod, dat door den gevonnisde ten stiptste werd opgevolgd.
Spoedig echter was de verbrokene betrekking met den Graaf weder hersteld, en de vernieuwde omgang had voor göthe dit niet onbeduidend voordeel, dat hij bierdoor de Fransche taal, die hem geheel onbekend was, vrij goed leerde. Hij vatte zeer gemakkelijk klank en uitspraak, wendingen, toon en andere eigenschappen derzelven; terwijl zijne kennis van het Latijn en Italiaansch hem hierbij te stade kwam.




Iets over Ierland.

Ierland, nog zoo weinig bekend, vereenigt alles in zich, om elke soort van weetgierigheid op te wekken en te bevredigen. Den Letterkundige biedt het eene taal, die uitslijt; overleveringen, die verloren geraken; gewoonten, die met elken dag verdwijnen. Den Oudheidkundige: nog onverklaarde gedenkteekenen van verschillende eeuwen. Den Natuurkundige: eene lange reeks kusten van bazalt; een' grond, overal kenmerken dragende van volkanischen oorsprong, en die onverklaarbare bogs, volkanen van slijk, die van tijd tot tijd uitbarsten, en, gelijk de lava van de Etna, zich over de velden verspreiden. Den Schilder: eene onuitputtelijke bron van pittoreske tooneelen. Den Huishoudkundige: beoefenende grondstoffen tot oplossing der belangrijkste vraagstukken. Den Geschiedkundige: een' als 't ware nog ongerepten buit; eene maatschappij, welker inrigting heldere lichtstralen kan verspreiden over gelijksoortige tijdperken, minder gemakkelijk te bestuderen. De Staatsman woont er het groote schouwspel bij van eene nationale en tevens godsdienstige worsteling; de gewone beschouwer, tooneelen van het hoogst dramatisch effekt. De Wijsgeer, eindelijk, terwijl hij het lot betreurt van eene natie, beheerscht door geweld en onregtvaardigheid, kan zich daarvan bedienen, als eene schitterende bevestiging van alle zijne stelsels, en deze tot een voorbeeld aanwenden voor andere volken.
Ierland is het gewest der tegenstrijdigheden: de allergrootste ellende op den rijksten grond; heerlijke rivieren en havens nagenoeg zonder eenig ankerend schip; weinig arbeid, gevolgelijk weinig loon, en met dat al eene bevolking, sedert veertig jaren verdubbeld (*), terwijl die van het mag-
{==213==} {>>pagina-aanduiding<<}
tig Engeland slechts een derde is toegenomen; in één woord, eene verklaarde afwijking der natuurwetten, eene volstrekte wederspraak van alle wetenschappelijke berekeningen. Omstreeks Limmerick is de grond zoo vruchtbaar, dat hij, zonder zich uit te putten, tien achtereenvolgende graanoogsten schenkt; en nergens evenwel leeft de mensch ellendiger. Veen, moeras en steengronden beslaan de helft van Connaught. In deze arme provincie vindt men noch koophandel noch nijverheid; men vindt er niet ééne groote stad, en de bevolking, die, in het zuiden van Schotland, slechts 127 menschen op de vierkante mijl bedraagt, telt er 137 in Connaught. In Ulster, Leinster en Munster klimt zij tot 240. Wat toch heeft deze zeldzame uitkomst daargesteld? Wat veroordeelt dit volk, om van honger te sterven, in den schoot des overvloeds? Wat dwingt hetzelve, te midden van zoo vele hinderpalen, zich zoo snel te vermenigvuldigen? - Driederlei onmiddellijke oorzaken schijnen mij toe zich te vereenigen, om Ierland te gelijk arm en vruchtbaar, bevolkt en ellendig te doen zijn: 1o. De uitsporige versnippering der pachthoeven; 2o. de invoering der aardappelen als hoofdvoedsel; de vroegtijdige huwelijken der bewoners, aangemoedigd door hunne Priesters. Maar, bij deze oorzaken stil te staan, is, het
verschijnsel der kwaal aanzien voor de kwaal zelve; is, den stortvloed trachten te stuiten, zonder tot deszelfs beginsel op te klimmen. In het oog van elken onpartijdigen, is de bron des lijdens van Ierland te zoeken in de overweldiging, in de onderdrukking. De bewoners van dit schoon gewest zijn inderdaad niet minder werkzaam, niet minder verstandig, dan die van Engeland. Waardoor zijn zij zoo laag gezonken, terwijl hunne naburen zich ten toppunt van beschaving verhieven? Om hen te onderwerpen, heeft men gepoogd hen te vernederen. Alle welvaart, alle eerzucht, alle hoop zijn hun ontzegd geworden. Onherroepelijk aan hunnen toestand vastgeketend, heeft men hun belet, zich boven denzelven te verheffen; men heeft in hunne zielen alle zaden van verstandelijke en zedelijke volmaking verstikt. Het leven, een physiek, dierlijk leven, ziedaar alles, wat men hun heeft gelaten; en echter eischt men van hen bedachtzaamheid. Bedachtzaamheid van slaven! - Wel is waar, deze slaven beginnen zich te doen gelden. Er zijn er tegenwoordig weinigen, die niet kunnen lezen en schrijven. Maar, zoo hunne verstandelijke vermogens ontwaken, het is om met hunne mees-
{==214==} {>>pagina-aanduiding<<}
ters af te rekenen; en Engeland heeft nog meer te vreezen van hunne verlichting, dan van hunne onwetendheid. - Bevredigen, en, om te bevredigen, emancipéren; daarop moet men in allen gevalle terugkomen. Met dezelve is alles mogelijk; zonder dezelve, niets.
Allen, die het Parlement heeft opgeroepen, om hetzelve nopens den toestand van Ierland voor te lichten, stemmen overeen, ten aanzien van deszelfs diepe ellende. Dat ieder vierdedeel eens akkers zijnen man voedt, is niet meer eene dichterlijke hersenschim in dat ongelukkig land, maar eene onweêrsprekelijke statistieke daadzaak. Meer dan zes millioenen landbouwers zijn over deszelfs oppervlakte verspreid; en - iets, dat zich schier niet denken laat bij een beschaafd volk - hunne hutten kunnen zelfs niet halen bij de wigwams van de Indianen der Nieuwe Wereld. Dezelve hebben schoorsteen noch huisraad, vele gezinnen geene bedden; de kinderen zijn gedekt met lompen, of geheel naakt. En wanneer de aardappel-oogst mislukt, of slechts niet volkomen wèl uitvalt, (hetgeen voor 't minst om de vijf of zes jaren plaats grijpt) verspreidt zich de hongersnood, en de ziekten, welke hem op de hielen volgen, over al de deelen van Ierland, en deciméren deszelfs bevolking. De Katholijke Bisschop van Leighlin, Dr. doyle, schrijft: ‘De bevolking van Ierland neemt bestendig toe door onbedachte echtverbindtenissen; doch, mijns inziens, spruiten deze huwelijken grootendeels voort uit de ellende des volks. Deze arme lieden bekreunen zich niet meer aan het verwerven van een' betamelijken stand in de maatschappij, of aan het verbeteren van hun lot; een verlangen, dat allen koesteren, die reeds eenigen eigendom bezitten. De ellende heeft hunne veerkracht geheel verlamd. Zij meenen, dat hun toestand niet kan verslimmeren, wanneer zij gehuwd zijn; en diensvolgens paren zij, gelijk de wilden in de bosschen. Onmogelijk is het, eenen meer ellendigen staat van zamenleving zich te verbeelden. Wanneer ik denzelven aanschouw, gevoel ik daarbij zulk eene smart en schrik, dat ik meer dan eens God gebeden heb, mij tot zich te roepen,
opdat ik dit schouwspel van jammer niet meer voor oogen hebbe!’ - Aan de wanhoop als gevolg der uiterste armoede, moet een groot deel der misdaden worden toegekend, die dat ongelukkig land verwoesten. Wat men ook zegge, hongersnood en onderwerping zijn twee onvereenigbare zaken. Hersenschimmig is het, te denken, dat ge-
{==215==} {>>pagina-aanduiding<<}
westeu, waar de massa der bevolking aan al de verschrikkingen der armoede ter prooije is gelaten, rustig kunnen zijn. Dezulken, die geenerlei eigendom hebben te verdedigen, of geene hoop hebben dien te verkrijgen, zijn weinig geneigd, om dien van anderen te eerbiedigen; en geen Volk is meer geneigd tot het daarstellen van eene omwenteling, dan dat, waarvan negen tienden alles te winnen en niets te verliezen hebben bij de omverwerping der bestaande orde van zaken.




Gevangenneming eener rooversbende, ten gevolge van onvrijwilligen doodslag.

(Gazette des Tribunaux, Fevr. 1829.)

Nantua, 17 Febr. 1829.

Ziehier het naauwkeurig verhaal van een zeer zonderling geval: Een voerman, dagelijks af en aan rijdende van Bourg naar Genève en terug, naderde laatstgenoemde stad, toen hij eene arme vrouw ontmoette, uitgeput, zoo 't scheen, van vermoeijenis, welke hem om een plaatsje bad in zijn rijtuig, opdat zij vóór den nacht de poort mogt bereiken. De voerman, bewogen door het besef, dat dit mensch, bij de strenge koude, vooral des nachts, ligtelijk konde bezwijken, was terstond gereed, haar, behalve eene plaats, een' bos stroo af te staan. De voetgangster prevelde eenige woorden van dankbaarheid, steeg op, strekte het matte lijf achter in het rijtuig uit, en sliep in, na zich met hooi en stroo welgedekt, en de kap van haren mantel over het aangezigt gehaald te hebben. Welhaast verkondigde een regelmatig snorken den hulpvaardigen man, dat zijne gezellin een' diepen slaap genoot; waarom hij haar dan ook niet wilde vergen af te stijgen, ten einde zijn paard te verligten, bij de scherpe helling van eenen berg, niet verre van Genève. In de vlakte gekomen, trok hij den ijzeren haak (sabot) terug, die een der wielen vasthield, en, om zich de moeite te sparen van denzelven, volgens gewoonte, vast te maken, wierp hij dien onachtzaam in het rijtuig, en kwam nu te voet aan de poort. Zich thans de arme vrouw herinnerende, riep hij haar toe, dat de togt volbragt was, en dat zij zou afstijgen. Hij riep herhaalde keeren, maar kreeg geen antwoord. Onverduldig zette hij nu den voet op een der wielen, en, zich met de eene hand vast-
{==216==} {>>pagina-aanduiding<<}
houdende, greep hij met de andere de vrouw bij de beenen, en trok haar, zonder pligtplegingen, naar zich toe tot aan den rand van het rijtuig, bestendig roepende: ‘Vrouwtje! vrouw! word dan wakker!’ Maar de vrouw bleef onbewegelijk en antwoordde niet, schoon zij niet meer snorkte. Thans eenig onheil vermoedende, sprong hij in het
rijtuig, schudde haar bij herhaling, en ontdekte nu, tot zijne groote ontsteltenis, dat hij een lijk omvatte! Terstond werd er om een' geneesheer gezonden. Deze verscheen, verzeld van een' beambte der Policie. Thans bleek, dat een geweldige slag, aan het hoofd toegebragt, den dood had veroorzaakt. Die flag was het werk geweest van den voerman: de haak, onvoorzigtig heengeworpen, had de slapen der ongelukkige getroffen. Zoo was dan het mededoogen van den goeden man de oorzaak geworden van een' onvrijwilligen moord! Intusschen ging men voort met de vrouw te schouwen, en weldra deden zich uitroepingen van verwondering hooren. ‘O!’ riep de Griffier, ‘deze zoogenaamde vrouw is een man!’ - ‘Hemel!’ riep een ander, ‘ziedaar een dolk! ziedaar pistolen!’ Bij voortdurend onderzoek, vond men in een' der zakken een' brief, bij welken de gewaande vrouw verzocht werd, zich dien eigen' avond, om middernacht, aan de poort van zeker kasteel te laten vinden digt bij Genève, met belofte van krachtdadige medehulp en het uitzigt op een' goeden buit. - Reeds daalde de nacht op het meer. Begunstigd door deszelfs schaduwen, legden de Gendarmes zich in hinderlaag rondom het bedreigde kasteel. Weldra werden negen personen, hetzelve naderende, gevat en gekneveld. Men wekte de bewoners van het kasteel; en de eigenaar, een zeer rijke grijsaard, vernam nu te gelijk het groot gevaar, dat hem boven het hoofd had gezweefd, en zijn behoud door de onvoorzigtigheid van een' voerman. Gedrongen door een dankbaar gevoel voor de beschermende hand der Voorzienigheid, heeft hij, naar men verneemt, den man, die, onwetend, hem veelligt het leven heeft gered, een jaargeld geschonken. - In gevolge van de inlichtingen, door het bestuur van Genève aan dat van Nantua gevraagd, is reeds gebleken, dat zich een misdadiger uit die omstreken onder de roovers bevindt.


{==217==} {>>pagina-aanduiding<<}

Iets wegens het Amsterdamsche schaakgenootschap.

Veel is er over het Schaakspel geschreven; meer dan één bijzonder persoon staat, het zij door uitgegevene werken, het zij door hem eigene inzigten, als uitmuntend schaakspeler bekend; maar nooit, voor zoo verre mij bekend is, bestond er een Schaakgezelschap, dat twee achtereenvolgende keeren in het strijdperk trad en zoo roemrijk de overwinning behaalde, als het Amsterdamsche Schaakgenootschap.
Nadat het in het jaar 1824 met dat van Rotterdam twee partijen gespeeld had, waarin dat van Amsterdam van beide de partijen overwinnaar bleef, gaf eene advertentie in het Journal d'Anvers, dato 26 Febr. 1827 (*), aanleiding, dat het Amsterdamsche Schaakgenootschap aan de Club des Échecs te Antwerpen het voorstel deed, om, tot uitbreiding van kennis in dit spel, twee partijen, (opdat ieder een' eersten zet hebben kon) bij wijze van briefwisseling, met elkander te spelen.
Dit voorstel met welgevallen aangenomen zijnde, bepaalde men, dat de regelen van het spel, zoo als philidor die opgeest achter in zijne Analyse du Jeu des Échecs, zouden geldig zijn, even gelijk dit met het Rotterdamsche Schaakgezelschap had plaats gehad; dat men het schaakbord nommeren zou als het tweede hier bijgevoegde model, terwijl het eerste voor Amsterdam en Rotterdam gediend heeft.
Allerbelangrijkst voor de beminnaars van dit edele spel, waarvan menigmaal herhaald is, dat het te veel filozofie was voor spel en te veel spel voor filozofie, is het den steller voorgekomen, hun deze partijen, zoo wel die van Amsterdam met Rotterdam, als van Amsterdam met Antwerpen, mede te deelen, daar toch, wie ook immer over het Schaakspel

{==218==} {>>pagina-aanduiding<<}
schreef, altijd zijn eigen pro en contra boekte, en het tegenspel noodzakelijk zoodanig moest inrigten, dat het einde consequent was aan het voorgenomen doel; terwijl, in deze vier onderscheidene spellen, verschillende Geniën al het hunne moesten inspannen, om den lauwer der overwinning weg te dragen.
Meenende hiermede dan een' wezenlijken dienst te bewijzen, zoo volgen hieronder de vier gespeelde partijen. Die het voorregt had van eerst te spelen, bezigde de witte stukken, en deze waren geplaatst op het bord met Rotterdam van No. 1 tot 16, en op dat met Antwerpen van A 1 tot H 2. Het dubbel punt achter de nommers beteekent het nemen van een stuk, terwijl het schaakgeven aan den koning door een kruis wordt aangeduid.


{== afbeelding 
	
Model van het schaakbord voor Amsterdam met Rotterdam. (*)==} {>>afbeelding<<}
    


{==219==} {>>pagina-aanduiding<<}



Spel, waarvan Rotterdam het eerst gespeeld heeft.
1ste	zet	Rotterdam	pion	No. 12 op No. 28
	Amsterdam	pion	No. 52 op No. 36
2de	zet	Rott.	paard	No. 2 op No. 19
	Amst.	pion	No. 53 op No. 45
3de	zet	Rott.	raadsheer	No. 3 op No. 30
	Amst.	pion	No. 54 op No. 46
4de	zet	Rott.	pion	No. 13 op No. 29
	Amst.	koningin	No. 61 op No. 54
5de	zet	Rott.	pion	No. 14 op No. 22
	Amst.	raadsheer	No. 62 op No. 26
6de	zet	Rott.	koningin	No. 5 op No. 21
	Amst.	raadsheer	No. 59 op No. 52
7de	zet	Rott.	raadsheer	No. 6 op No. 20
	Amst.	raadsheer	No. 6 op No. 33
8ste	zet	Rott.	paard	No. 7 op No. 13
	Amst.	raadsheer	No. 33 op No. 42
9de	zet	Rott.	raadsheer	No. 20 op No. 34
	Amst.	pion	No. 45 op No. 37
10de	zet	Rott.	raadsheer	No. 34 op No. 52:
	Amst.	koningin	No. 54 op No. 52:
11de	zet	Rott.	paard	No. 19 op No. 36:
	Amst.	pion	No. 37 op No. 30:
12de	zet	Rott.	koningin	No. 21 op No. 30:
	Amst.	paard	No. 63 op No. 53
13de	zet	Rott.	paard	No. 36 op No. 42:
	Amst.	pion	No. 49 op No. 42:
14de	zet	Rott.	koning roqueert op	No. 6
	Amst.	koning roqueert op	No. 62
15de	zet	Rott.	pion	No. 11 op No. 27
	Amst.	paard	No. 58 op No. 43
16de	zet	Rott.	kasteel	No. 5 op No. 4
	Amst.	paard	No. 53 op No. 47
17de	zet	Rott.	koningin	No. 30 op No. 12
	Amst.	koningin	No. 52 op No. 44
18de	zet	Rott.	pion	No. 15 op No. 23
	Amst.	kasteel	No. 57 op No. 60
19de	zet	Rott.	pion	No. 9 op No. 17
	Amst.	koning	No. 62 op No. 63
20ste	zet	Rott.	koningin	No. 12 op No. 19
	Amst.	kasteel	No. 60 op No. 52


{==220==} {>>pagina-aanduiding<<}


21ste	zet	Rotterdam	pion	No. 10 op No. 26
	Amsterdam	paard	No. 43 op No. 60
22ste	zet	Rott.	koningin	No. 19 op No. 18
	Amst.	koningin	No. 44 op No. 45
23ste	zet	Rott.	pion	No. 17 op No. 25
	Amst.	paard	No. 60 op No. 54
24ste	zet	Rott.	kasteel	No. 4 op No. 20
	Amst.	pion	No. 46 op No. 38
25ste	zet	Rott.	pion	No. 29 op No. 37
	Amst.	pion	No. 38 op No. 30
26ste	zet	Rott.	koning	No. 6 op No. 15
	Amst.	pion	No. 51 op No. 35
27ste	zet	Rott.	kasteel	No. 1 op No. 5
	Amst.	paard	No. 54 op No. 39
28ste	zet	Rott.	pion	No. 23 op No. 31
	Amst.	pion	No. 35 op No. 28:
29ste	zet	Rott.	koning	No. 15 op No. 6
	Amst.	koningin	No. 45 op No. 37:
30ste	zet	Rott.	koningin	No. 18 op No. 4
	Amst.	kasteel	No. 52 op No. 53
31ste	zet	Rott.	koning	No. 6 op No. 14
	Amst.	paard	No. 47 op No. 32
32ste	zet	Rott.	pion	No. 27 op No. 35
	Amst.	koning	No. 63 op No. 64
33ste	zet	Rott.	pion	No. 35 op No. 42:
	Amst.	paard	No. 39 op No. 24†
34ste	zet	Rott.	koning	No. 14 op No. 6
	Amst.	pion	No. 56 op No. 40
	en gewonnen.	


Spel, waarvan Amsterdam het eerst gespeeld heeft.
1ste	zet	Amsterdam	pion	No. 12 op No. 20
	Rotterdam	pion	No. 52 op No. 36
2de	zet	Amst.	pion	No. 14 op No. 30
	Rott.	pion	No. 54 op No. 38
3de	zet	Amst.	paard	No. 7 op No. 22
	Rott.	paard	No. 63 op No. 46
4de	zet	Amst.	pion	No. 15 op No. 23
	Rott.	paard	No. 58 op No. 43
5de	zet	Amst.	raadsheer	No. 6 op No. 15
	Rott.	pion	No. 53 op No. 45


{==221==} {>>pagina-aanduiding<<}


6de	zet	Amsterdam	paard	No. 2 op No. 19
	Rotterdam	raadsheer	No. 62 op No. 35
7de	zet	Amst.	paard	No. 19 op No. 25
	Rott.	koningin	No. 61 op No. 53
8ste	zet	Amst.	pion	No. 13 op No. 21
	Rott.	raadsheer	No. 59 op No. 52
9de	zet	Amst.	raadsheer	No. 3 op No. 12
	Rott.	raadsheer	No. 35 op No. 44
10de	zet	Amst.	paard	No. 25 op No. 19
	Rott.	pion	No. 56 op No. 48
11de	zet	Amst.	koning roqueert	op No. 2
	Rott.	koning roqueert	op No. 58
12de	zet	Amst.	pion	No. 20 op No. 28
	Rott.	paard	No. 46 op No. 56
13de	zet	Amst.	paard	No. 19 op No. 13
	Rott.	kasteel	No. 64 op No. 63
14de	zet	Amst.	pion	No. 11 op No. 27
	Rott.	paard	No. 43 op No. 26
15de	zet	Amst.	raadsheer	No. 12 op No. 26:
	Rott.	raadsheer	No. 44 op No. 26:
16de	zet	Amst.	koningin	No. 5 op No. 4
	Rott.	pion	No. 51 op No. 35
17de	zet	Amst.	pion	No. 27 op No. 36:
	Rott.	pion	No. 45 op No. 36:
18de	zet	Amst.	paard	No. 22 op No. 37
	Rott.	raadsheer	No. 52 op No. 45
19de	zet	Amst.	pion	No. 9 op No. 17
	Rott.	raadsheer	No. 26 op No. 33
20ste	zet	Amst.	pion	No. 28 op No. 35:
	Rott.	raadsheer	No. 33 op No. 51
21ste	zet	Amst.	paard	No. 13 op No. 28
	Rott.	raadsheer	No. 51 op No. 37:
22ste	zet	Amst.	pion	No. 30 op No. 37:
	Rott.	kasteel	No. 63 op No. 60
23ste	zet	Amst.	pion	No. 35 op No. 43
	Rott.	paard	No. 56 op No. 62
24ste	zet	Amst.	koningin	No. 4 op No. 25
	Rott.	koning	No. 58 op No. 57
25ste	zet	Amst.	kasteel	No. 3 op No. 19
	Rott.	kasteel	No. 59 op No. 51
26ste	zet	Amst.	kasteel	No. 8 op No. 3
	Rott.	pion	No. 50 op No. 42


{==222==} {>>pagina-aanduiding<<}


27ste	zet	Amsterdam	raadsheer	No. 15 op No. 6
	Rotterdam	paard	No. 62 op No. 47
28ste	zet	Amst.	raadsheer	No. 6 op No. 41
	Rott.	raadsheer	No. 45 op No. 59
29ste	zet	Amst.	raadsheer	No. 41 op No. 50†
	Rott.	raadsheer	No. 59 op No. 50:
30ste	zet	Amst.	pion	No. 43 op No. 50:†
	Rott.	kasteel	No. 51 op No. 50:
31ste	zet	Amst.	kasteel	No. 19 op No. 59†
	Rott.	kasteel	No. 60 op No. 59:
32ste	zet	Amst.	kasteel	No. 3 op No. 59:†
	Rott.	kasteel	No. 50 op No. 58
33ste	zet	Amst.	kasteel	No. 59 op No. 58:†
	Rott.	koning	No. 57 op No. 58
34ste	zet	Amst.	paard	No. 28 op No. 43†
	en gewonnen.	


{== afbeelding 
	
Modal van het schaakbord voor Amsterdam met Antwerpen.==} {>>afbeelding<<}
    


{==223==} {>>pagina-aanduiding<<}



Spel, waarvan Antwerpen het eerst gespeeld heeft.
1ste	zet	Antwerpen	pion	E 2 op E 4
	Amsterdam	pion	E 7 op E 6
2de	zet	Antw.	pion	D 2 op D 4
	Amst.	pion	D 7 op D 5
3de	zet	Antw.	pion	E 4 op E 5
	Amst.	pion	C 7 op C 5
4de	zet	Antw.	pion	C 2 op C 3
	Amst.	koningin	D 8 op B 6
5de	zet	Antw.	pion	F 2 op F 4
	Amst.	paard	B 8 op C 6
6de	zet	Antw.	paard	G 1 op F 3
	Amst.	raadsheer	C 8 op D 7
7de	zet	Antw.	pion	A 2 op A 3
	Amst.	pion	A 7 op A 5
8ste	zet	Antw.	pion	A 3 op A 4
	Amst.	paard	G 8 op H 6
9de	zet	Antw.	raadsheer	F 1 op B 5
	Amst.	pion	C 5 op D 4:
10de	zet	Antw.	raadsheer	B 5 op C 6:
	Amst.	pion	B 7 op C 6:
11de	zet	Antw.	paard	F 3 op D 4:
	Amst.	pion	C 6 op C 5
12de	zet	Antw.	paard	D 4 op F 3
	Amst.	paard	H 6 op F 5
13de	zet	Antw.	paard	B 1 op A 3
	Amst.	raadsheer	F 8 op E 7
14de	zet	Antw.	koning roqueert	op G 1
	Amst.	koning roqueert	op G 8
15de	zet	Antw.	pion	G 2 op G 4
	Amst.	paard	F 5 op H 6
16de	zet	Antw.	pion	H 2 op H 3
	Amst.	koning	G 8 op H 8
17de	zet	Antw.	pion	C 3 op C 4
	Amst.	pion	D 5 op D 4
18de	zet	Antw.	paard	A 3 op B 5
	Amst.	pion	F 7 op F 6
19de	zet	Antw.	kasteel	A 1 op A 3
	Amst.	paard	H 6 op F 7
20ste	zet	Antw.	koningin	D 1 op E 2
	Amst.	koningin	B 6 op C 6


{==224==} {>>pagina-aanduiding<<}


21ste	zet	Antwerpen	pion	B 2 op B 3
	Amsterdam	raadsheer	D 7 op C 8
22ste	zet	Antw.	kasteel	A 3 op A 2
	Amst.	raadsheer	C 8 op B 7
23ste	zet	Antw.	koning	G 1 op H 2
	Amst.	pion	G 7 op G 6
24ste	zet	Antw.	pion	H 3 op H 4
	Amst.	pion	F 6 op F 5
25ste	zet	Antw.	pion	G 4 op G 5
	Amst.	koning	H 8 op G 7
26ste	zet	Antw.	raadsheer	C 1 op A 3
	Amst.	kasteel	A 8 op E 8
27ste	zet	Antw.	koning	H 2 op G 3
	Amst.	kasteel	F 8 op H 8
28ste	zet	Antw.	kasteel	F 1 op H 1
	Amst.	pion	H 7 op H 6
29ste	zet	Antw.	kasteel	H 1 op H 2
	Amst.	pion	H 6 op G 5:
30ste	zet	Antw.	pion	F 4 op G 5:
	Amst.	koningin	C 6 op F 3:
31ste	zet	Antw.	koningin	E 2 op F 3:
	Amst.	raadsheer	B 7 op F 3:
32ste	zet	Antw.	paard	B 5 op C 7
	Amst.	paard	F 7 op E 5:
33ste	zet	Antw.	paard	C 7 op E 6:
	Amst.	koning	G 7 op F 7
34ste	zet	Antw.	paard	E 6 op C 7
	Amst.	kasteel	E 8 op D 8
35ste	zet	Antw.	raadsheer	A 3 op C 1
	Amst.	raadsheer	F 3 op C 6
36ste	zet	Antw.	paard	C 7 op B 5
	Amst.	paard	E 5 op D 3
37ste	zet	Antw.	kasteel	H 2 op C 2
	Amst.	raadsheer	C 6 op B 5:
38ste	zet	Antw.	pion	C 4 op 5:
	Amst.	raadsheer	E 7 op D 6†
39ste	zet	Antw.	koning	G 3 op H 3
	Amst.	kasteel	H 8 op H 4:
40ste	zet	Antw.	koning	H 3 op G 2
	Amst.	kasteel	D 8 op E 8
41ste	zet	Antw.	kasteel	C 2 op E 2
	Amst.	kasteel	H 4 op G 4


{==225==} {>>pagina-aanduiding<<}


42ste	zet	Antwerpen	koning	G 2 op F 1
	Amsterdam	kasteel	E 8 op H 8
43ste	zet	Antw.	kasteel	E 2 op F 2
	Amst.	kasteel	H 8 op H 1
44ste	zet	Antw.	koning	F 1 op E 2
	Amst.	paard	D 3 op F 2:
45ste	zet	Antw.	raadsheer	C 1 op E 3
	Amst.	pion	D 4 op D 3†
46ste	zet	Antw.	koning	E 2 op F 2:
	Amst.	kasteel	H 1 op H 2†
47ste	zet	Antw.	koning	F 2 op F 1
	Amsterdam gewonner.	


Spel, waarvan Amsterdam het eerst gespeeld heeft.
1ste	zet	Amsterdam	pion	E 2 op E 4
	Antwerpen	pion	E 7 op E 5
2de	zet	Amst.	pion	F 2 op F 4
	Antw.	pion	D 7 op D 5
3de	zet	Amst.	pion	E 4 op D 5:
	Antw.	koningin	D 8 op D 5:
4de	zet	Amst.	paard	B 1 op C 3
	Antw.	koningin	D 5 op E 6
5de	zet	Amst.	paard	G 1 op F 3
	Antw.	pion	E 5 op F 4:
6de	zet	Amst.	koning	E 1 op F 2
	Antw.	raadsheer	C 8 op D 7
7de	zet	Amst.	pion	D 2 op D 4
	Antw.	koningin	E 6 op H 6
8ste	zet	Amst.	koningin	D 1 op E 2†
	Antw.	koning	E 8 op D 8
9de	zet	Amst.	paard	F 3 op E 5
	Antw.	koningin	H 6 op H 4†
10de	zet	Amst.	koning	F 2 op G 1
	Antw.	paard	G 8 op H 6
11de	zet	Amst.	paard	C 3 op D 5
	Antw.	pion	C 7 op C 6
12de	zet	Amst.	paard	E 5 op F 3
	Antw.	koningin	H 4 op H 5
13de	zet	Amst.	paard	D 5 op F 4:
	Antw.	koningin	H 5 op F 5


{==226==} {>>pagina-aanduiding<<}


14de	zet	Amsterdam	koningin	E 2 op E 1
	Antwerpen	koning	D 8 op C 8
15de	zet	Amst.	raadsheer	F 1 op D 3
	Antw.	koningin	F 5 op F 6
16de	zet	Amst.	paard	F 4 op H 5
	Antw.	koningin	F 6 op E 6
17de	zet	Amst.	koningin	E 1 op E 6:
	Antw.	raadsheer	D 7 op E 6:
18de	zet	Amst.	raadsheer	C 1 op H 6:
	Antw.	pion	G 7 op H 6:
19de	zet	Amst.	paard	H 5 op F 4
	Antw.	raadsheer	E 6 op D 7
20ste	zet	Amst.	kasteel	A 1 op E 1
	Antw.	raadsheer	F 8 op D 6
21ste	zet	Amst.	paard	F 3 op E 5
	Antw.	raadsheer	D 7 op E 8
22ste	zet	Amst.	pion	C 2 op C 4
	Antw.	paard	B 8 op D 7
23ste	zet	Amst.	raadsheer	D 3 op F 5
	Antw.	koning	C 8 op C 7
24ste	zet	Amst.	koning	G 1 op F 2
	Antw.	paard	D 7 op E 5:
25ste	zet	Amst.	pion	D 4 op E 5:
	Antw.	raadsheer	D 6 op C 5†
26ste	zet	Amst.	koning	F 2 op F 3
	Antw.	raadsheer	E 8 op D 7
27ste	zet	Amst.	pion	G 2 op G 4
	Antw.	kasteel	A 8 op E 8
28ste	zet	Amst.	kasteel	E 1 op E 2
	Antw.	raadsheer	D 7 op E 6
29ste	zet	Amst.	pion	B 2 op B 3
	Antw.	raadsheer	C 5 op D 4
30ste	zet	Amst.	raadsheer	F 5 op E 6:
	Antw.	pion	F 7 op E 6:
31ste	zet	Amst.	paard	F 4 op H 5
	Antw.	kasteel	H 8 op F 8†
31ste	zet	Amst.	koning	F 3 op E 4
	Antw.	pion	C 6 op C 5
33ste	zet	Amst.	paard	H 5 op F 6
	Antw.	kasteel	E 8 op E 7
34ste	zet	Amst.	pion	H 2 op H 4
	Antw.	kasteel	E 7 op G 7


{==227==} {>>pagina-aanduiding<<}


35ste	zet	Amsterdam	kasteel	E 2 op G 2
	Antwerpen	koning	C 7 op C 6
36ste	zet	Amst.	pion	G 4 op G 5
	Antw.	pion	B 7 op B 5
37ste	zet	Amst.	kasteel	H 1 op H 3
	Antw.	pion	B 5 op C 4:
38ste	zet	Amst.	pion	B 3 op C 4:
	Antw.	kasteel	F 8 op B 8
39ste	zet	Amst.	kasteel	H 3 op A 3
	Antw.	kasteel	B 3 op B 1
40ste	zet	Amst.	kasteel	A 3 op A 6†
	Antw.	kasteel	B 1 op B 6
41ste	zet	Amst.	kasteel	A 6 op B 6:
	Antw.	pion	A 7 op B 6:
42ste	zet	Amst.	paard	F 6 op H 5
	Antw.	kasteel	G 7 op G 8
43ste	zet	Amst.	paard	H 5 op F 4
	Antw.	koning	C 6 op D 7
44ste	zet	Amst.	pion	G 5 op H 6:
	Antw.	kasteel	G 8 op G 2:
45ste	zet	Amst.	paard	F 4 op G 2:
	Antw.	raadsheer	D 4 op F 2
46ste	zet	Amst.	pion	H 4 op H 5
	Antw.	raadsheer	F 2 op G 3
47ste	zet	Amsterdam gewonnen.	

Tot zoo ver werden deze vier partijen uitgespeeld, aangezien, de strijd met Rotterdam den 27 April 1824 geopend zijnde, en na met elkander een keer iedere week eenen zet gewisseld te hebben, den 20 December deszelfden jaars Rotterdam voor Amsterdam het zwaard vallen liet, en diens Schaakgenootschap van beide partijen overwinnaar verklaarde, onnoodig oordeelende die verder uit te spelen.
Zoo eindigden ook de spelen van Amsterdam met Antwerpen. Deze namen eenen aanvang in de maand April 1827; er werd beurtelings iedere week een zet overgezonden, en den 8 Februarij 1829 verklaarde de Club des Échecs te Antwerpen het onnoodig, de partijen verder te vervolgen, alzoo de overwinning van beide de spellen onbetwistbaar het Amsterdamsche Schaakgenootschap toekwam.
Wenschelijk ware het voor de beoefenaars van dit edele en aloude spel, dat aan dit Amsterdamsche Schaakgenootschap

{==228==} {>>pagina-aanduiding<<}
ook van buitenlands een wedstrijd wierd aangeboden, om te zien, of wezenlijk de hoogste trap van volmaaktheid in het Schaakspel in den boezem huns Genootschaps besta, dan wel, of het alleen in kracht boven dat van hunne landgenooten uitmunt.





Aan mijnen vader, bij het wederkeeren der lente.


Natuur zal haast het kleed ontplooijen, 
Dat lang heur schoon verborgen hield; 
De lente, bloem en loover strooijen: 
Reeds ligt de winter als ontzield. 
De wouden hebben uitgeslapen; 
Ras vangt der vooglen lofzang aan; 
Wat ademt, voelt zijn kracht herschapen 
Wat rustte, is weder opgestaan. 
Alom, waar zich het oog mag keeren, 
Ontwaart het, met erkentlijkheid, 
De vaderlijke zorg des Heeren, 
Die over alles ligt gespreid. 
De neevlen wijken voor het stralen 
Der schoon verrezen lentezon, 
Wier gloed het aardrijk zal onthalen 
Op wat het lang niet smaken kon. 
De waatren stroomen golvend weder, 
Of murmlen langs den oeverkant. 
Gods milde zegen dauwt ter neder 
Op heuvel, akker, boom en plant. 
Wat diep in treurigheid verzonken 
En loom en dor ter nederlag, 
Verrijst, en groet, met stille lonken, 
Den lang verbeiden lentedag. 
Zoo, God van liefde, licht en leven! 
Wiens lof mij stamelend ontvliet, 
Wilt Ge all' in alles dankstof geven, 
En opent, na een pijnlijk streven, 
Een heerlijk, onbewolkt verschiet. 
 
Lacht dat verschiet, geliefde vader! 
Ook uwe levensdagen aan? 
En voelt ge, met natuur te gader, 
Uw hart voor d' eigen indruk slaan? 

{==229==} {>>pagina-aanduiding<<}

Herleeft, bij 't blozend, zacht ontwaken 
Van haar, wier schoon de ziel verrukt, 
Die gloed, die 't pak u ligt kan maken, 
Dat zwaar op uwe schoudren drukt? 
Zal u de lente bloemen kweeken, 
Na zulk een' bangen winternacht?.... 
Gewis, haar schoon zal tot u spreken, 
Haar bloei schenkt ook uw leven kracht. 
Gij hebt zoo lang, zoo veel geleden; 
Zoo kommervol was ieder uur; 
Slechts flaauw, vermoeid en afgestreden, 
Gloeide in uw borst het levensvuur; 
De rampspoed deed uw haren grijzen, 
En ploegde rimpels in uw hoofd; 
Al bleef uw tred de tred des wijzen, 
Veel levenszoet zaagt ge u ontroofd. 
Ontroofd?.... welk denkbeeld doet mij schrikken? 
Ook ik heb deel aan uw verdriet. 
Ik schaam, schoon met betraande blikken, 
Mij, vader! die bekentnis niet. 
De smart, die u houdt neêrgebogen, 
Grieft diep en pijnlijk mijne ziel, 
Doch sterkt mij in het vurig pogen, 
Bij 't werk, dat mij te beurte viel. 
O! 't zou mij vreugd en rust hergeven, 
Als u mijn arbeid vreugde gaf; 
En daarom, ‘God van liefde en leven, 
Sluit lang, sluit lang nog vaders graf! 
Dat ik aan hem moog' wederschenken, 
Wat hij door mij op aard' verloor, 
Een kalme rust zijn dagen drenken;... 
Gij, Almagt! staat den braven vóór. 
Op U rigt ik, met stil vertrouwen, 
Het oog, bij 't staamlen van mijn lied; 
Wie op Uw Vaderliefde bouwen, 
U smeeken zij toch vruchtloos niet. 
Neen! Gij verhoort de kinderbede, 
Aan 't hart vol oudermin ontvloeid, 
En voegt bij vaders zielevrede 
Nog menig blijde levensschrede, 
Die hem, voor ons, aan de aarde boeit.’ 

's Hage, 3 Maart 1829.

a. de jong, gtz.





{==230==} {>>pagina-aanduiding<<}

De Pacha en de Mufti.

(Eene Vertelling.)

‘Hoe! houdt het volk niet op te woelen?’ 
Sprak wrevlig Pacha Ibrahim: 
‘'k Wil in zijn bloed mijn woede koelen! 
Wee!’ riep hij, vol van tijgergrim: 
‘Wee de oproermakers en verraders! 
Dat ieder voor mijn gramschap beev'!’ 
(Hier voer een rilling door elks aders.) 
‘Wie nog mij schatting schuldig bleef, 
Word' levende gespiest!’ - De scharen 
Der hovelingen staan verbluft, 
En voor den wreedsten der barbaren 
Als roereloos en gansch versuft. 
Thans waagt een Mufti voor te treden, 
En buigt zich driemaal voor den vorst, 
En spreekt demoedig deze reden, 
Met de armen kruislings op de borst: 
‘Heer! is het mij vergund te ontvouwen, 
Hetgeen, aan Omar's poort, mijn oog 
Nog dezen morgen mogt aanschouwen, 
En mij tot stil gepeins bewoog? 
Dáár stond een groote drift kameelen, 
Gereed ten karavanentogt. 
Twee knaapjes zag ik hen bevelen, 
En, naar hun zwakke kracht vermogt, 
Een hagelbui van harde slagen 
Verdeelen op der dieren huid: 
Doch lijdzaam werd die smaad gedragen; 
Geduld zag hun ten oogen uit: 
Gehoorzaam knielden ze alle neder, 
Tot elk zijn last was opgelaân; 
En 'k zag ze, op 's drijvers stemme, weder 
Gelijklijk overeinde staan. 
Niet alzoo zij, wie, in 't bevrachten, 
Één okka (*) meer was opgeleid 
Dan 't wigt, berekend voor hun krachten: 
Geen slagen, Vorst! die 't onbescheid 

{==231==} {>>pagina-aanduiding<<}

Hun wreedlijk toebrengt, ja geen plagen, 
Zoo fel, dat men hen op deed staan! 
Men dwingt geen kemel, meer te dragen, 
Dan hij in staat is te ondergaan.’ - 
Hier zweeg de Mufti, en - de blikken 
Des Pachas werden mild en zacht; 
En 't woord, welks stoutheid elk deed schrikken, 
Tot heil des volks, in gunst gedacht, 
Herschiep het volk, getergd tot woede 
Door lasten boven kracht en maat, 
Thans vreedzaam, stil en wel te moede, 
In 't willigst lastdier van den Staat. 
 
*** 
 
Mogt elke vorst dit voetspoor drukken! 
En waren in elk Christenland, 
Waar Christen-Pachas 't volk verdrukken, 
Ook zulke Muftis bij de hand! 

Naar het Hoogduitsch.

j.w. ijntema.

Vraag en antwoord.

Naar luid van een Engelsch tijdschrift, hadden de Priesters te Lissabon, kort vóór de jongste vergadering der Cortes, een Heiligenbeeld opgegraven. Men stelde het terstond in eene kerk ten toon, en de vromen verdrongen elkander, om hetzelve hunne hulde te bewijzen. Deze Heilig moest de belangrijke vraag beslissen, of pedro de wettige Koning was. Met luider stemme vroeg alzoo de Priester: ‘Is Don pedro de regtmatige beheerscher dezer landen?’ Het beeld schudde met het hoofd. Vervolgens vroeg de Priester: ‘Is Don miguël de Koning?’ Het beeld knikte. Deze ondervraging werd meermalen herhaald, en het bijgeloovige volk stond telkens opgetogen van zulk een wonder. Doch, op zekeren tijd, naar het verhaal van een' Engelschman, daarbij tegenwoordig, nadat de eerste vraag als gewoonlijk beantwoord was, bleef het antwoord op de tweede achter. Bij herhaling deed de Priester, met blijkbaar ongeduld, dezelfde vraag, wanneer eindelijk een klein jongsken, zijn hoofd van achter het beeld verheffende, met eene benaauwde stem antwoordde: ‘Eerwaardige Vader! ik heb geen schuld; het touw is gebroken.’


{==232==} {>>pagina-aanduiding<<}

Anekdote, rakende den jongen Napoleon, in Holland overleden.

(Mémoires sur l'Impératrice joséphine, Tome II. Bruxelles, 1828.)

Terwijl Koningin hortense zich in den Haag bevond, ontving zij van hare moeder, voor haar zoontje, eene groote kist vol kostbaar speelgoed. Het kind, bij een venster aan het Park gezeten, ontving de geschenken, welke men voor hem uitstalde, met de grootste onverschilligheid, en hield onafgebroken zijn gelaat gekeerd naar de groote laan voor hem. De Koningin, gemelijk over zijne ongevoeligheid, vroeg hem, of hij geene dankbaarheid gevoelde voor de liefde zijner grootmoeder, welke hem zoo vele fraaije dingen zond? - ‘o Ja, Mama! maar het verwondert mij niet; zij is zoo goed jegens mij, dat ik er aan gewoon ben.’ - ‘Behaagt u dan dit fraaije speelgoed niet?’ - ‘Ja, Mama! maar.....’ ‘Wel nu?’ - ‘Ik verlang naar iets anders.’ - Zeg mij dan, wat gij wilt, en ik zal het u toestaan, mijn kind!’ - ‘o, Mama! gij zult niet.’ - ‘Begeert gij geld voor de armen?’ - ‘Papa heeft mij dit dezen morgen gegeven, en ik heb het ook reeds uitgedeeld; maar....’ - ‘Spreek vrij uit; wat wilt gij dan toch?’ - ‘Mama, ik wilde, dat ge mij toestondt, in het mooije slijk van deze laan te wandelen; dat zou mij meer vermaken, dan iets anders.’ Dit mogt evenwel niet zijn; en het kind deed den ganschen morgen niet dan zich beklagen, dat hij zich verveelde, en dat hij zoo gaarne doen wilde als de kleine jongens, die vrank en vrij door het mooije slijk en in den regen liepen.
Arme Vorstenkinderen! de geringste knaap is vaak gelukkiger dan gij.

Roekelooze eerzucht.

Twee hooge Amerikaansche Officieren hebben, te Brussel, dezer dagen, in tegenwoordigheid van velen, als 't ware, het tooneel vernieuwd van willem tell, en, te dier gelegenheid, eene verwonderlijke, maar ontzettende behendigheid doen blijken. Op 21 schreden afstands, schoot elk van hen, met den snaphaan, eenen appel van het hoofd zijns vriends. Tell zelf mikte niet juister.





{==233==} {>>pagina-aanduiding<<}

Mengelwerk.

Het wijze en weldadige onzer onkunde van de toekomst.

Eene leerrede, over Pred. VIII:7

Door G.H. Hein, Predikant te Kampen.

Het is den mensch bijzonder eigen, met zijnen geest in het toekomende te willen indringen. Ligtelijk zal hij het verledene vergeten, hoezeer hem dat ook overvloedige stoffe tot aangename en nuttige herinneringen oplevere; terwijl hij, de toekomst voor oogen hebbende, gedurig denkt en vraagt: ‘wat zal het nu wel zijn?’ Peinzen wij intusschen hierover eens een weinig na, en vragen wij, wat hem dat bate, en of hij in staat zij, de gordijn, welke voor de toekomst geschoven is, op te ligten; dan kan het antwoord niet anders dan ontkennend wezen, want - en deze is ook de uitspraak van den wijzen Prediker in den tekst - hij weet niet, wat er geschieden zal.
‘De mensch weet niet, wat er geschieden zal,’ of - hetgeen toch met die woorden wordt te kennen gegeven - ‘hij is onkundig van de toekomst.’ Deze waarheid behoeft geen ander bewijs dan dat, wat uit den geost des menschen, die, met opzigt tot kennis, eindig en zeer beperkt is, van zelf volgen moet, en wat de ervaring daarenboven een iegelijk aan de hand geeft. Hoeveel toch zagen wij gebeuren, dat wij ons in het geheel niet of anders hadden voorgesteld! Hoeveel, dat, hadden wij het geweten, aan onze pogingen en bedrijven eene geheel andere rigting zou hebben gegeven! Hoeveel, eindelijk, dat, zoo het vooraf te bepalen geweest ware,

{==234==} {>>pagina-aanduiding<<}
door ons, menschelijkerwijze gesproken, zou zijn voorgekomen! Men merke hierbij wel op, dat ik niet spreek van datgeen, wat wij als bij gevolgtrekking, of als vermoedelijk toekomstig uitwerksel van eene of andere aanwezige oorzaak, kunnen berekenen. Hierin licht de ondervinding, en het verband tusschen oorzaak en uitwerksel, ons voor. Zulke dingen bedoel ik, die, met het tegenwoordige in geene betoogbare verbinding staande, door geene menschelijke berekening te bepalen zijn. Ten voorbeelde strekke: wanneer het uur van onzen dood zal slaan; welke wisseling er in ons levenslot zal plaats hebben; van hoedanigen aard de ontmoetingen mogen wezen, die ons nog zullen bejegenen; en welke uitkomsten wij in het een of ander, dat het algemeen of ons bijzonder raakt, zullen zien geboren worden. Daar nu hieromtrent het een en ander kan plaats grijpen, zonder dat er tot eene berekening daarvan eenige aanleiding aanwezig is, zeggen wij ook van den mensch: hij weet niet, wat er geschieden zal. God alleen weet dat, voor wien het verledene, het tegenwoordige en het toekomende slechts één is, en die van den beginne aan verkondigt het einde, en van ouds af die dingen, die nog niet geschied zijn (*). Hij moet een Profeet des Allerhoogsten zijn, die de toekomst zal openbaren: en waren er weleer zulken, wie heest het hun te kennen gegeven? God, door wiens Geest gedreven zij spraken van hetgeen daarna geschieden zou (†).
Maar, wat valt er nu van deze onkunde des menschen te oordeelen, of wat oordeelen wij zelven daarvan?
Het is zoo - hier schijnt de waarheid, door den Prediker geleerd, zóó voor te komen, dat zij meermalen de oorzaak is van vele onheilen, die de menschen drukken, voor zoo ver zij, indien zij van de toekomst geweten hadden, anders zouden hebben gehandeld (‡); en dat dit, onder zekere bepalingen nogtans, zoo is, lijdt volstrekt geenen twijfel. Het is ook waar, dat die zelfde

{==235==} {>>pagina-aanduiding<<}
onkunde van de toekomst voor den mensch, die, zoo als wij aangemerkt hebben, gaarne in dezelve indringen wil, dikwijls iets onaangenaams heeft, hetwelk wij dàn vooral gevoelen, wanneer wij gaarne omtrent dit of dat bepalingen zouden wenschen te maken, en het nogtans niet vermogen te doen; en welk onaangenaam gevoel wij de menschen niet zelden dan hooren openbaren, wanneer het bij hen is: ‘wist ik nu eens, wat het vervolgens wezen zal!’ of: ‘o, had ik dat mogen vooruit weten!’
Doch, M.H.! zouden wij de zaak, over welke wij thans spreken, ook niet van eenen anderen kant beschouwen, en van haar datgeen opnoemen kunnen, hetwelk veeleer in staat zal zijn, om ons' met haar geheellijk te bevredigen? Dat komt mij niet alleen wel zoo voor, maar ik reken dat zelfs van zeer groot belang; en, daar ik des Predikers woorden in den tekst, als eene algemeene waarheid, ons onze onkunde van de toekomst herinnerende, in zich behelzende, beschouw, wilde ik, in dit uur van dezen dubbel plegtigen dag (*), beproeven, u en mijzelven met deze onze onkunde te verzoenen, door u op het wijze en weldadige daarvan opmerkzaam te maken.
Laat mij dan, hiertoe overgaande, I. in eenige bijzonderheden, het wijze en weldadige onzer onkunde van de toekomst aantoonen; om II. daarop eene en andere herinnering, tot nuttige aanwending van het betoogde, te laten volgen.
I. De mensch weet niet, wat er geschieden zal. Zekerlijk, die onkunde is wijs en weldadig: 1. met opzigt tot het smartelijke, voor ons gevoel en voor onze rust; 2. met opzigt tot het wenschelijke, voor onze vreugde en dankbaarheid, en 3. met opzigt beide tot het smartelijke en het wenschelijke, voor onzen moed en ijver in de betrachting onzer onderscheidene pligten.
1. Veel, zeer veel is er, dat ons in het toekomende bejegenen kan, hetgeen wij, stond het aan ons te kiezen, niet zouden begeeren, en dat smartelijk voor ons

{==236==} {>>pagina-aanduiding<<}
zou wezen. Wij allen moeten sterven; en, schoon wij dat weten als iets, dat te eeniger tijd gebeuren moet, is nogtans de trek tot het leven den mensch ook zoodanig ingeschapen, dat zijne natuur zich, op het denkbeeld des doods, geschokt gevoelt. Dat sterven nu kan plaats hebben ieder jaar, iedere maand, iedere week, iederen dag, ja ieder uur en oogenblik; het kan nog ver af, maar ook zeer nabij wezen. Wie telt alle de onheilen en rampen, die het vaderland, ons gewest, de stad onzer woning, onze huisgezinnen, onze personen of onze dierbaarste betrekkingen kunnen treffen? Wie maakt zich een denkbeeld van de jammeren, die er te beleven - van de tranen, die er te schreijen zullen zijn, wanneer de ondoorgrondelijke wijsheid en raad Gods dat zoo zal willen, en niemand der stervelingen het kan keeren?
Stelt dit nu eens voor een oogenblik - stelt, dat gij dit alles vooraf wist, met opzigt tot den tijd, wanneer, en tot alle de omstandigheden, waaronder iets van het genoemde zou plaats hebben; wat zou dat voor uw gevoel zijn, en wat zou er van uwe rust worden? Neen! gij hadt geen genoegen meer aan het leven, dat ons anders niet onverschillig mag wezen. Het onschuldigst genot zou voor ons verbitterd zijn, en wij zouden wegkwijnen met iederen dag, die ons nader bragt aan het tijdstip, waarop het voorziene onheil, dat niet af te keeren is, zou treffen.
Hoe veel beter derhalve, om ons gevoel te sparen en ons de genoegelijke rust des levens te laten behouden, dat wij niet weten, wat er geschieden zal; dat wij niet lezen kunnen in het boek van Gods raadsbesluiten, waarin alle onze grootere en kleinere lotgevallen naauwkeuriglijk staan aangeschreven! Weten wij dan niets van de toekomst; zoo veel weten wij toch van de mogelijkheid van ieder der genoemde uitkomsten, als genoeg is, om ze ons steeds elken dag als mogelijk voor te stellen, en ons daardoor bij ons zingenot in toom te laten houden. Het is dan wijsheid en weldadigheid, waarmede onze onkunde van de toekomst gekenmerkt is.

{==237==} {>>pagina-aanduiding<<}

2. Zoo mogelijk als het is, dat ons in het vervolg nog vele rampspoedige dagen wachten, zoo mogelijk is het ook, dat wenschelijke zaken ons zullen toekomen. Het is mogelijk, dat wij nog vele jaren levens te goed hebben - dat wij ons vaderland nog eens weêr tot deszelfs ouden bloei zullen zien teruggebragt - dat wij allerwegen, in ons oord, in onze stad en in onze kringen, alle bronnen van bestaan geopend en in zegen en welvaart mildelijk zullen zien stroomen, gelijk in de dagen van vroegere geslachten. Het is mogelijk, dat wij de uitwerkselen van het Christendom, in beschaving, veredeling en verbroedering der menschen, schooner dan ooit zullen mogen opmerken. Het is mogelijk, eindelijk, dat ongedachte zegeningen, in onze personen, in onze kinderen en betrekkingen, ons zijn toegedacht, en dat wij, wat wij ook hebben moeten lijden en dragen, te eeniger tijd, ieder naar zijnen stand en kring, dermate zullen verblijd worden, dat wij, van dankbaarheid gloeijende, met den Dichter zullen moeten zeggen: een oogenblik is er in Gods toorn, (maar) een leven in zijne goedgunstigheid: des avonds vernacht het geween; maar des morgens is er gejuich (*). Dit alles zal moeten gebeuren, wanneer de Allerhoogste dat zal willen.
Dan, nu maakt gij welligt de bedenking: Zoo het al voor ons menschelijk gevoel en voor onze rust niet goed zij, vooraf te weten, wat kwaad ons zal bejegenen, welk nadeel zou het ons kunnen aanbrengen, te weten het goede, dat ons in de toekomst verbeidt? Geliefden! dat zou hinderlijk zijn aan onze vreugde en dankbaarheid. - Aan onze vreugde: althans die wenschelijke uitkomsten zouden voor ons niet meer zoo verrassend zijn, als wij lang te voren wisten, dat ons dit of dat geluk, deze of die zegen te beurt zou vallen; en het verrassende - hoe verblijdt dat! Wij menschen behouden altijd veel van de kindsche jaren, of blijven den kinderen gelijk. Wil men het kind met het een of ander verblijden, dan moet men hetzelve niet weken en maanden te voren het geschenk, dat

{==238==} {>>pagina-aanduiding<<}
men het toegedacht heeft, bekend maken en laten aanschouwen: want dan gewent hetzelve er te zeer aan, en het oogenblik, op welk dat geschenk zal worden uitgereikt, is voor het kind niet meer zoo aangenaam, zoo verblijdend. Ook voor ons, zagen wij de schakel der zegeningen duidelijk voor ons, lang vooruit, zouden dezelve veel van hare aangenaamheid verliezen en minder vreugdverwekkende zijn. Ja, dan ook, als wij alles vooraf wisten, ware ons iets ontnomen, dat wij op den weg door dit leven volstrektelijk niet ontberen kunnen - ik meen de hoop. Zij heet de gezellin des levens, en te regt; want zij is de vreugde van hetzelve niet alleen, maar ieder mensch hoopt tot aan het graf. Ontneem hem de hoop, die vaak meer is dan het genot, die de regte veerkracht geeft aan alle onze verrigtingen; wat zal hij dan, wat zijn leven zijn? Een leven zonder vreugde, zonder geluk! Dat wij derhalve de hoop behouden, en liever niets weten van de toekomst, hoe blijde en gelukkig die ook zij! - Wat nu verder onze dankbaarheid betreft: ook daaraan zou het zeer hinderlijk zijn, vooraf te weten het goede, dat ons wacht. Naarmate toch eenig goed, dat ons ten deele valt, ons te meerder treft, naar die mate werkt ook het gevoel van dankbaarheid gewoonlijk te sterker. Wie twijfelt er aan, of deze stelling wel waar zij? Maar dan geldt zij evenzeer in eenen omgekeerden zin; dat is, dan zal dat dankgevoel ook minder levendig in ons wezen, naar gelange iets ons minder treft. Nu hebben wij duidelijk aangetoond, hoe de voorwetenschap van het wenschelijke, dat ons nog is toegedacht, aan hetzelve veel zou ontnemen van het verrassende en treffende; dus volgt daaruit van zelf, dat die zelfde voorwetenschap voor onze dankbaarheid zeer nadeelig moet zijn.
Is nu vreugde des levens de ziel des levens - dankbaarheid een gevoel, dat het genot eener weldaad verhoogt; hoe veel beter dan al wederom, dat wij niet weten, wat er geschieden zal, en alzoo ook niet de zegeningen vooraf kunnen bepalen, welke God ons misschien nog genadiglijk verleenen zal! Wijsheid en weldadigheid

{==239==} {>>pagina-aanduiding<<}
is het dus, die wij in onze onkunde van de toekomst eerbiediglijk opmerken.
3. Wij hebben vele en onderscheidene pligten te betrachten - pligten, die op ons, als redelijke en zedelijke wezens, rusten - pligten, die nader voor ons bepaald worden door den rang, den stand en de betrekking, in welke wij staan tot Christendom, kerk, vaderland, maatschappij of bijzondere kringen - pligten, eindelijk, door elk, die er gevoel van heeft, steeds heilig geschat, en als zoodanig altijd te beschouwen, dat hij, ter getrouwe vervulling derzelven, veel moed en ijver behoeft.
Alwat den mensch derhalve moedeloos maakt of traag, moet van eene allerschadelijkste uitwerking zijn op de betrachting dier pligten. - Denkt nu eens, dat gij vooraf wist en voorzaagt alle die rampen en ellenden, die u wachten, en, als baren der zee, u nog eenmaal over het hoofd zullen henengaan - denkt, dat dit natuurlijk uw gevoel zoude pijnigen en u de rust des levens benemen - en oordeelt dan, of dat vooruitzigt u niet ligtelijk allen moed tot het onafgebroken getrouw betrachten van uwen pligt zou doen verliezen! O, hoe dikwijls zouden wij daar moedeloos ter neder zitten, en zou alles, bij het akelig vooruitzigt, ons tot een' ondragelijken last worden! - Denkt, aan den anderen kant, dat gij vooruit wist al den zegen en voorspoed, waarmede gij in het vervolg verblijd zult worden - het lange leven, dat gij zult genieten, den hoogsten ouderdom, dien gij zult berelken; zou dat, terwijl het, gelijk wij boven gezien hebben, de vreugde des dadelijken genots aanmerkelijk in den weg zou staan, u niet traag in het benaarstigen, niet ijverloos in den pligt doen zijn? Mij dunkt, wij zullen onszelven en onze gesteldheid te wèl kennen, dan dat wij het gegronde dezer vrees niet zouden inzien.
Hoeveel beter dan ook, om onzen moed en ijver in het betrachten van onze pligten te behouden, dat wij niet weten, wat er geschieden zal, dat wij zoo onkundig zijn van de toekomst! Wijsheid, nog eens, en weldadigheid, die wij daarin zien!

{==240==} {>>pagina-aanduiding<<}

Heb ik eenigzins te uwer overtuiging gesproken, en stemt gij mij toe, dat het wijs en weldadig is, dat de toekomst voor ons is verborgen; dan laat gij u immers ook ligtelijk met die onkunde verzoenen? Zoo wordt trouwens uw gevoel en rust gespaard, uwe vreugde en dankbaarheid verhoogd, en uw moed en ijver tot en in uwen pligt behouden. Hoe! als gij bedenkt, hoe veel u daaraan gelegen ligt, en hoe dit alles eenmaal op uw waar geluk zal uitloopen, zoudt gij dan meer begeeren, zoudt gij dan nog wenschen te weten, wat er geschieden zal?
II. Ik wil nu nog eene en andere herinnering, tot nuttige aanwending van het betoogde, laten volgen. Zoo ik wèl oordeele, moeten dezelve deze zijn: 1. Nooit moeten wij de wijsheid en weldadigheid Gods, in onze onkunde van de toekomst zoo merkbaar, miskennen, door eenigzins over die onkunde ons te beklagen; 2. wij moeten geen verkeerd gebruik van dezelve maken tot onverschilligheid, en 3. wij behooren vooral dankbaar te wezen voor het vertrouwen, dat wij, bij deze onkunde, op God, onzen Vader in christus jezus, mogen stellen.
1. Ik vleije mij, dat gij mij alles hebt toegestemd, wat ik ter aanwijzing van het wijze en weldadige van Gods beschikking, ten opzigte van onze onkunde van de toekomst, heb aangemerkt. Immers kondt gij, dunkt mij, daartegen niets met reden inbrengen, maar moest het gegronde er van erkennen.
Maar zult gij dan voortaan u ook weder eenigzins ontevreden betoonen, dat gij van de toekomst niets weet? dat toonen, door zelfs toe te geven aan het verlangen, om meer daarvan te mogen weten, en, als u eene of andere uitkomst overvalt, te zeggen, of maar te denken: ‘o! had ik dat mogen weten?’ Voorzeker, dat zou eene laakbare miskenning der Goddelijke wijsheid en weldadigheid zijn, waaraan gij, hoop ik, u toch niet gaarne zult willen schuldig maken!
Weest en blijft tevreden met de mate uwer kennis, en wacht u steeds om bot te vieren aan eenen wensch, waar-
{==241==} {>>pagina-aanduiding<<}
mede gij niet alleenlijk niet verder komt, maar waardoor gij tevens God onteert, en uzelven verheft boven hetgeen Hij wilde, dat gij zijn zoudt!
2. Onverschilligheid zou het worden, als wij meenden, dat, daar wij toch niet weten, wat ons in het vervolg zal bejegenen, wij ons ook daarover niets hebben te bekommeren, noch ons redelijk behoeven bezorgd te maken en voor te stellen, wat ons al of niet zou kunnen treffen. Het is geheel iets anders, te vragen: ‘wat zal het vervolgens wezen?’ uit eene ijdele en ontevredenheid verradende zucht om het te weten, of dat te vragen met geen ander oogmerk, dan om steeds op elke mogelijke uitkomst, op den tegenspoed en den voorspoed, op den dood en het leven wèl voorbereid te wezen, ten einde onder de eerste zich wel te gedragen, en van de laatste het beste gebruik te maken; dat te vragen, om het besef van onze afhankelijkheid van God in ons bestendig levendig te houden; dat te vragen, eindelijk, om ons zoo veel te beter te laten besturen in den pligt der ware levenswijsheid. De vraag in den eerstgenoemden zin mag niet geschieden, maar is in den laatsten van zeer veel belang voor ons.
Wachten wij ons derhalve zorgvuldiglijk voor die onverschilligheid! Dezelve zou ons zorgeloos en ongeschikt maken voor hetgeen wij, ieder in het onze, zijn moeten, - ijverige en getrouwe dienstknechten Gods.
3. Wij weten niet, wat er geschieden zal. Wij weten niet, wat de toekomst ons zal baren; zelfs niet bij het getrouwst verrigten van ons werk, noch bij den meesten ijver in onzen pligt. De wijsheid en goedheid Gods houdt dat voor ons verborgen. Maar, wat zullen wij dan, als die vraag, terwijl wij nogtans het onze doen, in ons opkomt: ‘wat zal het nu zijn?’
o, Mijne Broeders en Zusters! wij kennen God, door jezus christus, als eenen wijzen en goedertieren Vader, die goed en kwaad, vreugde en droefheid, leven en dood gebiedt; die alles doet voor de behoefte der menschen, alles te onzen beste. Zouden wij het dan behoe-
{==242==} {>>pagina-aanduiding<<}
ven te weten, wat de toekomst ons zal opleveren, als wij weten:

Dat Hij ons vreugd of ongeval, 
Naar wij behoeven, zenden zal (*)? 

Dat zij ons allen genoeg; en zoo zij het gedurig, wanneer beangstigende gedaohten in ons opkomen, tot onszelven en tot elkander:

Vertrouwt het aan Zijn wijsheid vrij; 
Hij weet, wat elk het nuttigst zij (†). 

Mogen wij dat, mogen wij zóó aan God ons geheele lot toevertrouwen, o dat wij Hem daarvoor dankbaar zijn, en niets meer vragen!
Ziet daar ons eene en andere herinnering gegeven (‡), welke door ons behartigd moeten worden, indien wij willen toonen, door de erkentenis van het wijze en weldadige onzer onkunde van de toekomst, met dezelve verzoend te zijn! Weten wij dan niet, wat er geschieden zal - God geve het ons te gevoelen, diep in het hart te gevoelen, dat wij nooit daarin Zijne wijsheid moeten miskennen, door er over te klagen - nimmer daarom mogen onverschillig worden - en dankbaar op Hem behooren te blijven vertrouwen, met eenen redelijken en Christelijk-vromen zin! Amen!




Iets over de natuurlijke geschiedenis der krokodillen.

De krokodillen behooren tot de tweeslachtige of kruipende dieren, en hebben eene gedaante, welke met die der hagedissen hoofdzakelijk overeenkomt. Ook beteekent het woord krokodil, hetgeen een Iönisch woord is, ei-
{==243==} {>>pagina-aanduiding<<}
genlijk niet anders dan hagedis. De Grieken, wien wij de eerste berigten omtrent deze dieren verschuldigd zijn, noemden dezelve aldus; terwijl de Egyptische naam, ten tijde van herodotus, champse was. Het eenstemmig getuigenis der reizigers leert ons, dat zij heden in Egypte temsach genoemd worden, in welke namen veel overeenkomst is.
Men vindt dieren van dezen vorm in verscheidene streken van de oude en ook van de nieuwe wereld. Het zijn groote, vleeschetende hagedissen, die in zoet water wonen. Zij hebben in iedere kaak eene enkele rij van scherpe, kegelvormige tanden. Hunne tong is vleezig, onbewegelijk en plat. De teenen der achterpooten zijn met een zwemvlies geheel of ten deele vereenigd. Hun staart is van ter zijde zamengedrukt, en van boven met een' getanden kam voorzien, die aan den grond van den staart dubbel is. Zij hebben vier vingers aan de voorste, vijf aan de achterste pooten; de drie binnensten alleen zijn genageld. Hun ligchaam en staart zijn met groote, harde schilden, als met een harnas, bedekt. Slechts de zijden des ligchaams zijn met kleine, ronde schubben voorzien.
Herodotus en aristoteles hebben vrij naauwkeurige beschrijvingen van den Nijl-krokodil gegeven. De beschrijvingen van den laatsten zijn, zoo het schijnt, van de berigten des eersten ontleend. In de geschiedenis der dieren van aristoteles vindt men dienaangaande het volgende: ‘De waterkrokodillen hebben varkensoogen, groote, uit den mond te voorschijn tredende tanden, sterke nagels, eene ondoordringbare, schubachtige huid. Zij zien onder het water niet zeer duidelijk, maar hebben buiten het water een zeer scherp gezigt. Daarom brengen zij het grootste gedeelte van den dag op het land door, en den nacht onder water, omdat hetzelve alsdan laauwer is dan de lucht.’ (Hist. Anim. L. II. C. 10.) - Door landkrokodilien verstonden de Ouden, gelijk prosper alpinus heeft opgemerkt, groote hagedissen, welke men thans monitors, of ook tupinambis, noemt. Deze landkrokodillen noemden

{==244==} {>>pagina-aanduiding<<}
zij ook scinci, en schreven daaraan opwekkende en zonderlinge krachten toe. Bij plinius kan men daaromtrent meer vinden. De Egyptenaren verkeerden in het denkbeeld, dat, de eijeren van krokodillen op het land gelegd zijnde, deze scinken, en in het water krokodillen voortbragten. Wat de eigenschap betreft van zich 's nachts onder water op te houden, hieromtrent verdient te worden opgemerkt, dat geloofwaardige reizigers ons hetzelfde aangaande den jacaré, of Zuid-Amerikaanschen kaaiman, berigten (*).
Op eene andere plaats van aristoteles lezen wij het volgende: ‘De waterkrokodil legt vele eijeren, gemeenlijk omtrent zestig, van eene witte kleur. Hij broeit zestig dagen, want hij leeft lang. Het is het grootste dier uit het kleinste ei; het ei toch is niet grooter dan een ganzenei, en het jong is daaraan evenredig. Maar, als hij volwassen is, meet hij wel zeventien el. Sommigen beweren, dat hij groeit zoo lang hij leeft.’ (Hist. Anim. V. 30. Zie ook plinius, Hist. Nat. L. VIII. C. 25.)
Hierin is waar en onwaar dooreengemengd. Het is waar, dat het ei van den krokodil zeer klein is voor een dier van die reusachtige grootte; het schijnt eveneens waar te zijn, dat de krokodil altijd groeit. Reeds vroeg zijn de beenuitwassen in dit dier met de beenderen vergroeid, en men ziet dezelve in geraamten van kleine krokodillen reeds zonder tusschenliggend kraakbeen met de groote beenderen vereenigd. Dit kenmerk, om over den volwassenen toestand te oordeelen, laat ons dus bij deze dieren onzeker. Wat voorts de zestig eijeren en zestig dagen betreft, het was een volksbegrip der Egyptenaren, dat zestig een bijzonder getal der krokodillen was. De krokodillen werden daarom gezegd zestig eijeren te leggen, zestig dagen te broeijen (hoewel zij niet broeijen), zestig jaren te leven, zestig wervelen te hebben, enz. Wanneer de Ouden ons dergelijke berigten mededeelen, voegen zij er wijsselijk bij: ‘Dit zeggen de Egyptenaars.’

{==245==} {>>pagina-aanduiding<<}

Het getal der wervelen, ondertusschen, verschilt in de krokodillen werkelijk niet veel van zestig, en cuvier heeft eenmaal juist dit getal bij een krokodillen-skelet waargenomen. Het geraamte der krokodillen onderscheidt zich overigens door korte dwarse beentjes aan de halswervelen, welke men als onvolkomene ribben beschouwen kan, en die de zijdelingsche beweging van den hals zeer moeijelijk maken. Vanhier, dat men, door zich om te wenden, op het land deze dieren ontgaan kan.
Men onderscheidt thans vele soorten van krokodillen, hoezeer nog vóór veertig of vijftig jaren alle soorten tot eene enkele gebragt, en onder den naam van lacerta crocodilus verward werden. Schneider, doch vooral cuvier hebben in dit gedeelte der Natuurlijke Geschiedenis veel lïcht verspreid. Men brengt de soorten thans tot drie geslachten.
Het eerste geslacht noemt men kaaiman, of wel alligator. De laatste benaming komt van het Portugesche lagarto, welk woord (lacerta) hagedis beteekent. Bij deze kaaimans zijn de vingers der achterpooten slechts voor een gedeelte met een vlies verbonden. Hunne tanden zijn ongelijk, en de vierde van de onderkaak wordt aan wederzijden in eene holte van de bovenkaak opgenomen, wanneer de mond zich sluit. Zij hebben eenen stompen bek.
Al de soorten van dit geslacht, die men tot nog toe kent, zijn van de nieuwe wereld. In Zuid-Amerika vindt men den brilkrokodil of jacaré, welke tot den 32o Z.B. verbreid is. Dezelve leeft vooral van visch en watervogels, en wordt tien voet lang. In Noord-Amerika vindt men den krokodil met den snoekenkop, die zich eveneens tot den 32sten graad N.B. uitstrekt, en gevolgelijk de plaatsvervanger der vorige soort in het noordelijk halfrond is. Toen de Nijl-krokodil, gelijk ten tijde van herodotus, zich nog tot Delta uitstrekte, bereikte dezelve echter den 32sten graad ten noorden der linie nog niet; thans is zulks nog veel minder het geval, en men mag dus gerust vaststellen, dat de geographische ver-
{==246==} {>>pagina-aanduiding<<}
breiding naar het zuiden en noorden in het geslacht der kaaimans uitgestrekter is dan in een der twee overige geslachten.
Het tweede geslacht noemt men gavial; het derde meer bepaald krokodil. Bij beide deze geslachten vindt men de volgende kenmerken, die zij gemeen hebben, en waardoor zij zich van de kaaimans onderscheiden. Hunne achterpooten hebben een zwemvlies, hetgeen de vingers geheel of voor een groot gedeelte verbindt. De vierde tand van de onderkaak wordt niet in eene holte, maar in eene groeve of uitsnijding aan de buitenzijde van de bovenkaak opgenomen. Achter de oogholten zijn twee groote ronde gaten in den schedel, die men door de huid heen op het gevoel onderscheiden kan.
De gavial heeft daarenboven eigene kenmerken, waardoor hij zich van alle overigen onderscheidt. Vooral is zijn buitengewoon lange, smalle bek, welke met een' regten rand voortloopt, merkwaardig. Zijne tanden zijn nagenoeg gelijk. Deze dieren leven in den Ganges; het is nog niet uitgemaakt, of er twee soorten van bestaan, dan of de daarvoor aangenomene afwijkingen in gedaante gevolgen van verschillenden ouderdom zijn. Hoe zeer de gavials zeer groot worden, zijn zij echter niet gevaarlijk, maar voeden zich vooral met visschen. De mannetjes hebben, als zij volwassen zijn, een zonderling knobbelachtig uitwas aan de punt van den bek bij de neusgaten, hetgeen inwendig hol is. Eene plaats van aelianus kan hiertoe gebragt worden, daar hij van de krokodillen van den Ganges zegt: ‘Zij hebben een uitsteeksel op de punt van den bek, even als een hoorn (*). Dit zonderling uitsteeksel is hol en neemt lucht op, waarschijnlijk om de ademhaling bij het dompelen onder water te onderhouden (†).’ Doch het blijft hierbij onverklaard, waarom de wijfjes dit deel missen.

{==247==} {>>pagina-aanduiding<<}

Het derde geslacht, eindelijk, is dat der meer bepaald aldus genoemde krokodïllen. Behalve de kenmerken, die zij met de gavials gemeen hebben, onderscheiden zij zich door een langwerpig, platgedrukt hoofd, terwijl de randen der kaken schuins en in golvende krommingen van den schedel naar voren loopen. Hunne tanden zijn ongelijk; de voorsten van de onderkaak doorboren bij oude dieren de bovenkaak, en komen met hunne punten in den schedel daaruit te voorschijn. De meeste soorten van dezen vorm zijn uit de oude wereld; maar ook op St. Domingo en de overige Antillen wordt eene soort van dit geslacht gevonden (crocodilus acutus).
Op Java en de overige eilanden van den Oost-Indischen Archipel vindt men den tweekammigen krokodil (crocodilus biparcatus), die eene lengte van 18 voet bereikt, en zoo verslindend is, dat men eenmaal in deszelfs maag de overblijfsels van het lijk eener vrouw, van een' hond en van een schaap, eene geheele kat, en werscheidene oorringen van vrouwen gevonden heeft (*).
Tot deze afdeeling behoort ook de Nijl-krokodil, de soort, welke het vroegste van allen bekend is geweest. Thans wordt dezelve alleen in Opper-Egypte, in het oude Thebais, gevonden. Op den oever zijn deze dieren vreesachtig; zij schuwen elk gedruisch, en bege ven zich bij het hooren van de stem eens menschen schielijk naar het water; maar in het water zijn zij onverza delijk en onvermoeid in het najagen van buit, en bijten dikwerf met hunne sterk gewapende kaken een' arm of been af van hem, die onvoorzigtig in hanne nabijheid zich verstout te baden. Hetgeen herodotus zegt, dat zij alleen de bovenkaak bewegen, is in zoo ver waar, als zij den geheelen schedel met de bovenkaak oplijgten, terwijl de onderkaak onbewogen blijft, even gelijk het deksel van eene snuifdoos, die zich met een scharnier opent.

{==248==} {>>pagina-aanduiding<<}

De eijeren der krokodillen worden door ichneumons en monitors opgegeten. De Natuur, zegt plinius te regt, achtte het niet genoeg, aan den krokodil slechts éénen vijand te geven, om het kwaad, dat hij kan aanregten, binnen de behoorlijke perken te houden. En echter hebben de Egyptenaars dit vreesselijke dier vergood, en achtten zich moeders gelukkig, wanneer hare kinderen door den God werden verslonden! Sommigen meenen, dat de Egyptenaars zulks gedaan hebben uit dankbaarheid jegens de krokodillen, omdat zij door vrees de roovers van hen afhielden. Voor roovers kan men zeker veilig zijn, als men zich laat verslinden. De Tentyriten dachten er anders over, en meenden den last, om roovers weg te jagen, niet aan de krokodillen te moeten toevertrouwen. Zij maakten eene sterke jagt op deze dieren, met dat gevolg, dat men op die plaatsen in den Nijl naar lust kon baden en zwemmen (*); terwijl het op andere plaatsen, waar de krokodil als goddelijk vereerd werd, niet eens veilig was, in het water van de rivier zijne voeten te wasschen, of anders dan met de meeste omzigtigheid langs den oever te wandelen.
Zoo is in de zedelijke, gelijk in de natuurlijke wereld, niets gevaarlijker dan een bijgeloovig ontzag voor het kwade; terwijl de mensch, die hetzelve moedig tegen durft gaan, in zichzelven de kracht zal voelen aangroeijen, om het met gelukkig gevolg te bestrijden.

J.v.d.H.





Hugo de Groot. Bilderdijk.


Nemo omnes, omnes neminem fallunt. 
 
seneca. 

Ongelukkig het land, door partijwoede van rust en vrede beroofd; ongelukkig de nakomelingschap, gedach-
{==249==} {>>pagina-aanduiding<<}
tig slechts aan de dwalingen der vaderen, en onachtzaam op de lessen der wijsheid, die eene duurgekochte ondervinding haar aanbiedt. Neen! wij behoeven het oog niet te sluiten voor de gebreken, welke het karakter van groote mannen hebben ontsierd. Het is niet de ware hulde, hen boven menschelijke zwakheden verheven te wanen en tot den rang der onsterfelijke Goden op te voeren. Doch evenmin is het iemand, wie dan ook, geoorloofd, met onbeschaamde moedwilligheid de grootheid van beroemde mannen in de schaduw en geringe vlekken (zoo die al inderdaad op hen rusten) in vollen dag te stellen; ja, door eene ellendige factiezucht gedreven, tegen waarheid en regtvaardigheid aan, b.v. eenen de groot van al wat hij groots en edels bezat te berooven, en hem, naar eigen inzigt en vinding, misdaden aan te tijgen, van welke hem de Geschiedenis vrijspreekt. Onzalig is het, zichzelven eene vrijheid te vergunnen in het beoordeelen, die anderen in het handelen naar pligt en geweten alle vrijheid ontneemt. Eene bezadigde onpartijdigheid stelt ware verdiensten, naar leeftijd en toestand berekend, op den echten prijs. Haar oordeel is blijvend, is duurzaam. Dan, waartoe vervoert de strijd voor hartstogtelijke inzigten en begrippen - waartoe het vooroordeel niet? Bilderdijk, de groote bilderdijk leert het ons.
In het Buitenleven lezen wij, bl. 21:

‘Zoo wist in 't kerkerleed, begraven in zijn boeken, 
De wakkre Huig de Groot de rust van 't hart te zoeken, 
En wischte in de oefening van 't doorgeletterd hoofd 
Vergrijp en vonnis uit, met wat zijn eer verdooft!’ 

Onder de Aanteekeningen lezen wij, bladz. 161, de volgende:

‘De wakkre Huig de Groot.

Zeker, om bewonderaar van een groot man te zijn, behoeft men hem niet tot een heilig te maken. Wee hun, die geloven, dat men in staatspartijschappen of punten van Godsdienstleer niet ter goeder trouw dwalen, ja, uit

{==250==} {>>pagina-aanduiding<<}
zucht voor zijne partij, zelf te ver gaan en naar rechten strafbaar worden kan, zonder daarom op te houden een eerlijk man te zijn. Wij hebben in onze dagen voorbeelden van uitersten gezien, waardoor deze waarheid thans buiten tegenspraak gesteld behoorde te zijn. Ik ben noch in het Godgeleerde noch in het Staatssystheem van de partij van oldenbarneveld en de groot; ik ben het nooit geweest, en ik ben het thans minder dan ooit. Ik vereenig mij even weinig met de gronden der toenmalige tegenpartij in den Staat, en zoo men mij hoort, beiden hadden ongelijk in staatsbeginsels, waaruit zij handelden. Maar schoon ik ook 't vonnis van beide die groote mannen onderschreven had, zij zouden mij toch groot en achtingwaardig blijven. Er is onderscheid tusschen het Forum externum en internum. Men kan in het een schuldig en strafbaar zijn, terwijl men in 't ander onschuldig of ten minste bij zijn schuld zeer verschoonbaar is, en omgekeerd. Voor mij, ik ben altijd van 't gevoelen des Oosterschen wetgeleerde geweest, aan wien timourlenk vroeg, wien men voor Schedid (*) te houden hebbe? Zie het stukje in de Dichterlijke Handschriften, bij uylenbroek, XI. 30, (†) zedert in mijne verspreide Gedichten, I. 94. herdrukt. Ook heeft mijn gedrag en wandel dit in de verschillende tijden, die wij beleefd hebben, bewezen. B.’ - Deze aanteekening is in vele opzigten belangrijk, vergelijkt men den vroegeren met den lateren bilderdijk. Wij hebben niets curcijf geplaatst, om daardoor de aandacht op te wekken, overtuigd, dat elk verstandig lezer zelf ge-
{==251==} {>>pagina-aanduiding<<}
makkelijk dat alles zal opmerken; vooral wanneer wij, na dit uiteengezette gevoelen van het jaar 1802, volgen laten, wat bilderdijk in 1826 van de groot schrijft. Noch met het een noch met het ander stemmen wij in. Het bovenstaande eerbiedigen wij, als het gevoelen van eenen man, wien althans dezelfde vrijheid toekomt, waarop wij voor onszelven aanspraak maken, wanneer het een vrij onderzoek der Geschiedenis geldt; maar in de volgende regelen vinden wij niets dan opzettelijke heiligschennis, gepleegd aan den eerbiedwaardigen naam van Neêrlands grootste sieraad. Men leze nogmaals de aanteekening naauwkeurig na, en vergelijke dan:

	‘Huig de Groot (*).
'k Heb eens ter goeder trouw den nagalm opgevangen, 
En hield beroemden Huig als ongelijkbaar groot; 
Maar zoo die wolk van waan mij eenmaal om bleef hangen, 
Zij brak, en 'k zag den man, in al zijn naaktheid, bloot. 
Geleerdheid had hij, ja, zooveel zijn hoofd verzwelgen, 
Maar slecht (†) verteeren kon bij 't vroeg bezwaard verstand, 
En die de roem moest zijn der vrijgeworden Belgen, 
Werd dienstbaar aan 't verderf van 't rijzend vaderland. 
Eens werktuig in de hand van drijvende tijrannen, 
Wier pen en mond hij wierd, kortzichtig in hun doel, 
En, 't zij in 't net verstrikt (!) of in hun juk gespannen, 
Werd, bij hun val, de wraak zijn eenigst zielsgevoel. 
Nu holde 't walend brein, verdoofde 't licht der reden, 
Zijn vroeger glorie smolt in dwaas- en nietigh een; (‡) 
Zijn naam gaf ze aanzien, en werd zinloos aangebeden; 
Twee eeuwen hield hij 't uit, maar eindlijk, hij verdween. 
Voor wijzer inzicht? - Neen, voor grooter wangevoelens, 
Zich wortlende in den tronk, die van hem overbleef; 
En Neêrland smaakte de eeuw des staats- en kerkomwoelens, 
Die al wat was verplaatste, en alles even scheef.’ 
 
1826. 

Levert nu de vergelijking het bewijs voor eene verander-
{==252==} {>>pagina-aanduiding<<}
de opinie, of......? Doch genoeg. Wij besluiten met de volgende regelen:

	Aan Mr. w. bilderdijk, na de lezing van het bovenstaande stukje.
'k Vereer, ja, mag het zijn, 'k aanbid u, Bilderdijk! 
'k Vind in het nieuw Euroop geen Dichter, u gelijk; 
'k Zink in bedwelming weg, waar gij de snaren spant; 
Één vonk van 't heilig vuur, dat in uw' boezem brandt, 
Zet heel mijn hart in gloed, en weenend kniel ik neêr 
Bij 't Paradijs-gezang of 't loflied tot Gods eer. 
Doch waartoe, grijze Bard! in 't aanzien van den dood, 
Uwe elpen lier gesnaard tot smading van de Groot? 
Moest ge eenmaal balling zijn, en stroomde uw' vadren bloed (*) 
Voor de eer van Neêrlands God en vrijheid van 't gemoed; 
Was eens uw ziel en zang gewijd aan 't vaderland: 
Waarom uit Neêrlands kroon, met fel verwoede hand, 
De parel weggerukt, die glans geeft voor heel de aard'? 
De Groot, Europa's roem, zoo groot een roem ook waard! 
Of woont ook lasterzucht in 's Dichters vrije borst? 
Of is 't een strijd, die past aan aller dieren vorst, 
Door razernij verwoed, te ontvlammen op het lijk 
Des boschleeuws, eens, als hij, de roem van 't dierenrijk? 
Of glanst uw kroon te meer, de Groot van kroon beroofd? 
Of heeft ooit aadlaarsvlugt den gloed der zon verdoofd? - 
Neen! hoe des jonglings ziel aan uwe toonen hangt, 
En bij 't onsterflijk lied, dat schooner nooit vervangt, 
Een' hemelwellust smaakt, waarbij haar de aarde ontschiet, 
't Verguizen van de Groot, dit, neen, dit duldt zij niet! - 
Zinkt eens uw levenszon, mijn morgenstar zijt gij! 
Maar, wat de Groot steeds was, mijne avondstar blijft hij! 









{==253==} {>>pagina-aanduiding<<}

Brieven, over de zoogenoemde verdediging van Prins Maurits van Oranje van mr. C.M. van der Kemp tegen Adr. Stolker, door den laatstgemelden.

No. I.

Waarde Vriend!

Vreemd was mij, in uwen laatsten, uwe betuiging van verwondering, dat ik nog niets geantwoord had op hetgeen de Heer van der kemp tegen mij geschreven heeft, ten aanzien der gezindheid van Prins maurits jegens de Remonstranten. Ik heb u toch, kort nadat ik zijn boekje, onder mijne voorbereidselen tot het verlaten van de stad, vlugtig had doorgeloopen, stellig geschreven, dat ik er niets tegen dacht te doen, dewijl het, naar mijn oordeel, noch antwoord verdiende, noch behoefde. 't Is waar, dat gij mij, eenigen tijd daarna, gemeld hebt, dat gij, met onze gemeene vrienden t' uwent, van strijdig begrip waart; doch uwe toen gemelde redenen konden mij niet overtuigen: en, toen gij mij, in het najaar, bezocht, en zaagt, in welke beslommering ik, op mijn nieuw verblijf, nog zat, scheent gij mij ook toe te stemmen, dat ik tot het stellen van eenig tegenschrift, hetwelk toch altijd eenige uitgebreidheid hebben moest, volstrekt geene gelegenheid had: en, daar gij nu wist, welk ongeluk mij sedert is bejegend, en hoe lang ik, in gevolge van mijnen smartelijken val, tot alle schrijfwerk buiten staat geweest ben, en gij mij zelf meldt, dat u, in het best van uwen leeftijd, de gestrengheid van dezen langdurigen winter geweldig belemmerd heeft, kan ik niet begrijpen, hoe gij u hebt kunnen verbeelden, dat ik, zwakke oude man van nu nagenoeg achtenzeventig jaren, mij onledig zou hebben kunnen of willen houden met het vervaardigen van een geschrift, hetwelk ik verklaard had voor noodeloos te houden. - Dan, dit zij zoo! - Gij schrijft mij nu op nieuw, dat gij, met onze vrienden, nog altijd van gedachten blijft, dat ik mijnen tegenschrijver behoor te wederleggen; dat mijne eigene verdediging dit schijnt te vorderen, opdat men niet wane, dat ik dit niet kan doen, en ik daardoor mijn crediet bij het publiek niet verlieze; en dat het ook zeer
dienstig zou zijn, om dezen nieuwen en nog jeugdigen bestrijder van waarheid en verlichting, die, in vervolg, bij eenvoudigen, nog zeer

{==254==} {>>pagina-aanduiding<<}
veel kwaads zou kunnen stichten, daarin te voorkomen, door hem, in zijne waarde, als schrijver, bekend te maken, en te doen zien, welke geloofwaardigheid en welk gewigt aan zijn schrijven zij te hechten; en gij blijft aandringen, dat ik, zoo ik 't nog niet gedaan heb, de pen tegen hem zal opvatten. Ik ben, in waarheid, om dien aandrang wat ontevreden geweest. Wel! (dacht ik) wat legt er dan toch zoo bijster veel aan gelegen, of men al dan niet blijft gelooven, dat Prins maurits de vijand en vervolger der Remonstranten geweest is? Ik meende het tegendeel bevonden te hebben, en wilde daarom den Vorst, die buiten dat genoeg bezwaard is, ten minste van deze blaam ontheffen. Achten anderen, dat ik het mis heb, en vinden zij goed, dat, met veel ophef, tegen mij te beweren, wel, ik gun hun die vreugd! Het oordeelkundig en onzijdig publiek moge het pleit beslissen. Het is voor de Geschiedenis van geen verder belang, dan voor zoo veel er de Prins meer of min hatelijk in voorkomt, en de zaak is nu van weêrzijde genoeg toegelicht. Het blijve dus daarbij! - En of nu Mr. van der kemp, die, na eventjes den tempel der wetenschappen te hebben ingekeken, sedert een' blaauwen maandag, als auteur, is op het tooneel verschenen, en gedebuteerd heeft, met mannen, wier gezag, in het gebied der letteren, reeds gevestigd was, eer hij geboren werd, onhebbelijk te bejegenen, het van bijzonder belang voor zijn domperianisme geacht heeft, mij vooral verwaten aan te vallen; wel! de jonge man verklaart zelf, dat hij niet verwacht er veel mede te zullen uitregten. En inderdaad elk, die, hetgeen hij leest, ook verstaat en beoordeelen kan, doorziet terstond de belagchelijkheid zijner geheele onderneming, om Prins maurits tegen mij, zoo als bij het noemt, te verdedigen, en elk niet oppervlakkig lezer merkt aanstonds zijne onkunde,
sophisterij en kwaadwillige misduiding van mijn geschrijf op. En zal ik dan nu mijnen kostelijken tijd gaan spillen, om dat alles aan te wijzen, en hem (zoo hij er vatbaar voor is) daarover te beschamen? - Ik bedank daar hartelijk voor. Dat hij zich vermake, zoo als kinderen doen, die sneeuwballen werpen, zonder iemand te raken, of althans aan iemand eenig wezenlijk leed toe te brengen, en daarvoor het verkleumen en besmetten hunner handen over hebben! Wie, dan een dwaas, stoort zich daaraan, en lacht niet veeleer om het onnoozel kinderspel? Of (zoo gij deze vergelijking niet gepast genoeg acht) wat wijze zal eenen onverlaat, die hem, in

{==255==} {>>pagina-aanduiding<<}
het voorbijloopen, eene kladde op den mantel werpt, met kwade namen achterna schreeuwen, om hem nog het genoegen te verschaffen van te zien, dat men er zich boos over maakt, en hem uit te lokken, om bij zijnen moedwil nog bespotting te voegen? Mij zij dan ook het culpam paena premit comes, en den Heere van der kemp zij de schande, welke hij, wegens zijne dwaasheid en verkeerdheid, bij alle verstandige en bescheidene lezers heeft ingeoogst, straf genoeg!
Ondertusschen, terwijl ik, in de hervatte koude, onder vernieuwde smarten, buiten staat, om iets anders te doen, alzoo, in mijnen leningstoel, voor een goed vuur, over uwen laatsten zat te peinzen, overwoog ik ook uwe nadere drangreden, waarmede gij mij tot schrijven opwekt. Gij oordeeldet, dat mij mijne achting bij eenvoudigen, die, door den Heer van der kemp, welligt tegen mij konden zijn ingenomen, niet zoo geheel onverschillig behoorde te zijn, en dat het van belang was, hem bij zulken een crediet te benemen, waardoor hij, in vervolg, bij hen nog zeer veel nadeel zou kunnen doen. Maar (dacht ik) hoe vele zulke eenvoudigen zouden toch zijn en mijn geschrift wel hebben gelezen, en hoe velen zal hij dan, door het zijne, wel hebben medegesleept? En zal ik dan nu voor die weinigen gaan zitten schrijven, om ze, op mijne beurt, weêr met mij te slepen? Dit, waarlijk, dunkt mij voor mij geene zeer waardige, noch op zich zelf belangrijke, bedoeling te zijn. Neen: ik schrijf voor zulken niet. Zij zijn de dommerikken in eene pleitzaal. Als de eischer gesproken heeft, zeggen zij: hij heeft gelijk; en, als zij den antwoorder gehoord hebben, herhalen zij hetzelfde. Pleit voor hen vervolgens van repliek en dupliek, en zoo gij wilt tripliek, quadrupliek, enz., gij blijft met hen altijd even ver. Wat Advocaat zou voor zulken pleiten willen? Ik hoop zelfs de Heer van der kemp niet. Ik althans bedank er voor. En of zijn Ed. nu zoodanigen moge hebben medegesleept, en dat, in vervolg, nog veelvuldig zou kunnen doen; wel, wat belemmering zou dat aan den voortgang van waarheid en verlichting kunnen toebrengen? Waarlijk, zij hangt van zulken niet af. - Het is echter waar, dat alle eenvoudigen juist geene moedwillige dommerikken zijn, en sommigen slechts
waarschuwing tegen de drogredenaars, en teregtwijzing behoeven, om tot het licht gebragt te worden. Maar daaraan ontbreekt het waarlijk thans niet, en, zoo zij slechts hun eigen oordeel eenigzins te werk stellen

{==256==} {>>pagina-aanduiding<<}
en zien willen, zullen zij niet blind blijven. Ik zelf heb hun hiertoe reeds veelvuldig getracht dienst te doen, en wil dat ook, zoo veel ik kan, in vervolg nog doen; maar, in het tegenwoordig geval! - Heeft dan de nakomelingschap, wier gevoelen men doorgaans, als onzijdig, eerbiedigt, niet, sedert twee eeuwen, omtrent het oordeel, hetwelk men over Prins maurits te vellen heeft, niet slechts in Nederland, maar in het geheel beschaafd en verlicht Europa, beslist? Wel, dat men dan daar tegen druische, en tegen eenen oven gape! Ik mag het lijden, en zal er met anderen over lagchen. En of maurits al, dan niet, vervolger der Remonstranten geweest zij, dat is mij, gelijk ik zeide, geen pennestrijd waardig.
Tot dus ver, mijn Vriend! ziet gij, dat gij nog weinig bij mij gevorderd waart. Maar nu rezen nog de volgende vragen bij mij op: Zult gij dan aan het oordeel van vrienden, waarvoor gij altijd zoo vele deference hadt, en die de zaak misschien beter inzien, dan gij, niets toegeven; daar het u zoo weinig moeite behoeft te kosten, om aan hun verlangen te voldoen? En kunt gij denken, dat alle verstandige lezers lust genoeg gehad hebben, om uw geschrift en dat van uwen tegenschrijver oplettend genoeg te overwegen, en het een met het ander te vergelijken, om te beoordeelen, in hoe ver hij dit en dat, met grond, ten uwen laste gebragt heeft; en behoort gij dan dezulken niet in staat te stellen, om deswege stellige uitspraak te doen? Kom, (zeide ik bij mijzelven) gij kunt nu toch niets gewigtiger verrigten: laat u het boekje van uwen Antagonist, dat gij toch slechts zoo haastig hebt doorgeloopen, nog eens brengen, en bezie nader, of gij er iets tegen wilt doen. Ik herlas het dan, hetgeen anders gewis nooit geschied zou zijn, en, om kort te gaan, ik besloot, om u eenigzins genoegen te geven: en, ziedaar, ik kom thans de uitvoering van dit besluit aanvangen. - Maar zie nu het woord eenigzins niet over het hoofd! Want ik ben volstrekt niet gezind, om het geschrijf van den Heer van der kemp van A tot Z (zoo als men zegt) te gaan ziften, zoo als hij de vertooning gemaakt heeft van het mijne te doen. Dat ware een stal van augias zuiveren, en zou een geheel boekdeel vorderen, hetwelk ik zoo min schrijven wil, als anderen, dan dwazen, het zouden willen koopen of lezen. Reken eens! Mijn stukje zal, als gij er de inleiding aftrekt, vijftig bladzijden groot geweest zijn. Hiertegen heeft de Heer

{==257==} {>>pagina-aanduiding<<}
Advocaat er honderd en zestig geschreven; en hoe velen zoude ik er dan wel behoeven, zoo ik alles wilde uitpluizen? Ettelijke honderden. Ik heb er de kik van, en de geheele kool is mij die sop niet waardig. Neen: ik wil alleen, tot een proefje, hoe ik zijn geheele boekje, in navolging van hem, zou kunnen analyseren, en hoe ik er, over het geheel, het zotte en nietige van zou kunnen aantoonen, zijn Voorberigt wat bijzonderder onder de censuur nemen; maar, voor het overige, slechts hier en daar over eenige punten van zijn geschrijf zoo veel zeggen, als ik noodig acht, om over het geheel een oordeel naar waarde te vellen. En hoe, en in wat vorm, zal ik dat nu best doen? Mij dunkt, daar ik nu begonnen heb met er aan u over te schrijven, moet ik daarmede maar voortvaren. Dan kan ik er mij, in gemeenzamen stijl, die er toch best voor voegen zal, met u over blijven onderhouden, en behoef ik naar geen ander ontwerp van schrijfwijs om te zien. Welaan! Ik wil dan in dezen (dewijl ik nu nog wat tijds heb) vooreerst het kostelijk Voorberigt van het boekje behoorlijk toelichten. In volgenden over het boekje zelf.
Ik bid u, zie dat Voorberigt nog eens even door. Het is wel, door zijne noodelooze herhalingen, meer dan de helft te lang, maar beslaat toch slechts vier en een halve bladzijden. Zie eens, of gij het zonder meesmuilen kunt lezen. Zoo ja, dan zijn uwe lachspieren niet zoo ligt aangedaan, als de mijne. Schering en inslag van het voornaamste deel is hier, dat de schrijver zijne verwachting uit, dat zijn boekje, over het algemeen, met ongenoegen zal ontvangen worden, - dat hij vreest, er niet veel mede te zullen uitwerken, - dat hij tegen de algemeene denkwijs moet oproeijen, - dat hij er geen goede ontvangst van verwacht, enz. Welnu! oordeel, of het dan niet bespottelijk is, echter zulk een boekje te gaan zitten schrijven; en of men niet van eene ongemeene schrijfjeukte gekweld moet worden, om zoo, zonder vooruitzigt van schier eenig nut, zijnen tijd te verbeuzelen? - En, let wel! hij moet (zegt hij) tegen de algemeene denkwijs oproeijen. - Maar de denkwijs, dat maurits de vijand en vervolger der Remonstranten geweest is, welke ik heb trachten te wederleggen, was gewis, tot op de uitgave van mijn geschrift, de algemeene, welke ook die van den Heer van der kemp is, en waarvoor hij ook thans ijvert. Indien hij dan nu tegen de algemeene denkwijs moet oproeijen, dan houdt

{==258==} {>>pagina-aanduiding<<}
hij het daarvoor, dat ik, door mijn schrijven, die oude algemeene denkwijs overwonnen heb, en dat thans de mijne de algemeene geworden is. Wel! daarin verblijde ik mij dan uitermate. Ik zoude zoo veel van mijn geschrijf niet hebben durven verwachten; maar verwonder mij dan nu minder, dat hij gedacht heeft, met het zijne niet veel te zullen uitregten. Ondertusschen dat laatste dacht ik ook, en daarom meende ik, dat het geene weêrlegging behoefde. - Maar vervolgens: de schrijver treedt op tot verdediging, zoo als hij het noemt, van Prins maurits tegen mij. Nu heb ik mij altijd verbeeld, dat iemand verdedigen is hem vrijpleiten van lets, hetwelk hem, verkeerd, als iets slechts, was te last gelegd; en ik hield het daarvoor, dat Prins maurits na te geven, dat hij de vijand en vervolger der Remonstranten geweest was, hem met iets slechts bezwaarde: want ik dacht, dat hij, die zijne Medechristenen, om verschil van betwistbare gevoelens, noch vijandig was noch vervolgde, voortreffelijker was, dan hij, die dit niet deed, en ik meende dus Prins maurits te verdedigen. Maar neen: de Heer van der kemp is van strijdig gevoelen. Hij begrijpt, dat ik den Vorst hoogelijk heb te kort gedaan; hij beweert, dat hij wel degelijk der Remonstranten vijand en vervolger geweest is, - en dit heet hij den Vorst verdedigen! Hoordet gij ooit iets ongerijmder? En was het noodig, hem hierover ten toon te stellen?
Ik kon niet begrijpen, wat hem mogt bewogen hebben, om zich, door iets dergelijks te beweren, zoo te schande te maken: maar hij lost ons het raadsel op. Hij wil voor de leer der Dordsche Vaderen ijveren, en deze leer (zegt hij) is met zijne zoogenoemde verdediging van maurits gedrag zeer naauw verbonden. Dit zegt duidelijk, met andere woorden: zoo maurits geen vijand en vervolger der Remonstranten geweest is, dan verllest die leer van haar gezag; dan ontvalt haar een gewigtig steunsel; dan kan zij niet zoo beslissend, als waarachtige en volkomene leer der zaligheid, waarvoor hij verklaart haar te houden, worden voorgedragen. Wat zegt gij nu daarvan? Ik heb altijd gedacht, dat de grondslag dier leer was de onderstelde onfeilbaarheid der Dordsche Vaderen: maar neen; die moet, volgens van der kemp, geschraagd worden door het betwistbaar gedrag van maurits! Wel bekome hem die paradox! Hij moge ze aan hen, die met hem in het Dordsch systema staan, verantwoorden.

{==259==} {>>pagina-aanduiding<<}

Zien wij verder, welke fraaije dingen al meer in zijn Voorberigt te lezen staan. - Hij legt er eene schoone belijdenis in af, wegens zijne verdraagzaamheid. Hij wil een ieder in zijne godsdienstige gevoelens eerbiedigen, hij moge Heiden, Mahomedaan, Jood, Roomschgezind, of Protestant, van welke sekte ook, zijn. Dit rekent hij gewis zichzelven tot lof; maar gevoelt niet, dat hij hiermede zijnen maurits, die hij beweert, dat de Remonstranten in hunne gevoelens niet eerbiedigen wilde, dewijl hij er hen (volgens hem) om vervolgde, een zeer slecht compliment maakt en lijnregt zichzelven tegenspreekt. Welk een oolijkerd! - Doch dit in het voorbijgaan. - Wat voorts zijne eerbiediging van elks gevoelens betreft: hij vordert slechts, als voorwaarde, dat men niet mag verschillen van de leer des Kerkgenootschaps, waarvan men zich lid noemt, en blijft noemen. Wie derhalve, bij een Kerkgenootschap, waar elk godsdienstig gevoelen, in deszelfs formulieren, zoo naauw mogelijk bepaald is, daarvan eenigzins afwijkt, dien zal hij, in zijne afwijkende gevoelens, niet eerbiedigen; en wat hij doen zal omtrent die gevoelens van eenen zoodanigen, waaromtrent de formulieren niets bepaald hebben, daarover houdt hij het stilzwijgen. Verder moet dan een Heiden, een Mahomedaan enz., om op de eerbiediging zijner gevoelens door den schrijver te kunnen staat maken, blijven hetgeen hij is. - En waarop moeten nu de leden dier Kerkgenootschappen, welke geene formulieren hebben, en wier leden aan geene bepaalde gevoelens gebonden zijn, ten aanzien zijner eerbiediging, rekenen? Wel! blijkbaar daarop, dat zij
zich in hunne vrijheid van te gevoelen en belijden, wat zij zelf oordeelen waarheid te zijn, handhaven. Dezulken zal hij dan in hunne gevoelens eerbiedigen! - Dit zij zoo! Alzoo loopen dan de zoodanigen geen gevaar, dat zij ooit met hem bittere geschillen over die gevoelens zullen behoeven te voeren. Dit is, voor de rust van het Protestantsch Christendom, eene belangrijke verzekering, en gij hebt dus, ten minste van dezen kant, geene vrees te voeden, dat hij, in vervolg, kwaad zal stichten.
Verder wenscht de schrijver, zeer nederig, het daartoe te brengen, dat alle oprechten en waarheidlievenden overtuiga zullen zijn, dat er in maurits niets te berispen is. Zie, dat is dan eens eene regt heroïque onderneming, waaraan zich nog nooit iemand gewaagd heeft! Maurits onberispelijk! dus, hetgeen niemand onder de stervelingen nog ooit was, gelijk

{==260==} {>>pagina-aanduiding<<}
aan den eenigen Onberispelijken van hooger oorsprong, die ooit op aarde leefde! - Maar, zoo erg zal hij het toch niet gemeend hebben! Doch wat doet hij zich dan te vermeten, om voor het publiek te schrijven, zoo lang hij zijne meening niet duidelijk en bepaald weet uit te drukken, vooral als hij alle opregten en waarheidlievenden (gelijk hij zegt) wenscht te overtuigen? Die wensch ondertusschen, wat hij dan ook gemeend moge hebben, is jammerlijk onvervuld gebleven. Hij heeft niet alleen, zoo min als allen, die vóór hem maurits verdedigd hebben, het zoo ver niet gebragt, dat hij heeft bewezen, dat hij onberispelijk was in de punten, welke hij heeft aangeroerd; maar hij heeft integendeel, gelijk zal blijken, den Vorst meer bezwaard, dan hij ooit te voren was, en zijne uiterste zielsvermogens te werk gesteld, om den lak, dat hij een vijand en vervolger der Remonstranten geweest is, waarvan ik hem had pogen te ontheffen, op hem te doen blijven kleven.
Wat hij nu voorts klaagt over gebrek aan waarheidsliefde, het berusten in het zeggen van anderen, het niet verzaken van alle blind geloof, - dit alles kan aan niemand, met meer regt, verweten worden, dan aan hemzelven. Ridemus Graechos, de seditione querentes. Maar het dient excellent, om onkundigen zand in de oogen te werpen. - Wat hij van mijn werkje zegt, dat het te gevaarlijker is, naar mate het, in den eersten opslag, gunstiger schijnt voor de eer van Prins maurits: hier schijnt hem zoo iets van de waarheid, dat hij, die niemand, om verschil van godsdienstige gevoelens, vervolgt, te prijzen is boven hem, die dit niet doet, voor het gezigt geschemerd te hebben; maar die schemer is weldra verdwenen voor het licht, dat de vervolger verre te praefereren is! - Wat betreft, dat een ieder, die eenige roeping gevoelt, verplicht is aangerande waarheid voor te flaan, en dat hij, die het niet doet, onder het vermoeden ligt, van de tegensprekers toe te stemmen, waarvoor hij wenscht, dat God hem bewaren zal: wel, wat zal de man dan niet altijd veel te doen vinden, als hij zich van zijnen pligt kwijten zal, vooral als zijn verstandsoog, omtrent het onderscheiden van waarheid, zoo geweldig blijft schemeren, als het doet in ons geval! - Maar, hij zal waarschijnlijk niet altijd roeping gevoelen. Ik wensch, om zijnentwil, zoo zeldzaam mogelijk.
Niemand (vertrouwt hij) zal hem, tot het schrijven tegen mij, onbevoegd rekenen. Wel, gewis niet! Hij heeft zich,

{==261==} {>>pagina-aanduiding<<}
tot hiertoe, zulk een knap, kundig, onbevooroordeeld en geloofwaardig schrijver betoond, in zijne beroemde geschriften, dat men het hem veilig mag aanbetrouwen, tegen mij de pen te voeren! Niemand kan daaraan twijfelen. Maar, met zijne permissie! ik twijfel daaraan geweldig. Het reeds gezegde en het vervolg mogen uitwijzen, of ik het te regt doe.
Hij heeft zich van alle harde uitdrukkingen tegen mij, of iemand anders, gewacht, dan voor zoo ver de noodzakelijkheid der wederlegging zulks vorderde. Wel zeker! Heeft de Heer Professor tijdeman hem daarover niet reeds een compliment gemaakt, dat hem zeer gebold heeft? Het spijt mij, dat ik hier wederom geen amen op kan zeggen. Maar wij zullen daar nader van spreken.
Over hetgeen volgt, wil ik luchtig heenstappen; want het verveelt mij al, bij al het ongerijmde enz. zoo punctueel stil te staan. - Den dienst, dien hij verlangt, dat men hem doen zal, om hem te bewijzen, dat hij of de waarheid niet genoeg, of de leugen, gediend heeft, heb ik reeds begonnen, en zal ik vervolgen, hem te bewijzen, en dan zullen wij tevens zien, of ik, die Prins maurits heb trachten te verdedigen, dan of hij, door bedrieglijke voorstellingen, het beminlijk karakter en gedrag van den Vorst verduisterd, en de waarheid zeer te kort gedaan hebben. Het beminnelijke zal ik voor mij echter maar buiten het spel laten; ten minste voor zoo ver ik op het beminnelijke der schilderij, waarin hij den Vorst afmaalt, geene aanmerking moge goedvinden te maken.
Eindelijk besluit hij zijn Voorberigt zeer gematigd. Hij vertrouwt nu slechts, dat de onpartijdige onderzoekers der waarheid zijne gevoelens niet geheel ongegrond zullen vinden, en zegt, dat hij zijne moeite genoeg beloond zal rekenen, als zijn boekje iets zal hebben toegebragt tot bevordering der waarheid. Dat hij het derhalve daartoe zou brengen, dat alle oprechten en waarheidlievenden overtuigd zouden zijn, dat er in maurits niets te berispen is, - daaraan scheen hij hier wat te wanhopen; want dan dienden zij zijne gevoelens wel geheel gegrond te vinden. Ondertusschen, hij zal geenen voor een onpartijdig onderzoeker der waarheid houden, dan die onze stukjes tegen elkander vergelijkt, en tevens onze bronnen nagaat. - Ja wel, goede morgen! Hoe vele zulke onderzoekers van zijn en mijn geschrijf waant hij, dat er wel zijn zullen? Ik denk al zeer weinigen. Ik denk, dat wij veilig mogen onderstellen, dat ten minste de helft van het gede-
{==262==} {>>pagina-aanduiding<<}
biteerde onzer brochures aan de Leesgezelschappen gesleten is, en dat slechts weinigen van de lezers dier gezelschappen de stukken gelezen hebben. Doch dezen hebben ze nu niet meer onder zich, en kunnen ze dus niet vergelijken. Onder de overigen, die ze zichzelven mogen hebben aangeschaft, zullen er wederom slechts weinigen zijn, die lust tot de geëischte vergelijking hebben zullen, en nog minderen, die er toe in staat zijn. - En ook onze bronnen na te gaan! Wel, kundigen, die in het geschiedkundig vak, waarin ons geschil valt, wat meer te huis zijn,
dan de Heer van der kemp, hebben dat nagaan niet noodig. Zij kennen den inhoud dier bronnen van buiten, en waarschijnlijk zullen zij, gelijk ik zeide, ons geschil niet van zulk belang achten, dat zij er zoo maar aanstonds een omslagtig onderzoek van zullen willen aanstellen. Wie zullen dan dat onderzoek willen doen? Zij, voor welken de Heer van der kemp voornamelijk schrijft? Zij, die nooit onderzoeken, die slechts berusten in hetgeen hij en de zijnen hun op de mouw spelden, die onze bronnen niet alleen niet kennen, en geene der schrijvers, welke zij zouden moeten raadplegen, bezitten, maar ook niet eens weten, welke titels hunne werken voeren? - Wie hoorde ooit iets zotter? De man eischt quasi eene uitwijzing van ons proces van zulken, welke hij wel weet, dat nooit uitspraak zullen willen of kunnen doen. Maar zijn beroep kan ondertusschen alweêr dienen, om onnoozelen te misleiden, en hun het hooge denkbeeld in te boezemen, dat het onderwerp van 's mans schrijven, dat waarlijk weinig om het lijs heeft, van het alleruiterste gewigt, en met de Godsdienstleer, welke zij aankleven, zeer naauw verbonden is. - Mundus vult decipi, (zegt de Charlatan) decipiatur ergo!
Ditmaal geen woord meer! - Ik ben, enz.

13 Maart, 1829.

Wat staat ons, Nederlanders, thans te doen, nu wij begraafplaatsen hebben in het opene veld?

(Fragment van eene Voorlezing, onlangs gehonden in eene Departementsvergadering van de Maatschappij Tot Nut van 't Algemeen.)

Zoo hebben wij, Nederlanders, dan nu ook sedert den aanvang van dit jaar, door de weldadige beschikkingen van on-
{==263==} {>>pagina-aanduiding<<}
zen wijzen en goeden Koning, even als de meeste overige volken van Europa, begraafplaatsen buiten onze kerken en steden in het opene veld. Hiermede begint er dus voor de inrigting en de versiering van deze rustplaatsen der dooden onder ons een nieuw tijdperk. En wat is nu onze pligt?
De stedelijke Regeringen hebben op de meeste plaatsen een ruim veld hiertoe aangewezen, doorsneden met wandelpaden en beplant met boomen en heesters, voorzien van een hek met een gepast opschrift, en omringd met eene breede gracht, of op sommige plaatsen, dat ik echter minder gepast vinde, met een' hoogen steenen muur (*); en deze kunnen dus, wanneer zij hierbij nu nog een doodenhuis voegen, om in twijfelachtige gevallen te kunnen zorgen, dat geen schijndoode begraven worde, gerekend worden, hiermede het hare gedaan te hebben; - maar wat moeten wij nu doen, om, op onze nieuwe begraafplaatsen, het stof en de nagedachtenis onzer afgestorvene en dáár begravene geliefden waardiglijk en nuttiglijk te vereeren?
Ik zou, in de eerste plaats, wenschen, dat wij allen de rustplaats onzer geliefden, door de vermelding enkel van hunnen naam, en zonder titelst of wapens, kenbaar maakten.

{==264==} {>>pagina-aanduiding<<}

Toen onze graven in de kerken waren, konde men de begraafplaatsen onzer geliefden onder de gestoelten en de banken niet vinden, en de kerken waren ook meesttijds gesloten, of, als zij ter viering van den openlijken Godsdienst geopend waren, was er geene gelegenheid, om naar de plaatsen te zoeken, waar het gebeente onzer afgestorvenen rust.
Ik vinde dus, ook reeds wat dit oogpunt betreft, het begraven in het opene veld verreweg te verkiezen boven dat in de kerken. Voor mij ten minste is het bij elke wandeling, die ik op onze nieuwe begraafplaatsen doe, eene weemoedige, maar tevens aangename gedachte, dat ik zoo al de plaatsen kan aanwijzen, waar het stof mijner lieve betrekkingen rust; dat ik zoo bij elken voetstap tot mijzelven zeggen kan: ‘Daar rust mijne moeder, daar mijne zuster, daar mijn ambtgenoot, daar mijn vriend, en hier zal waarschijnlijk eenmaal mijn stof naast dat mijner lieve moeder, God geve het in vrede! rusten.’
Zullen wij dit echter van al onze betrekkingen kunnen doen, dan is het noodzakelijk, dat wij de graven van onze geliefden kenbaar maken, door hunne namen, het zij dan in steen, of in ijzer, of in hout, daarop te plaatsen, en ook alzoo hun aandenken duurzaam te maken.
Ik zou wenschen, dat alleen de naam van den ontslapenen, met den dag van zijne geboorte en van zijn sterven, daarop geplaatst werd, maar zonder titels of wapens aan die titels verknocht, daar wij toch in het vratig gebied der wormen, om met borger te spreken, allen aan elkander gelijk zijn, en hier alle verschil in rang en stand geheel ophoudt.
Wil men iets meer op de graven zetten, dan zoude ik wenschen, dat er de eene of andere gepaste spreuk werd bijgevoegd, die den wandelaar tot deugd en godsvrucht stemmen kan, of tot het vereeren van het aandenken zijner betrekkingen.
Of zou het u niet treffen, mijne Hoorders! als gij dáár op een der graven laast: De gedachtenis des regtvaardigen zal in zegening blijven, en zoudt gij u daardoor niet opgewekt gevoelen, om ook regtvaardig te zijn, opdat ook uw aandenken in zegening blijve? Zou het u niet treffen, als dáár, op eene andere plaats, u mede de woorden werden toegeroepen: Zalig zijn de dooden, die in den Heere sterven; zij rusten van hunnen arbeid, en hunne werken volgen hen; en zou

{==265==} {>>pagina-aanduiding<<}
dit u niet aansporen, om hier zóó te leven, dat gij ook eenmaal zulk een einde met grond zoudt kunnen verwachten? Zou het u niet treffen, als gij dáár op eene grafzerk deze woorden laast: Alwat uwe hand vindt om te doen, doet het met al uwe magt; want daar is geene wijsheid, noch werk, noch verzinning, noch wetenschap in het graf, daar gij henen gaat; en zou u dit dáár, midden onder de dooden en tusschen de graven, niet aansporen, om werkzaam en vlijtig te zijn, zoo lang het voor u nog dag is? Zou het u niet treffen, als gij dáár ook op eene grafzerk gebeiteld vondt: Zaad voor God gezaaid, om ten dage des oogstes te rijpen; of als gij, op het graf eener beminde moeder, deze woorden van onzen lulofs vondt uitgehouwen:

‘Wat ons het lot op aarde ook weêr moog geven, 
Wat wonden 't heel' met liefderijke hand, 
God schenkt maar één, één Moeder in dit leven; 
God knoopt maar ééns dien heilgen, dierbren band.’ 

Zegt het mij, M.H., zou ieder kind, bij het lezen dezer roerende woorden, niet de waarde van zijne moeder gevoelen; niet gevoelen, dat hij zulk een geschenk slechts eenmaal in dit leven verkrijgt, en dat hij dus zijne moeder in eere moet houden? En zouden bij zulke en soortgelijke opschriften niet onze nieuwe begraafplaatsen leerscholen worden voor deugd en godsvrucht; zouden ook zij dan niet den naam verdienen, dien alle begraafplaatsen in Duitschland dragen, van Gods Akkers; en zouden zij daardoor niet onze meest behagelijke en meest nuttige (*) wandelplaatsen worden?
Ik zou echter gaarne zien, dat men meer algemeen, even als in Duitschland, Zwitserland en Frankrijk, op de graven onzer geliefden eenvoudige, staande Monumenten plaatste, in stede van al die koude, liggende zerken, die te voren, in onze kerken en op onze kerkhoven binnen derzelver omstreken, de eenige middelen waren, om onze graven te bedekken, maar die wij nu missen kunnen.
Ik weet het, dat niet alle Nederlanders in die gelukkige

{==266==} {>>pagina-aanduiding<<}
omstandigheden zijn, dat zij het stof hunner geliefden door gedenkteekens van duurzaam metaal (*) of prachtig marmer

{== afbeelding 
	==} {>>afbeelding<<}
    


{==267==} {>>pagina-aanduiding<<}
aan de vergetelheid kunnen ontrukken; maar voor het zedelijk doel maakt de stof hier geen verschil, en of dan het gedenkteeken van ijzer of van steen, of ook slechts van hout zij, de woorden, die gij daarop beitelen of schilderen laat, zullen, zoo lang zij leesbaar zijn, denzelfden zedelijken en godsdienstigen indruk maken; en dan kunnen, door de bevallige gedaanten en treffende zinnebeelden, of zelfs schilderstukken, die gij op de graven uwer geliefden plaatst, deze tevens dienen tot opwekking van het gevoel voor het schoone, en, door het verband van het schoone met het goede, van schoonheid en zedelijkheid tevens, onmiddellijk op onze deugd werken; en zoo zullen onze nieuwe begraafplaatsen tevens leerscholen zijn voor de deugd en modellen opleveren van onzen goeden smaak.
Eindelijk, hoe rijk of hoe behoeftig wij ook zijn mogen, één middel blijft ons allen over, om de graven onzer geliefden te versieren; en dat is, door er bloemen op te planten, die in het wild groeijen, en die wij dus, zonder eenige kosten, allen bekomen kunnen, of door er bloemen op te strooijen.
Die gewoonte hadden reeds de Romeinen, en is van hen op andere volken overgegaan. Waarom zouden wij hen in dezen niet volgen? O, het is zulk een genoegelijke aanblik, als men, in Duitschland, Frankrijk of Zwitserland, op een kerkhof treedt, hetzelve aan alle kanten, waar men ook heenziet, met bloemen beplant te zien, die, als natuurlijke zinnebeelden van het vlugtig menschelijk leven, op de graven geplaatst, ons tevens eene nuttige herinnering geven!
Zoo zouden wij onze nieuwe begraafplaatsen hervormen in aangename bloemtuinen, die welhaast door kleur en geur ons liefelijk zouden aantrekken, en dus de verblijven der dooden, die wij nu doorgaans aanmerken als verzamelplaatsen van verderf en vermolming, weldra doen bezoeken, als plaatsen, waar zoo wel ons zinnelijk als ons zedelijk deel voedsel krijgt, en wij zoo wel ons gevoel voor het schoone als dat voor het verhevene bevredigd vinden.
Nederlanders! wij volgen in zoo vele stukken, die niet

{==268==} {>>pagina-aanduiding<<}
goed zijn, de vreemdelingen na; waarom zouden wij hen dan ook niet volgen in eene zaak, waar hun voorbeeld zoo algemeen navolgenswaardig is?
Heerlijk zijn toch de begraafplaatsen, die wij in onderscheidene streken van Duitschland, Zwitserland en Frankrijk gezien hebben; treffend de beschrijving, die ons anderen van dezelve geven, bij voorbeeld lulofs, in zijn Reistogtje naar Hamburg, die ons aldaar, in het IIde deel, op bladz. 124 env., de begraafplaatsen bij die stad in deze woorden beschrijft:
‘Het was niet, alsof wij op een kerkhof traden, waar doodschheid en somberheid rondom de graven zweven; neen, maar alsof wij in eenen tuin wandelden, met bloemen versierd, met nette paden doorsneden, en waarin populieren, olmen en ander houtgewas een liefelijk lommer verspreidden. Stille rust ademde ons tegen, toen wij de hooge deur van het eerste kerkhof - ik meen, dat het van het kerspel St. Michaelis was - binnenstapten. Wel verstomde hier het woest gedruisch des dags; maar de zonnestralen speelden toch vrolijk op de graven, en onder bloemen sliepen de dooden. In een aantal perken en kleine omtuiningen was het kerkhof afgedeeld. Elk van die perken bevatte een of meer graven, sommige met een' grooter of kleiner steen bedekt, andere blootelijk door eene onbeduidende ophooping van aarde aangewezen, enkele ook met het eene of andere gedenkteeken versierd. Hier en daar vond men eene soort van grafkelders. Geurig roken een aantal heestergewassen en bloemen, die met hare levendige verwen bevallig afstaken bij de graauwkleurige zerken of bij de donkerbruine aarde van sommige versche grafheuvels, nog met geen graskleed overtogen. Ginds en elders was een tuiltje op de rustplaats van den een' of anderen geliefden doode gelegd. Zoo bekranst men nog in het graf hen, die men mint. Op andere plaatsen lagen bloemen gestrooid, ook al een offer van liefde en vriendschap aan de ontslapenen. Lanen van hoog geboomte liepen om de begraafplaats henen, of doorsneden ze hier en daar; en, als het koeltje zich van tijd tot tijd verhief, scheen het, alsof het in de ligt beweegbare popelbladeren eene zachte treurmuzijk op de dooden lispelde. Opschriften, in steen of hout gesneden, toonden aan, wie de gestorvenen waren, en hoe langen tijd het graf ongeopend moest blijven. Allerlei stichtelijks, in kleine verzen en spreuken bevat, was boven vele rustplaatsen te lezen, b.v. klopstock's schoone versregel:

{==269==} {>>pagina-aanduiding<<}
Saat, von Gott gesäet, dem Tage der Garben zu reifen.’

‘en soortgelijke. Kleine prieelen omringden sommige grafheuvels, en men vond in dezelve wel eens eene zitbank van zoden, zeker opdat vrienden of magen zich op haar konden nederzetten, om over de dooden, die aan hunne voeten rustten, te mijmeren.’

De vuurspuwende berg op de Sandwich-eilanden.

Merkwaardige bijzonderheden, de gesteldheid van dezen berg en de verschijnselen van deszelfs uitbarstingen betreffende, hebben wij aan eenen Zendeling te danken. De zucht ter voortplanting des Christendoms en de beoefening der wetenschappen, verre van elkander te schaden, sloten, tot heil der menschheid, een verbond, dat nooit verbroken zal worden. Deze twee neigingen der ziel, ofschoon van verschillenden oorsprong, zijn even min onbestaanbaar met elkander, als Christelijk geloof en gezond menschenverstand. Sedert de Zendelingen ondernomen hebben, onder de onbeschaafde volksstammen eenige nuttige kundigheden, eenige weldaden der kunsten te verspreiden, vinden zij hunne hoorders opmerkzamer, en derzelver gemoederen beter voorbereid voor de verhevene waarheden, die zij hun verkondigen. Eene gelukkige proef van dezen aard levert zoo belangrijke en welbewezene uitkomsten, dat men in het toekomende niet zal nalaten, het voorbeeld der Heeren ellis en steward na te volgen. Men zal dus beginnen met de menschen te beschaven, om hen des te ligter en zekerder te winnen voor den Christelijken Godsdienst. De voortplanters van het geloof hebben in Australië meer gedaan, dan enkele personen te bekeeren; in landen, welke door hunne prediking verlicht werden, hebben zij het Christendom gevestigd door het onderwijs, dat zij overal behartigden, door de scholen, die zij oprigtten en in werking bragten, door de kunsten, die zij aan de inboorlingen leerden, waarin zij hen bekwaam maakten, en waarvoor zij hun smaak inboezemden. De betrekkingen dezer oorden met de Europesche koopvaarders zullen het werk der Zendelingen in stand houden; en welligt zal dit de eerste maal zijn, dat de ontdekking van een nieuw land voor deszelfs inwoners de aanvang eens tijdperks van nieuw geluk zal zijn.
Het berigt, dat hier volgt, is ontleend van den eerwaardi-
{==270==} {>>pagina-aanduiding<<}
gen charles steward. Toen de korvet la Blonde, gevoerd door Lord byron, neef van den dichter en erfgenaam van diens naam, de lijken van Koning riho-riho en van deszelfs gemalin, beide in Engeland gestorven, naar Haouau, een der Sandwich-eilanden, had overgevoerd, vormde men het plan, om den vuurspuwenden berg te bezoeken, en daar natuurkundige waarnemingen te doen. Men nam zoodanige maatregelen, dat alles bij dezen uitstap behoorlijk opgenomen kon worden. Daar steward een zoo beknopt als naauwkeurig verslag heeft gedaan, zullen wij zijn berigt hier laten volgen:
Den 27 van Zomermaand 1825 begonnen wij ons uitstapje naar den top van den Keraouia; dus noemt men den volkaan. Het scheepsvolk van de Blonde maakte het grootste getal der reizigers uit; men telde daaronder, behalve den Scheepsbevelhebber, de Heeren ball, eersten Luitenant, malden, Luitenant, davin, Heelmeester, bloxam, Geestelijke, a. bloxam, Delfstofkundige, dampier, Kunstenaar, white, een der zonen van den Graaf de bantry, en powell, Scheepsoppasser. Kaahumanu, meest begunstigde gemalin van tamehameha I (*), had aan maro, een der opperhoofden van het gewest Hido, last gegeven, om ons te vergezellen met honderd inboorlingen, aangevoerd door hunnen bevelhebber caterer. Deze lieden moesten voor ons dragen, hetgeen wij op onzen togt noodig hadden. Een ander inboorling, Sir joseph banks, of, gelijk men hem gewoonlijk noemde, joe banks, had onderscheidene posten. Tolk, Kamerheer enz., vereenigde hij in zijn' persoon alle hofbedieningen, waarmede Koningin kaahumanu aan Lord byron blijk van achting wilde betoonen. Deze Vorstin deed, wat haar mogelijk was, opdat wij alles in overvloed mogten hebben, wat ons uitstapje gemakkelijker en aangenamer kon maken. Zeer nette tenten waren op onzen weg, twaalf of vijftien (Engelsche)
mijlen van elkander, in haast opgeslagen; en de bevolking der plaatsen, waar wij zouden doortrekken, acht dagen te voren gewaarschuwd zijnde,

{==271==} {>>pagina-aanduiding<<}
moest ons voorzien van varkens, gevogelte, taro, aardappelen enz. Men wilde, dat de Britsche Bevelhebber ten uiterste voldaan zijn zoude. Toen wij verzameld waren, en gereed stonden, om ons op weg te begeven, vormden wij eene vrij talrijke en zeer schilderachtige groep. Ons keukengereedschap, verdeeld onder eene menigte dragers (want ieder kon slechts eene kleine vracht hebben), onze mantelzakken, onze levensmiddelen omringden twee hangmatten, welke door vier welgespierde eilanders gedragen werden. Maar weldra kon onze zonderlinge trein op die wijze niet meer voorttrekken: onze lieden moesten achter elkander gaan, en een smal, oneffen, afmattend voetpad volgen. Anders kon men niet, zonder een' langen omweg te maken, op den berg komen.
Wij legden de vier eerste mijlen af in een open, maar oneffen land, dat weldoorwaterd en met boomen bedekt was, welke deels afzonderlijk, deels in groepen vereenigd stonden. Het waren voornamelijk broodboomen, lavalas en tutuis. Wij trokken langs een bosch van omtrent vier mijlen uitgestrektheid. Ik kan mij niet herinneren, ooit zoo prachtig loof meer gezien te hebben. Opmerkelijk waren vooral de hooge en breede kruinen der tutuis, wier witachtige bladeren en fraaije bloemen sterk afstaken bij het donkere groen der lianen, die, om den stam der boomen slingerende, zich tot aan den top verhieven en van daar weder op den grond nederhingen, alsof het nabootsingen van de prieelen en groene zomerhuisjes onzer tuinen waren. Doch het binnenste van het bosch scheen ondoordringbaar, en deszelfs groote donkerheid had niets aantrekkelijks.
Wij gingen met moeite over scherpe brokken lava, die onze schoeisels beschadigden, onze voeten gedurig bedreigden, en zelfs meermalen de enkels in gevaar bragten, wanneer wij over deze losse klompen struikelden. Hooge varen en andere ons binderlijke planten, die langs het voetpad welig groeiden en er over hingen, vermeerderden grootelijks de moeijelijkheid van onzen weg, daar een des nachts gevallen regen dezelve rijkelijk had bevochtigd. Wij kwamen echter deze zwarigheid te boven, en plaatsten ons, om uit te rusten, onder de liefelijke lommer, welke ons de boomen van een minder digt bosch aanboden. Wij waren toen op een' vasteren grond, en hoopten, dat wij vervolgens minder beletselen zouden ontmoeten.
Wij hadden nog ongeveer dertig mijlen af te leggen, alvo-
{==272==} {>>pagina-aanduiding<<}
rens den krater des bergs te bereiken. Wij moesten eene streek van zwarte lava volgen, die soms zoo glad was, dat men gevaar liep van te vallen. De brandende en vloeijende stof, langs de zijden van den volkaan zich verspreid hebbende, had bij het koud worden de verschillende vertooningen van eenen vloed behouden. Naarmate wij hooger klommen, was de grond minder vruchtbaar. De lava had op haren weg, ter breedte van niet minder dan vier of vijf mijlen, den plantengroei geheel vernield. Hier en daar bemerkte men aan den kant eenige afgeknotte en bijna verdorde boomen. Overal, waar de lava was begonnen ontbonden te worden, en op eenige plaatsen, die dezelve niet geheel bedekt had, herstelde zich de plantengroei allengskens; men zag er leverkruid, mossen, gras, varen, eenige heesters. Wij vonden geene woning op onzen weg; maar eene hut, die wij in de verte bemerkten, en de rook, die tusschen de boomen opsteeg, deden ons van tijd tot tijd ontwaren, dat wij niet door eene woestijn reisden. Ter regterhand vertoonden zich de kruinen van Mouna-kea en van Mouna-roa in al hare heerlijkheid; ter linker bepaalde de oceaan onzen gezigteinder, en van de hoogte, waar wij ons toen bevonden, schenen deszelfs wateren met de lucht zich te vermengen; het oog kon de scheiding tusschen beiden niet meer bemerken.
Wij hielden het middagmaal, dertig mijlen van de plaats onzes vertreks, onder de schaduw van den prachtigen tutuis, onzen geliefkoosden boom. De gansche bevolking der omliggende oorden was toegeloopen, om Arii nui maï berekania maï (den grooten Bevelhebber van Grootbrittanje, zoo noemden de eilanders Lord byron) te zien. Twee mijlen van deze aangename rustplaats vonden wij de verblijven, die men voor ons had gereed gemaakt; maar, dewijl het nog te vroeg was, besloten wij, den nacht daar niet door te brengen. Na dus eenen dans, welken de bewoners der nabuurschap voor ons uitvoerden, bijgewoond te hebben, begaven wij ons weder op weg, en rekenden, des avonds aan te komen bij de volgende legerplaats, tien mijlen van de eerste; maar de nacht overviel ons, eer wij daar konden zijn, en wij namen onzen intrek in twee vervallen hutten, die wij gelukkiglijk bereikten. De lieden van ons gevolg hadden den vervallen toestand van deze verblijven weldra hersteld met bladeren; zij verzamelden eene menigte varen, waarmede zij den grond bedekten, en spreidden daar matten over, om ons tot bedden te dienen.

{==273==} {>>pagina-aanduiding<<}

Onze eilanders waren niet gewoon aan zoo lange togten en dagreizen, als wij gedaan hadden. Voor hen, derhalve, was de rust nog meer behoefte, dan voor ons. Zoodra zij vernamen, dat wij daar ons nachtverblijf zouden nemen, waren zij vol vreugde. Terstond maakten zij toebereidselen, verdeelden met verwonderlijke snelheid de werkzaamheden onder elkander, en bezorgden op deze wijze alles in zoo korten tijd, dat wij er over verbaasd stonden. Eenigen namen op zich, boomtakjes, bladeren, gras enz. te halen; anderen herstelden, met deze bouwstoffen, de hutten; weder anderen zochten brandhout, enz. Men vergat ons niet, te midden dezer toebereidselen, waarmede ieder voor zichzelven bezig was: de vlam van het vuur steeg knappende in de hoogte; de ketel dampte kokend; onze thee was klaar. In weinige minuten zagen wij een werk volbragt, dat ons toescheen, langer dan een uur te moeten duren. De nacht werd zeer donker, daar wolken den hemel bedekten. Dewijl onze hutten op eenigen afstand van elkander waren, had men in de tusschenruimte toortsen van tutuis-hout geplaatst. Deze rookende en dwarrelende lichten droegen niet weinig bij, om een zeer zonderling aanzien te geven aan onze nachtlegering, die wel het penseel van een bekwaam schilder waardig was. In het midden van elke hut hing eene groote lamp; en, daar wij geene deuren hadden, verspreidde zich het licht naar buiten: onze medegezellen in de andere hut konden dus de aardige groep zien, die wij toen vormden, op zijn Turksch rondom Lord byron gezeten zijnde, die zijne drinkschaal vulde met dat vocht, hetwelk vervrolijkt, zonder dronken te maken (de thee). Velen onzer bruine togtgenooten beschouwden ons met eene gretige nieuwsgierigheid, en schenen onze leefwijze naauwkeurig te willen opnemen. Rondom een groot vuur, dat ten koste der struiken van den omtrek brandende werd gehouden, zag men andere,
even vreemde groepen, uit menschen van zeer verschillenden ouderdom en van beide geslachten bestaande. Uit hoofde van de nachtelijke koude op de bergen, waren zij in stoffen van onderscheidene kleuren gewikkeld: men zag er wit, zwart, groen, geel, rood. Eenigen rookten gerust hunne pijpen; anderen maakten hun avondeten gereed, en kookten aardappelen of visch. Het roepen van namen, het houden van luide en levendige gesprekken, het gaan en komen duurde tot aan den dageraad. Zoodra men de voorwerpen duidelijk genoeg konde onderscheiden, brak onze karavane op.

{==274==} {>>pagina-aanduiding<<}

Ten negen ure ontbeten wij op de laatste rustplaats, waar men voor ons een verblijf in gereedheid had gebragt. Ten elf ure waren wij slechts drie mijlen nog van het doel onzer reize. De voorwerpen, die zich voor onze oogen vertoonden, werden steeds meer belangwekkend. Planten in velerlei verscheidenheid, ofschoon minder krachtig van groei, waren grootendeels nieuw voor ons. Eenige boschjes van boomen worden op deze hoogte nog gevonden. De wind verwijderde den rook des volkaans van ons. Wij zetteden ons neder op eene hoogte, van waar het gezigt, op onmetelijken afstand, zich uitstrekte over de zee en over de Sandwich-eilanden. Eene effene en met liefelijk groen bedekte plek gronds onder een' eerbiedwekkenden koa (soort van acacia) was eene bekoorlijke plaats, welker aangenaamheid ons het nemen van eenige verkwikking een weinig deed uitstellen. Onze opmerkzaamheid was geheel gevestigd op de groote voorwerpen, die wij voor oogen hadden.
Een zware rook, die in de gedaante van eene zuil zich omhoog verhief, digter en zwarter wordende, naarmate wij er naderbij kwamen, deed bij ons de begeerte ontstaan, om den verborgen oorsprong daarvan te weten. Wij verdubbelden dan onze schreden, in weerwil van de hitte der middagzon, en kwamen eindelijk aan den rand des kraters, die eene diepte had van omtrent tweehonderd voet. Deszelfs wanden waren begroeid met boomen en heesters. Wij daalden tot op den bodem neder, langs een zeer steil en moeijelijk pad. Daar hadden wij eene vlakte van eene halve mijl voor ons. Wij gingen dwars over dezelve, en bevonden ons aan den rand van eene andere sleilte, die ongeveer vierhonderd voet diep is, en welker binnenzijden met boomgewas versierd zijn. De wanden des kraters omringen, in den vorm van een hoefijzer, den bodem van deze diepte, gelijk ook de kleine vlakte, op welke wij toen waren; eene vrij effene tusschenruimte van een vierde mijl in uitgestrektheid was er nog tot aan den afgrond, waaruit de rook opsteeg. Het kwam er dus op aan, om een pad te vinden, dat ons niet in gevaar bragt, om neder te rollen op den bodem van de tweede, trechtervormige opening, die nog dieper was dan de eerste. Wij deden gelukkiglijk deze ontdekking, en, in weerwil der moeijelijkheid van het afdalen, hadden wij het genoegen, zoo nabij, als mogelijk was, de verbazend groote stookplaats te beschouwen, boven welke wij ons bevonden.

{==275==} {>>pagina-aanduiding<<}

Het schouwspel, dat wij voor oogen hadden, kan niet beschreven worden. De krachtigste stijl is geenszins in staat, er een denkbeeld van te geven, en de tooverkunst des schilders zou even min, als de taal, slagen, indien zij zoo verhevene voorwerpen had voor te stellen. Onze ontroering was zoo sterk, dat wij er bijkans onder bezweken. Eene brandende vuurkolk van acht mijlen (omtrent drie uren) in omtrek, ter diepte van honderdvijstig voet, gaapte ons aan. Een enkele misstap had ons in het midden dier vlammen kunnen storten. Onwillekeurig sloot men de oogen. Het oor werd evenzeer afgemat, als het zintuig des gezigts. Het koken, het schokken, het sissen en huilen der dampen, die los geworden uit de diepte opstegen, - de ontploffingen, veroorzaakt door luchtsoorten, die bij aanraking met den dampkring ontbrandden; alle deze oorzaken van een verschrikkelijk geraas en gedreun waren niet zeer geschikt, om ons gerust te stellen. Ik volgde, ik wil het wel bekennen, onwillekeurig het voorbeeld van een onzer medgezellen, die, aan den rand des kraters gekomen zijnde, zeer spoedig terugdeinsde en zijn aangezigt bedekte: ‘Wat gij ook van mij moogt denken,’ zeide hij tot ons, ‘ik kan het daar niet houden. Ik wil er niet meer van zien.’
Wij hadden den geheelen namiddag besteed tot de twee afdalingen in de diepten, en tot eene eerste bezigtiging der plaatsen. Wij waren verspreid op verschillende hoogten der helling van de verbazende en naar beneden naauwer toeloopende opening des bergs. De vreesachtigsten hadden niet willen afdalen, en de beide stoutmoedigsten waren tot aan den krater doorgedrongen. Allen oordeelden, dat men belangrijker onderzoekingen tot den volgenden morgen moest uitstellen.
(Het vervolg hierna.)

Generaal Jackson, voorzitter der Vereenigde Staten van Noord-Amerika; naar een uittreksel uit het dagboek eens reizigers.

De hoofdkaraktertrek des nieuwen Voorzitters is vastberadenheid en eene zoo hardnekkige willekeur, dat, wanneer hij eenmaal eenigen maatregel heeft genomen, hij denzelven ten einde toe zal volgen, zonder gelijk of ongelijk in aanmerking

{==276==} {>>pagina-aanduiding<<}
te nemen; terwijl zijne heerschzucht nimmer wederspraak of vertoogen duldt. Hij is achtervolgens Regter, Generaal, Gouverneur en Raadsheer geweest. Zijne veerkracht, vastheid en werkzaamheid zijn inderdaad buitengewoon. Hij is een goed Soldaat, en zou een groot Veldheer geweest zijn, bijaldien hij geplaatst ware geweest te midden der Europesche oorlogen. Zijne landgenooten beschouwen hem als den grootsten Generaal der wereld; maar hij heeft nimmer gelegenheid gehad, zulks te bewijzen: want zijn strijd met de Indianen zoo wel, als zijne overwinning te New-York, hoezeer hij daarin, voor het oogenblik, voldoende bekwaamheid deed blijken, waren meer geschikt, om zijn talent als een dapper man, dan als een groot Veldheer, te ontwikkelen. Wil men intusschen zijn karakter leeren kennen, ziehier eenige trekken, welke als daadzaken wegens hem worden vermeld: In een tweegevecht, waarbij de beide belanghebbenden naar verkiezing konden vuren, liep hij, na het schot van partij te hebben ontvangen, driftig op zijnen man toe, en schoot hem door het hoofd. (Dit is een geval, dat door al de Vereenigde Staten verhaald en geloofd wordt.) Hij vernietigde eens het vonnis van eenen Krijgsraad, en deed twee menschen ter dood brengen, omdat hij hen doodschuldig keurde. Hij hief, op eigen gezag, het habeas-corpus in Nieuw-Orleans op, en zette eenen Regter, wegens een uitgevaardigd bevel tot arrest, gevangen, of bedreigde althans hem met kerkerstraf. Hij deed den Gouverneur van Florida in hechtenis nemen, bezette eigendunkelijk een naburig grondgebied, en dreigde openlijk verscheidene Raadsheeren der Vereenigde Staten met het afsnijden der ooren, dewijl zij een onderzoek gevraagd hadden wegens buitengewone maatregelen. - Anderen mogen nu beoordeelen, of zulk een man, inzonderheid in eenen tijd van vrede, geschikt zij, om de belangen of den waren roem van zijn land naar
eisch te dienen.




Kordate godsdienstigheid in Noord-Amerika.

(Volgens cooper.)

Op twaalf millioen menschen vindt men in Noord-Amerika meer kerken, dan in eenig ander land ter wereld. Ik had eens een gesprek met een' waard, wiens huis slechts een paar schreden van eene kerk verwijderd was, welke nog gebouwd werd. Ik vroeg hem, voor welken aanhang dezelve be-
{==277==} {>>pagina-aanduiding<<}
stemd was. ‘Voor de Presbyterianen.’ - ‘Zijt gij van die gezindte?’ - ‘Neen; ik werd in de Bisschoppelijke kerk gedoopt, en belijd derzelver leer van harte.’ - ‘Gij betaalt dus niet tot dezen kerkbouw?’ - ‘Ik draag daartoe bij, even als anderen.’ - ‘Waarom betaalt gij tot het instandhouden van een geloof, dat niet het uwe is?’ - ‘Ik kan daaromtrent handelen naar vrije verkiezing; maar ik wil in dezen mijne buren helpen, gelijk zij mij in hetzelfde geval zouden ondersteunen. Bovendien zijn zij Christenen, even als ik; en, zoo lang wij geene Bisschoppelijke kerk hebben, wil ik eene bank in deze bespreken, om des zondags eene goede preek te hooren.’ - ‘Men zal u bekeeren.’ - ‘Wel nu,’ zeide de man lagchende, ‘dan ben ik een Presbyteriaan, en mijne vrouw en ik zien door denzelfden bril. In Amerika schroomt men niet, aan de waarheid het oor te leenen, zij moge zich doen hooren zoo als zij wil.’

Don Miguel.


Den wreedsten dwingeland, dien 't nageslacht moog baren, 
Zal dezes dwinglands naam steeds onverdiend bezwaren. 

Nero, of caligula, (om 't even) wenschte, dat het Romeinsche volk slechts één hoofd had, opdat hij hetzelve met éénen slag konde onthalzen: Don miguel koestert zulk een' wensch niet; hij wil niet in massa, maar stukswijze kelen. Bijaldien het Portugesche volk slechts één hoofd had, hoe konde hij dan het bloed van den zoon op den vader doen nederdruppelen? Zoo hij deze natie, van welke hij de oppermagtige Gebieder is, met éénen slag vernietigde, hoe konde hij dan het vermaak genieten, van bij zijn ontbijt de gruwelen van den nacht te vernemen? hoe konde men hem bij dag vervrolijken, door hem te berigten, dat de vader van een zijner slagtoffers zijne dagen uit wanhoop verkort had, de echtgenoote van een ander derzelven van smart gestorven was?..... Groote God! Er bestaan onderlinge verzekeringen tegen brand, tegen hagel, tegen onweders; maar de volken hebben geene waarborgen tegen dwingelanden, die de wetten vertrappen, die dooden, die uitplonderen, die moorden, en wier bloeddorstige woede noch teugel noch grenzen kent! - Ware deze man slechts een tijger of een hyena, zoo konde

{==278==} {>>pagina-aanduiding<<}
men hem dagelijks zijn bescheiden deel doen geworden, en de Portugezen gerust slapen, nadat hij verzadigd was; maar zijn dorst naar bloed is onleschbaar, wordt geprikkeld naar gelange men denzelven poogt te verslaan, en, ongelukkig! Don miguel voedt zich niet met lijken. - Jezuiten geleiden zijne slagtoffers ten dood. Van welk een' God mogen zij toch wel tot hen spreken? Zeker niet van den onzen. Intusschen zijn zij daar op hunne regte plaats, als vertrouwelingen van den tiran, en begunstigers van zijne gruweldaden; zij genieten, tot het uiterste toe, den jammer, dien zij veroorzaken; geen enkele zucht van den doodsangst ontgaat hun: men levert hun de slagtoffers met lijf en ziel; zij hebben er het volle genot van, tot den jongsten snik!

Onfeilbaar middel, om zich van zijne crediteuren te ontslaan.

(Een waar Voorval.)

Op den 16 Maart l.l. begaf zich een Engelschman, opziener der smederijen van Creusot, door zijne schuldeischers geperst, naar Lyon, zoo wel om zich aldaar, voor eenigen tijd, aan hunne vervolgingen te onttrekken, als om er eenigen gehoopten bijstand te vinden. Dan, naauwelijks was hij in de voorstad van la Guillotière, waar hij dacht te logeren, aangekomen, of hij werd aangesproken door twee zijner crediteuren, die hardnekkig weigerden heen te gaan zonder betaling. Zij vergezelden hem diensvolgens den ganschen dag, en volgden hem des avonds wederom in zijn logement, waar ook zij hunnen intrek namen. Des anderen daags dezelfde hardnekkigheid van hunne zijde. Eindelijk, tot het uiterste gebragt door deze meêdoogenlooze kwelling, vroeg de Engelschman, terwijl hij met hen op de brug van la Guillotière stond, of zij voornemens bleven hem te volgen, overal werwaarts hij zich begaf. Op hun bevestigeud antwoord, hernam de man: ‘En, zoo ik in het water sprong, zoudt ge mij ook daar vervolgen?’ - ‘Waarachtig niet!’ riepen beiden te gelijk. - ‘Wel dan, zoo ben ik behouden! Vaartwel!’ Dit zeggende, wierp hij zich in de Rhône, waaruit hij dood werd opgehaald.





{==279==} {>>pagina-aanduiding<<}

De zon.


o Dagtoorts, die in 't scheemrend Oost' 
De schimmen van den nacht verpoost, 
Maar, stijgende, naar 't Westen 
Uw stralende oogen keert en wendt, 
En kleurt den rand van 't firmament, 
En de aarde, en wat er zweeft omtrent, 
Met karmozijn ten lesten! 
 
Hoe blinkend rijst uw schoon gelaat 
De poort uit van den dageraad, 
En ziet naar alle kanten 
Des breeden hemels om en om, 
En groet den wentelenden drom 
Der sferen, in Gods heiligdom, 
Gelijk een heir trawanten! 
 
Wie is er, die de sterren weet, 
Die gij uit uw gepurperd kleed 
Besprenkelt, dat ze glimmen 
En glinstren als een avonddauw, 
Als perels, weemlende in het graauw 
Der wolken, die het hemelblaauw 
Omwandelen als schimmen? 
 
Want niet de melkweg put alleen 
Zijn zilver uit uw' flonkersteen, 
Maar wie daar boven zweven 
En wandlen, eeuwen door en lang, 
Melodisch in hun maatgezang: 
Den opgang en den ondergang 
Geeft gij het blinkend leven! 
 
De barning door der diepe zee 
Voert gij een' stroom van wellust meê, 
En roept de spartelvisschen, 
Die, bij uw' enklen aanblik vlug, 
Zich scharen om uw zonnebrug, 
En, springende, den gladden rug 
In vloeijend purper wisschen. 

{==280==} {>>pagina-aanduiding<<}

Gij zijt het, die uw kolorijt 
Weeft om het bloemige tapijt 
Der grazige landouwen; 
Die met een onnavolgbaar stift 
Uw' stempel op de bergen grift, 
En alle kleuren scheidt en schift, 
Die menschenoogen schouwen. 
Gij schenkt den kleinen kolibriet 
Het groen, dat om zijn' schedel schiet, 
En 't goudgeel zijner pennen; 
Maar niemand weet, uit welk een bron 
Uw milde hand, o schoone Zon, 
Die duizend verwen putten kon, 
Die gij aan 't oog doet kennen! 
Wel stichtte eens Quito's priesterschaar, 
Alsof 't gewrocht eene oorzaak waar', 
U tempels en altaren; 
Want gij, bezielster van het bloed, 
Drongt in hun ziel met uwen gloed, 
Met regt regerende in 't gemoed 
Van... die nog Heidens waren. 
Doch nu een reiner zonnelicht 
Dien sluijer afnam van 't gezigt 
Is uw altaar verbroken. 
Nu stroomt een schooner lofgeluid 
De volle en dankbre harten uit, 
En doet, o reine Hemelbruid! 
Gods heil'ger outers rooken. 
Want Hij, uw Schepper, toch is meer 
Dan gij, die, wentlende in uw sfeer, 
Zijn grootheid moet verkonden, 
Van waar de dag, zijn gouden poort 
Ontsluitende, op uwe aankomst gloort, 
Tot daar uw oog in 't Westen boort 
En zoekt der zeeën gronden. 
Ei, wandel dan aan 't Hemelspoor 
Het aspunt om u zelve door 
Tot aan der jaren ende; 
Maar toon, als gij met kleuren speelt, 
Die niemand weet, hoe gij ze teelt, 
Mijn' ziel, o Zon, in u het beeld 
Van Hem, dien zij niet kende! 
 
g. grave, jsz. 







{==281==} {>>pagina-aanduiding<<}

Mengelwerk.

Levensschets van Mr. Daniel Hermannus Beucker Andreae.

Door Mr. J.W. de Crane, Oud-Hoogleeraar te Franeker.

Dat algemeen werkende tijdsomstandigheden, vooral niet minder dan eigen stand en betrekkingen, grooten invloed hebben op de ontwikkeling van het karakter en der bekwaamheden van lieden, welke de natuur met de kiem van buitengewone gaven als bedektelijk had begunstigd, dit heeft voorzeker de laatstverloopen halve eeuw door tallooze voorbeelden getoond. Hoe velen toch hebben, door heldenmoed of krijgskunde, door schrander staatsbeleid, door wegslepende welsprekendheid of andere bekwaamheden, zich luisterrijk onderscheiden, die in min woelige tijden, schoon al om andere verdiensten geacht, welligt nooit van dien kant zouden gekend zijn, veelmin roem hebben verworven!
Dan, behalve dezen meer eenzijdigen invloed, om een enkel groot, maar ongekend talent te doen uitkomen en schitteren, kunnen zulke tot werkzaamheid zoo krachtig opwekkende tijdsomstandigheden eene geheel andere uitwerking hebben op de zoodanigen, wier uitgebreide vatbaarheid, zoo als die aan waarlijk groote Geniën niet zelden eigen is, hen voor velerlei ontwikkeling tevens geschikt maakt. Dezen toch, die, waren zij, bij kalme rust, aan eigene keuze en neiging geheel overgelaten, in eene of andere maatschappelijke betrekking van zelven tot eene verbazende hoogte, hetzij in geleerdheid, kunst,

{==282==} {>>pagina-aanduiding<<}
vernuft of wijsheid, zouden geklommen zijn, en, door duurzame proeven daarvan, de roem niet slechts van hunnen leeftijd, maar de bewondering der nakomelingschap hadden kunnen worden; dezen, zeg ik, wanneer zij zich blootstellen aan de zoo veelzijdige als gelijktijdige werking der omstandigheden, worden, in dien woeligen drang, door eigen gevoel van kracht gedreven, door goedwilligheid aangevuurd, gedurig als vervoerd en medegesleept tot eene levendige ontwikkeling en gedienstige aanwending hunner veelvuldige vermogens, en offeren zoo, in een immer bezig leven, en het genot en den naroem, welke, bij meerdere zelfbepaling, de beoefening van een enkel vak hun onfeilbaar zou gegeven hebben, vaak geheel op aan het belang en heil hunner tijdgenooten en de steeds wisselende behoeften van den kring, waarin zij leven.
Een treffend en achtingwaardig voorbeeld hiervan heeft men gezien in den Heer en Mr. daniel hermannus beucker andreae. Die kundige, schrandere, werkzame en goedhartige man had ook de leeraar van volgende geslachten kunnen wezen, maar heeft zich willen vergenoegen met voor zijnen tijd en kring alleen door werkzame bemoeijingen nuttig te zijn. Hij overleed, na eene ziekte van slechts weinige dagen, te Leeuwarden, den 18 Maart 1828, in den ouderdom van bijna 56 jaren; en de openbare aankondiging daarvan in het stedelijk blad (*) was tevens de onmiskenbare uitdrukking van het algemeen gevoel bij zijn gemis, en der echte waardering van zijne voortreffelijkheid.
‘Het Vaderland’ - zoo luidde dat berigt - ‘verliest in hem (wiens veelvuldige bettekkingen en titels wij hier niet vermelden) een' van deszelfs grootste Geleerden, die, hoewel niet als boekenschrijver roem verworven hebbende, in zeer vele uiteenloopende vakken

{==283==} {>>pagina-aanduiding<<}
van wetenschap eene grondige envolledige kennis bezat; zoodat zij, die tot hem in betrekking waren, of in zijnen aangenamen en leerrijken omgang deelden, daarover telkens verbaasd stonden. - Als Wijsgeer, Regtsgeleerde, Geschied-, Aardrijks-, Wis-, Landbouwen Kruidkundige zoude hij, indien zijne zucht, om alle vakken van wetenschap te beoefenen, hem daarin niet had belemmerd, waardiglijk eenen Hoogleeraarsstoel hebben kunnen bekleeden; en uitmuntend, zeer uitgebreid en kostbaar is de verzameling van boeken, manufcripten, en voorwerpen van natuur en kunst, door hem nagelaten.
Verre van door het bezit van zoo groote wetenschap stroef en ongezellig te zijn, was hij altijd ongemeen levendig en onderhoudend, en deelde hij, met verkwistenden overvloed, uit den rijkdom zijner denkbeelden aan anderen mede; terwijl een zeldzaam geheugen, een juist oordeel en eene buitengewone mate van vernuft hem in staat stelden, om zich alles op den regten oogenblik helder voor den geest te brengen en daarvan partij te trekken.
Onvermoeid was hij dag en nacht werkzaam in het doen van navorschingen in het gebied der wetenschappen en in het uitbreiden zijner kennis, maar ook werkzaam ten nutte van anderen. Hij immers paarde met zijne diepe geleerdheid eene groote mate van minzaamheid, goedaardigheid, gedienstigheid en vredelievendheid. Hij was de vraagbaak van geleerden en ongeleerden: want de eersten stond hij ten dienste door belangrijke bijdragen, moeijelijk elders verkrijgbaar, en droeg alzoo niet weinig bij tot de volmaking en verrijking hunner schriften; de laatsten hielp hij gaarne te regt in de belangen des gemeenen levens; en niemand, aan wien hij hulp konde verleenen, werd door hem afgewezen; zoodat hij altijd overladen was met arbeid voor en ten nutte van anderen.
Van al dien arbeid rust dat hoofd, dat zooveel wijsheid bevatte; maar de gedachtenis van den waardigen

{==284==} {>>pagina-aanduiding<<}
en verdienstelijken man zal lang bewaard, en zijn verlies diep betreurd worden.’
Waarheid, keurigheid en rijkheid zijn in dit tafereel vereenigd; men ziet het zedelijk beeld van andreae met fiksche trekken wèl getroffen. Gelijk de levendige voorstelling, door den eersten indruk van het verlies zoo natuurlijk opgewekt, die als van zelven in de pen had gegeven, zoo herkende ook elk, die den zeldzamen man gekend had, deze gelijkenis, en gaf zijne volkomene goedkeuring aan den gelukkigen schetser.
Maar wie verlangt nu niet, ook de omstandigheden wat nader te kennen, onder welke zulk een man zich vormde, en zijnen zoo werkzamen levensloop volbragt? Eene hartelijke vriendschapsbetrekking van bijna veertig jaren maakt het mij evenzeer tot genoegen als pligt, hieraan eenigzins naar mijn vermogen te voldoen, en door eene korte Levensschets ook mijne hulde zijner dierbare nagedachtenis toe te brengen.

Hij werd geboren, den 26 Maart 1772, te Sint Anna Parochie op het Bildt, van welke Grietenij zijn Vader, Mr. henricus andreae, den post van Secretaris bekleedde. Zijne Moeder was baurje maria lycklama a nyeholt. Beide waren uit deftige geslachten van dit gewest gesproten, en aan dezulke verwant. Zijn bijgevoegde eerste geslachtnaam beucker werd ontleend van zijne vaderlijke Grootmoeder taetske margrieta beucker, en wel ter vereerende gedachtenis aan dien familienaam, voorheen in Friesland zoo vermaard (*) om uitstekende Regtskunde, aan wel-
{==285==} {>>pagina-aanduiding<<}
ker beoefening de vooruitloopende beschikking der ouderlijke zorg den knaap ook van jongs af als toewijdde. De uitkomst heeft bewezen, dat hij dien naam zijner voorvaderen even waardig dragen kon, als hij er steeds eene eer in stelde, een geboren Fries te zijn.
Zijne Moeder, eerder gehuwd geweest aan Mr. dirk jan dibbetz, en met dezen als Raad van Justitie van Nederlands Indië naar Batavia vertrokken, doch na een verblijf van slechts drie jaren als weduwe met haar eenig Zoontje uit dien echt (*) in het Vaderland teruggekeerd, was eene brave en schrandere vrouw, die met voortreffelijke talenten de wijsheid der onderviuding reeds in den bloei des levens had leeren paren. Onder haar bestuur dan was het, vooral bij 's Vaders drukke bezigheden, dat ook de eenige Zoon uit haar tweede huwelijk gevormd werd, en wel geheel door huiselijke opvoeding, toeverzigt en onderrigt. Aan het toenmaals zoo gebrekkig on-
{==286==} {>>pagina-aanduiding<<}
derwijs eener dorpschole toch wilde zij het knaapje geenszins wagen, dat, bij een' zachten en teedergevoeligen aard, al vroeg een' bijzonder vluggen en levendigen geest liet blijken. Zoo is hij dan aan hare leiding en leering de eerste ontwikkeling van dien geest verschuldigd geweest; terwijl hij voorts in alles, waartoe voorkomende gelegenheden slechts eenige aanleiding gaven, door het gebruik, hetwelk hij er van wist te maken, als van zelven vorderde.
Behalve in lezen en schrijven, heeft hij van eenen braven grijsaard, dirk pieters, Doopsgezind Prediker destijds te Sint Anna, en in de nabuurschap zijner ouderen wonende, eenig onderrigt in de beginselen der Rekenkunde gehad; doch hij ging daarop door eigene oefening verder zoo voort, dat hij van zelven de Algebra geleerd heeft, en zich bijna zonder onderrigt de gronden der Meetkunde eigen gemaakt. Zeer vroeg reeds betoonde hij dien onverzadelijken leeslust, welke hem altijd is bijgebleven. Reisbeschrijvingen waren bovenal toen zijn vermaak. Moeders verhalen hadden dien lust misschien het eerst opgewekt; maar zekerlijk heeft hij zoo reeds den grondslag gelegd tot die uitgestrekte land- en volkenkennis, die hij later bezat.
Ondertusschen was zijne groote levendigheid oorzaak, dat hij zich niet lang bij één ding ophield; men zocht dus meer gezette bezigheden voor hem. Gelukkig was de geleerde egbertus henricus tenckinck (*), een man, die eenen leerstoel in de oude Letterkunde aan eene Hoogeschool even veel eer zou hebben aange-
{==287==} {>>pagina-aanduiding<<}
daan als den predikstoel, toen Predikant te Sint Anna Parochie, en wel genegen zich met het onderwijs bezig te houden. Aan dezen voortreffelijken meester werd hij dus gerust bevolen en toevertrouwd. Veel moeite had de brave man in het eerst, om de oplettendheid des speelzieken leerlings te bepalen, vooral bij de meer dorre beginselen der talen. Doch zijn weetlust, die zijne vlugtigheid ten minste evenaarde, overwon deze ook vaak; zoodat, op eenig vermaan, hij dikwijls toonde te kennen en begrepen te hebben, hetgene met onoplettendheid scheen veronachtzaamd te wezen. Die leergierigheid nam spoedig toe, en beantwoordde dra aan de voortreffelijkheid van het onderwijs. Hij leerde veel in korten tijd en met weinig moeite. Niet alleen de kennis der Latijnsche en Grieksche talen, maar ook de smaak voor het schoone in de oude Schrijvers, zoo Dichters als Redenaars, waardering van gezonde oordeelkunde en uitlegging, en de grondslag tot algemeene Letterkunde, waren de
rijke vruchten, welke andreae daarvan inoogstte, en waarvoor hij zijnen hooggeschatten leermeester met dankbaarheid en erkentelijkheid, deugden hem bijzonder eigen, geheel zijn leven lang hartelijk heeft blijven vereeren.
Zoo uitstekend dan voorbereid, en nu tot wetenschappelijke studiën gereed, verliet hij eindelijk zijne geboorteplaats, en kwam aan de Friesche Universiteit, waar hij op den 26 Maart 1789, juist zijn zeventiende verjaardag, bij den Rector Magnisicus j.h. verschuir zijnen naam in het Album inschreef. Zijne ouders vergezelden hem ook met der woon naar Franeker.
En nu bleken de uitgestrektheid van zijnen weetlust en de gemakkelijke vatbaarheid zijner vermogens, bij de ruime gelegenheid, die hij vond, om deze bezig te houden en aan genen te voldoen. De Regtsgeleerdheid zou zijn hoofddoel wezen; doch niet slechts die studiën, welke daartoe voorbereidend geacht worden, maar ook andere, minder daarmede verwant, trokken tevens zoo zeer zijne belangstelling, dat hij die alle wilde kennen, niet ter loops, maar grondig, en hij was ook hiertoe

{==288==} {>>pagina-aanduiding<<}
in staat. Hij beoefende dus elk derzelve met eenen ijver, als ware het eene lievelmgstudie, en alle, zelfs vele te gelijk, met die onpartijdigheid en die gemakkelijkheid, waardoor alle onderlinge benadeeling en belemmering verviel.
Gedurende volle drie jaren woonde hij de lessen bij over de Geschiedenissen, Romeinsche Oudheden en verscheidene Latijnsche Schrijvers. Als een staal van zonderlinge vlijt mag hier aangevoerd worden, dat hij, die Oudheden bestuderende, voornam, daarmede het gezette lezen van livius te paren, en, de uitgave van drakenborch daartoe gebruikende, tevens, met de pen in de hand, uit de aanteekeningen alles verzamelde, wat de Antiquiteiten betreft.
Met geene mindere vlijt behartigde hij de Grieksche Letterkunde, en bleef de lessen van den beroemden Hoogleeraar wassenbergh tot in het vijfde jaar steeds bezoeken.
Ondertusschen was tegelijk de Wiskunde voor hem nog even aanlokkelijk. In derzelver beginselen reeds vrij bedreven, zette hij, nu onder geleide van den zoo bekwamen Hoogleeraar pierson tholen, de beoefening daarvan niet slechts verder voort, maar ook de verhevener deelen dier wetenschap hielden meer en meer zijnen geest bezig.
Ten zelfden tijde hechtte hij zich mede zeer aan den helderdenkenden en doorkundigen Hoogleeraar antoine chaudoir, door wiens lessen en omgang hij zijnen wijsgeerigen smaak vooral gevormd heeft. Op alle bespiegelende vakken van Wijsbegeerte, en op de Natuurkunde in haren omvang, leide hij zich met vlijt toe. Zelfs heeft hij met zijnen tijdgenoot en vriend c. ekama (*) afzonderlijk bij chaudoir zich in de hoogere Astronomie geoefend.
De Regtsgeleerdheid werd toen te Franeker onder-
{==289==} {>>pagina-aanduiding<<}
wezen door den vermaarden en reeds grijzen hermannus cannegieter en den nog jeugdigen, maar schranderen Regtskundige, joannes philippus scheidius. Van beider lessen, onderrigtingen en gemeenzamen omgang heeft hij vier jaren een allervlijtigst gebruik gemaakt, en alzoo de hechte gronden gelegd tot die, door eigene aanhoudende oefening steeds vermeerderde, uitgestrekte en wijsgeerige Regtskunde, welke men in hem zoo hoog gewaardeerd heeft.
Van alle deze zijne leermeesters nu nog alleen overgebleven, mag ik met levendig genoegen aan hem als mijnen toenmaligen leerling gedenken, die sedert ook mijn vriend bleef, en mij, menschelijkerwijze gesproken, niet had behooren voor te gaan; maar ik moet hier ook bijvoegen, dat hij van alle zijne leermeesters evenzeer geacht en bemind was; dat hij ook toen reeds aller vriendschap genoot, en tot hunnen dood behouden heeft; terwijl hij hen allen ook met opregte hoogachting vereerde.
Ruim zes jaren bragt andreae alzoo loffelijk door aan de Friesche Hoogeschool, en zou, onder andere omstandigheden, dezelve nog wel niet spoedig verlaten hebben. Reeds eenigen tijd had hij zich bijzonder bezig gehouden met een wijsgeerig onderzoek en beschouwing van Taal in het algemeen, als het verwonderlijk vermogen, dat, in de natuur des menschen oorspronkelijk gegrond, hem als ten werktuig der Rede verstrekt (*). Hij had zich voorgesteld, met eene Verhandeling over dit onderwerp den rang van Doctor in de Wijsbegeerte te verkrijgen; en men moet zich waarlijk nu nog beklagen, verstoken te blijven van zijne nasporingen over dit belangrijk stuk, dat hem nog altijd naderhand ter harte ging. Hij zou toen ook met geene minder waardige Verhandeling den Doctoralen titel in de Regtsgeleerdheid

{==290==} {>>pagina-aanduiding<<}
hebben kunnen nemen; maar het was de Omwenteling des jaars 1795, welke dit een en ander verijdelde.
De alles medeslepende geest des tijds, de woelige toedragt van zaken, die alle gezette bezigheden verstoorde en afbrak, hadden ook grooten invloed op onzen andreae, die met jeugdig vuur de Gemeenebestgezinde beginselen dier dagen omhelsde; terwijl de geheel veranderende staat van zaken ook nieuwe uitzigten opende, nieuwe werkzaamheden scheen aan te wijzen. Hij besloot dan den loop zijner studiën te eindigen. Hij werd den 3 Junij 1795, op gegevene Theses Juridicae inaugurales, door zijnen leermeester j.p. scheidius tot juris utriusque Doctor bevorderd, en aanvaardde ook terstond het bezige leven, reeds den volgenden dag ingeschreven als Advocaat voor den Hove van Friesland, en nog in dezelfde maand aangesteld tot Fiscadl bij het Geregt van het Bildt; doch dezen post bekleedde hij slechts tot October.
Toen namelijk, volgens de nieuw ingevoerde orde van zaken, Representanten van het Volk van Friesland uit de Grietenijen en Steden gekozen waren, en men dienstig had gevonden, uit die zoo talrijke Vergadering eene bijzondere blijvende Commissie van achttien leden te benoemen, aan welke men de behandeling of voorbereiding der meest gewigtige zaken opdroeg, werd andreae, bij besluit van 8 Sept. 1795, als Secretaris bij dezelve aangesteld. Zoo trad hij de staatkundige loopbaan of maalstroom in, waarvan hij weldra de moeite en onrust ondervond. Toegedaan aan Gemeenebestgezinde beginselen, was hij echter tevens doordrongen van eerbied voor regt en wetten, en te zeer vriend van orde, om niet de onbandige Democratische partij tegen te staan, die zich toen vooral in Friesland begon te verheffen. Hij ijverde dus voor de toenmalige gematigde meerderheid, maar maakte zich daardoor vele vijanden; hetwelk, na de zegepraal der Demagogen, en de in dit gewest in Januarij 1796 bewerkte omwenteling, waardoor ook zijn post verviel, hem aan vele onaangenaamheden blootstelde.

{==291==} {>>pagina-aanduiding<<}

Hij verliet nu Friesland en begaf zich naar 's Hage, waar zijne bekende bekwaamheid zijne aanbeveling was. Hij werd in Augustus dezes jaars 1796 aangesteld tot Secretaris van het Departement van Finantiën van het Committé tot de Algemeene Zaken van het Bondgenootschap te Lande, en verwierf zich, door zijne onvermoeide werkzaamheid en vlugge inzigten, in dien post veel goedkeuring.
Na de omwenteling, die in 's Hage den 22 Januarij 1798 voorviel, en bij de verandering, daardoor veroorzaakt, werd hij in Februarij aangesteld tot Eersten of Hoofdcommies bij het Agentschap van Oorlog; en daar, het Committé van Bondgenootschap toen ontbonden zijnde, de oude zaken, die tot hetzelve behoorden, aan het Agentschap overgingen, werd hij ook daartoe bijzonder benoemd, als Secretaris van het gecontinueerd Departement van Finantiën van het voormalig Committé; welke betrekking bleef voortduren tot Maart 1799. - Bij de onderscheidene reorganisatiën is hij aanhoudend in dezelfde werkzaamheden gebleven, onder den titel van Hoofdcommies of Chef van het Finantieel Departement bij het Agentschap, naderhand bij den Raad van Oorlog, tot October 1802, wanneer hij, op zijn verzoek, honorabel is ontslagen.
Toen middelerwijl in den jare 1793 de tegenomwenteling door den Generaal daendels den 12 Junij was bewerkt, werd andreae (naar de taal dier dagen) gerequireerd, en bij besluit van het Intermediair Uitvoerend Bewind den 16 Junij aangesteld, nevens den Heer sloet van oltruitenburg, tot Commissaris van voornoemd Bewind ter reorganisatie in Friesland, Groningen en Drenthe. Hij volbragt dien last met de meeste gematigdheid, en werd deswege gedechargeerd bij approbatoire resolutie van den 15 Augustus daaraanvolgende.
Gedurende zijn zesjarig verblijf in 's Hage onder drokke bezigheden, waarbij hij zijne wereld- en menschenkennis grootelijks vermeerderde, en zijn doorzigt in zaken steeds uitbreidde, liet hij zich in geene aanmerkelijke letter-
{==292==} {>>pagina-aanduiding<<}
kundige betrekkingen in, maar was een ijverig werkend lid van een regtsgeleerd genootschap, bijzonder aan praktische oefeningen van instruéren, pleiten, adviseren, vonnissen enz. gewijd.
Ik ben ook aan zijne nagedachtenis hier de vermelding schuldig van eene bijzonderheid, die zijner wetenschappelijke kunde, toen reeds erkend, tot eere verstrekt. Wanneer in 1797 door het Provinciaal Bestuur van Friesland de herstelling der Akademie te Franeker besloten was, werd mij de aangename last opgedragen, om andreae tot het aannemen van een Professoraat in de Regten uit te noodigen. Men wenschte hem in die betrekking gaarne hier te hebben. Ik had gelegenheid, om mondeling met hem te handelen. Zijn antwoord was: ‘dat niet lang geleden een soortgelijk voorstel, maar voor eenen anderen leerstoel, aan hem was gedaan; dat hij, nu in een' kring van werkzaamheden van geheel anderen aard tot zijn genoegen geplaatst, zoo om die reden, als uit aanmerking van zijne nog jeugdige jaren, na beraad, hetzelve had van de hand gewezen; dat hij bekende, dat een leerstoel in de Regten, en wel aan de Friesche Akademie, voor hem veel aantrekkelijkheids had; maar dat hij echter, op dezelfde gronden als te voren, ook nu niet besluiten kon, zijnen tegenwoordigen stand te verlaten, en dus van het aanbod zich verschoonde.’ - Na eene korte poos voegde hij er bij: ‘Zoo er eenig Professoraat ware, dat mij misschien zou kunnen bewegen, zou het in de Wiskunde moeten zijn.’ Ik voer dit laatste aan, als een blijk, hoe sterk zijne neiging ook tot die soort van wetenschap toen was, en zoo is die hem altijd bijgebleven (*).

{==293==} {>>pagina-aanduiding<<}

De verandering van den regeringsvorm, die, ten gevolge der in October 1801 aangenomene nieuwe Staatsregeling, werd ingevoerd, gaf andreae eindelijk, in 1802, aan zijn geboortegewest weder, waaraan hij ook verder geheel zijn verdienstelijk leven gewijd heeft. Friesland werd toen in veertien Drostambten verdeeld, en andreae tot Drost van het elfde aangesteld, bevattende Ferwerderadeel, het Bildt en Menaldumadeel. Hij aanvaardde dien post den 1 November, en verkoos Dronrijp tot zijne woonplaats.
Hier begaf hij zich, in October des volgenden jaars 1803, in eene allergelukkigste echtverbindtenis met catharina elisabeth huber, eene vrouw van het edelst karakter. Ruim achttien jaren (*) heeft hij in haar de getrouwe gezellin en de vreugde zijns levens mogen bezitten, wier verhevene deugden den tegenspoed konden lenigen, den voorspoed verhoogen, die hem door zalige huiselijke genoegens, voor welke zijn hart zoo geheel vatbaar was, den last zijner drukke werkzaamheden verligtte en verzoette.
In 1806 werd er in de Drostambten eene verandering gemaakt, waardoer, het getal nu op zestien gebragt zijnde, andreae sedert 24 Februarij Drost bleef van het

{==294==} {>>pagina-aanduiding<<}
toen genaamde tweede district, dat alleen uit Ferwerderadeel en het Bildt bestond. Nadat lodewijk napoleon, Koning van Holland was geworden, werd, in 1807, de ittel van Drost in dien van Baljuw veranderd. Onder dezen dan bleef andreae van den 8 October af dezelfde waardigheid in hetzelfde district bekleeden. - Met voldoening voor zichzelven, en onder het genot van de achting der ingezetenen, beijverde hij zich der waarneming van deze gewigtige posten tot in den jare 1811. Alleenlijk had hij het ongenoegen, dat, schoon sedert 1806 reeds Menaldumadeel tot een ander district was gebragt, hij zich nog in 1809 genoodzaakt vond, zijn zoo aangenaam nabij Dronrijp gelegen buitengoed Schatsenburg te verlaten, en zich ter woon te begeven naar het dorp Ferwerd.
Dan, aleer zijnen verderen levensloop te beschouwen, is het hier de plaats, om gewag te maken van iets, dat een bijzonder bewijs oplevert, niet alleen van de vlugge vatbaarheid en doordringendheid van zijnen geest, maar ook van den grooten invloed, welken toevallige omstandigheden op hem hadden, om dezelve op te wekken en te wijzigen. Drost geworden, wisselde hij het woelige Haagsche leven met de stille rust van het land. De pligten van zijn ambt gaven hem aanleiding, om vaak de schoone streken van zijnen kreits te doorkruisen; veld en akkers bekoorden zijn oog, en zijn nimmer rustende geest zocht en vond tegen de verveling van het eenzelvig rijden weldra eene onderhoudende bezigheid in de bezigtiging van een en ander meest treffend gewas. Zoo werd de lust geboren, en ook spoedig het besluit genomen, om de kennis der gewassen als uitspanning te beoefenen. Hij voorzag zich van de beste nieuwe werken daartoe, en zijn schrander vernuft maakte zich binnen kort de beginselen der Kruidkunde eigen. Maar hij was de man niet, om alleen uit boeken te leeren; hij moest zelf zien, de natuur vragen en raadplegen. Nu ontleedde hij en onderzocht eene menigte van planten, en verzamelde allengskens, met groote naauwkeurigheid, een voortreffelijk Her-
{==295==} {>>pagina-aanduiding<<}
barium (*) vooral van Friesche planten, dat met den tijd tot eene aanzienlijke grootte is uitgedijd. Later voegde hij er ook eigene kweeking van planten bij. Doch, gelijk hij de geschiedenis eener wetenschap altijd gaarne kende, en de onbillijkheid veroordeelde, om, door het ware of schijnbaar nieuwe alleen ingenomen, de
vindingen en kundigheden van vroegere groote mannen te verachten of te miskennen, las hij ook, ter vergelijking, alwat de Ouden, alwat de beroemdste Kruidkundigen van de 16de en 17de eeuw geschreven hebben.
Zoo werd dan andreae zelf een geleerd en doorbedreven kenner der Kruidkunde, en behield voor dezelve al zijn leven eene bijzondere zucht. Doch, beschouwelijke kennis zonder nuttige toepassing niet hoog waarderende, zag hij ook ligtelijk de betrekking dezer wetenschap met den Landbouw door, en maakte ook denzelven tot een ernstig voorwerp zijner nasporing.
Met zijne dus verkregene kundigheden heeft hij steeds getracht door mededeeling alle mogelijk nut te doen, en hij vond, zoo wèl verdiend, hiertoe ook bijzonder gunstige gelegenheid. Hij werd benoemd tot Medelid van eene Departementale Commissie tot examinatie en uitbrenging van een gemotiveerd Advies over het Ontwerp van een Code rural, volgens besluit van 19 Maart 1811, en vervolgens, den 28 Maart, tot Lid van de Commissie van Landbouw in Friesland.
Na de inlijving dezer Landen in het Fransche Rijk onderging de toestand van andreae eene geheele verandering, en wel door de organisatie van de nieuwe Regterlijke Magt in het begin des jaars 1811, wanneer hem den 1 Maart de post van Regter van Instructie bij de Regtbank van eersten aanleg te Leeuwarden werd opgedragen. Zoo werd nu ook Leeuwarden de plaats zijner

{==296==} {>>pagina-aanduiding<<}
inwoning, en is die gebleven. Zijne algemeene regtskunde en ondervinding, zijne juiste bedrevenheid in de Fransche taal, zijne kennis van de zeden, denkwijze en gewoonten der Franschen, waartoe hij in 's Hage vooral te over gelegenheid had gevonden en gebruikt, gepaard met zijn vlug doorzigt, maakten hem regt geschikt tot zulk eenen post, bij de invoering der Fransche Wetegeving en Regtspleging, en men herdenkt nog erkentelijk de goede diensten, welke hij daaromtrent destijds en later heeft gedaan.
Niet langer echter dan een jaar bleef hij in den evengemelden post. Na reeds van 1 Januarij 1812 tegelijk als Provisioneel Griffier te hebben gefungeerd, nam hij den 1 April van denzelven zijn ontslag, en aanvaardde dadelijk den post, welken hij vervolgens levenslang bekleed heeft, dien van Griffier bij de Regtbank van eersten aanleg. Bij de toenmalige toedragt van zaken stelde hij er eenig belang in, ook Traducteur Juré voor het Arrondissement te zijn, en werd daartoe den 25 April beëedigd. Naauwelijks eene maand later (27 Mei) nam hij ook op zich de werkzaamheden van Provisionelen Griffier bij de Regtbank van Koophandel, doch werd den 17 Junij des volgenden jaars 1813 vervangen door eenen vasten Griffier.
Na de gezegende Omwenteling van November 1813, waarin andreae, als een waar vriend van Vaderland en Vrijheid, ijverig deel nam, werden hoe langer hoe meer zijne hulp en raad in zaken van allerlei aard verlangd, en hij tot verscheidene posten en Commissiën uitgenoodigd en verkozen. Van Mei 1814 tot Junij 1815 was hij Kapitein van den Landstorm, dat natuurlijk weinig in zijnen smaak viel. Aangenamer was hem in 1816 de aanstelling tot Medecurator over de Latijnsche Scholen, welker belangen hem zeer ter harte gingen; zoo ook de benoeming tot Honorair Lid van de Maatschappij van Weldadigheid, in Maart 1818, en kort daarop tot Lid der Subcommissie. Genoegzaam ten zelfden tijde werd hij Corresponderend Lid van de Nederlandsche

{==297==} {>>pagina-aanduiding<<}

Huishoudelijke Maatschappij, en drie jaren later President van het Departement dier Maatschappij te Leeuwarden. In dit laatstgemelde jaar 1821 werd hij ook tot Lid van den Raad der Stad gekozen, en in het volgende aanvaardde hij, den 15 Mei, mede de uitgebreide werkzaamheden van Secretaris der Commissie van Landbouw, die hij vervolgens tot zijnen dood toe met bijzonderen ijver heeft verrigt.
Ondertusschen vond hij zich meermalen tot eenige tijdelijke Commissie geroepen. Zoo was hij in 1816 Lid van de Commissie wegens den Gelderschen Watersnood, en desgelijks in 1820 van die wegens de Overstrooming in Gelderland en Holland. In dit zelfde jaar was hij ook Lid van de Provinciale Commissie wegens de beoordeeling van Goederen, aangeboden ter verzending naar de Tentoonstelling te Gent. In het laatst van 1825 was hij aan het hoofd der Hulpcommissie tot verzameling van een Fonds tot ondersteuning der Grieken, wier lot zijn menschlievend en vrijheidminnend hart diep griefde. Toen in 1827 de Commissie, belast met de verzameling van statistieke opgaven in de Provincie Friesland, door den Heer Gouverneur was ingesteld, werd andreae tot President derzelve benoemd.
Als vriend van ware verlichting, was hij ook een ijverig voorstander van de Maatschappij tot Nut van 't Algemeen, meermalen Lid van het Bestuur in zijn Departement, een verstandig begunstiger van het verbeterd Schoolonderwijs, en betoonde hij zich gaarne bij allerlei gelegenheden eenen bevorderaar van alle nuttige inrigtingen en verbeteringen.
Gedurende eene inwoning van zeventien jaren binnen de stad, en later ook des zomers op zijn nabijgelegen Marienburg, vond hij alzoo te Leeuwarden, in zijne ambtsbetrekkingen, in die, tot welke zijne medeburgers of anderen hem riepen, en in dezulke, waartoe zijn eigen ijver hem voerde, in eenen zeer uitgestrekten kring, voor zijne welwillende dienstvaardigheid, zoo vele bezigheden, dat derzelver menigte hem als overstelpte. Dit

{==298==} {>>pagina-aanduiding<<}
gaf aan zijne', hem natuurlijk eigene, levendigheid vaak het voorkomen van zekere ongedurigheid, en den schijn van de eene bezigheid na de andere spoedig af te breken, om weder eene nieuwe te beginnen of eene vroegere af te doen. Ditzelfde maakte hem soms in den omgang zelven afgetrokken, en deed hem wel eens onverwacht een gezelschap verlaten, om iets, dat hem inviel en van meer belang scheen, te gaan volbrengen. Zoo onvermoeid was altijd zijne werkzaamheid. Maar zeer verre was hij daarbij van ongezellig te wezen. Integendeel, zelf bijzonder gastvrij, nam hij ook bij anderen altijd levendig deel in allerlei gezellige verkeering, en kon ook dan, door de rijkheid zijner gesprekken, en de wending, die zijn vernuft aan dezelve gaf, het genoegen van grootere en kleinere zamenkomsten niet weinig bevorderen.
Desniettemin woekerde hij nog steeds tijd voor zich, voor zijne letteroefeningen. Alwat, in den omvang zijner wetenschappelijke kennis, nieuw werd voorgedragen of uitgevonden, mogt zijne oplettendheid en onderzoek niet ontgaan; hij moest de vorderingen van zijnen tijd bijhouden. Van grooten dienst was hem hiertoe de zeldzame vlugheid, met welke hij las. Een boek als doorbladerd hebbende, begreep hij het doel, en had de bewerking overgezien met dien scherpen blik, dat hij terstond besliste, of het al of niet eenige nadere aandacht voor hem waardig was. - Schoon met een zeer vast geheugen begaafd, was hij echter veelal gewoon, alwat hem merkwaardigs ontmoette of voorkwam, kortelijk en als voor hemzelven alleen, op te teekenen. Zelden was hij ergens, zonder schrijfgereedschap bij zich te dragen.
Gelijk de oude Talen, las hij ook met gemak de meeste hedendaagsche, kende hare bijzondere eigenheden, en was in derzelver letterkundige geschiedenis zeer bedreven. Ook de beoefening der Nederduitsche Taal was bij hem zeer geliefd, en hij een waardig Lid van de Maatschappij van Nederlandsche Letterkunde te Leyden. De Friesche Landtaal, die hij grondig verstond, beminde hij en achtte hij zoo hoog, dat hij het ontwerp wensch-
{==299==} {>>pagina-aanduiding<<}
te uit te voeren, om, door gezet onderwijs in die moedertaal, op alle scholen door het geheele gewest, dezelve mede algemeen te doen spreken, schrijven en lezen. Hij was ook in 1827 een der ijverigste oprigters van het Provinciaal Friesch Genootschap ter beoefening der Friesche Geschiedenis, Oudheid en Taalkunde, maar helaas! het eerste lid, wiens smartelijk verlies het Genootschap moest betreuren. Zijn lust tot taalkennis bewoog hem, nog vóór weinige jaren, zich in het Hebreeuwsch te oefenen, om, zoo hij zeide, eenigzins over het Oude Testament te kunnen oordeelen, gelijk hij over het Nieuwe deed, met welks bijzonder taaleigen hij vrij wel bekend was.
Om mede den welgeregelden leeslust van anderen te bevorderen en te voldoen, getroostte hij zich, bij alle zijne bezigheden, nog het besturen van Leesgezelschappen. Voor zichzelven verzamelde hij eene hoogstschatbare Bibliotheek; zijne alleruitgestrektste boekenkennis stelde hem in staat, zulks met keurigheid te doen. Die boekerij toch, van grooten omvang, bestaat uit voortreffelijke en vooral zeldzame grootere en kleinere werken in allerlei talen en wetenschappen; en, had hij langer mogen leven, ook die volledigheid, welke nu nog eenigzins mag gemist worden naar zijn wijdvattend ontwerp, zou door aanvulling ligtelijk aan dezelve gegeven zijn.
Uit dezen schat deelde hij ook aan zijne vrienden gaarne mede, wat zij verlangden; maar het is te beklagen, dat van de vruchten, die zijne eigene schranderheid daaruit heeft getrokken, nimmer iets in het openbaar verschenen is. Schoon eene zeer groote menigte van stukken en Memoriën enz., bij onderscheidene gelegenheden, in vroeger en later tijd, door hem gesteld zijn, is er uit zijne pen, behalve een of ander klein stukje, in de Weegschaal of ander mengelschrift geplaatst, of iets over de Grieken, en dan nog alle nameloos (*), niets, zoo veel ik

{==300==} {>>pagina-aanduiding<<}
weet, in druk uitgekomen. En, hoezeer men zich nog met hoop gevleid heeft, schijnt het, dat hij ook niets, voor de pers in gereedheid gebragt, heeft achtergelaten.
Ziet daar, hetgene ik mij alleen ter taak heb durven nemen, daniel hermannus beucker andreae, in zijn' vroegsten aanleg en opvolgende ontwikkeling van zeldzame bekwaamheden, en in zijn zoo nuttig als werkzaam openbaar leven, in eenige trekken ten minste, geschetst! Noch wijde roem, noch groote eertitels en onderscheidingen, die hij ook weinig telde, zijn hem te beurt gevallen; maar de welverdiende achting zijner tijdgenooten was zijn loon, en die blijve zijner nagedachtenisse gewijd!
Ik besluit met de aanhaling der vereerende woorden, met welke de Hoog Ed. Gestr. Heer Gouverneur van Friesland, Baron van zuylen van nyevelt, in deszelfs keurig Verslag, aan Hun Ed. Grootachtb. de Heeren Staten dezer Provincie, bij het openen der Vergadering, den 1 Junij 1828, het verlies van andreae gemeld heeft: ‘De kunsten en wetenschappen hebben alhier, sedert kort, zeer belangrijke verliezen geleden. Was de dadelijke werkkring van den Heer d.h. beucker andreae niet regtstreeks aan de wetenschappen gewijd, hoeveel kennis, hoeveel geleerdheid in onderscheidene vakken bezat hij niet! hoe gaarne deelde hij niet aan anderen de vruchten van zijne, zoo uitgebreide en inderdaad buitengewone, belezenheid mede! en hoe vele geleerden maakten zich dikwijls deze zoo rijke bron van kennis ten nutte! Zijn te vroege dood is voor de wetenschappen in het algemeen en voor deze Provincie in het bijzonder eenbelangrijk verlies. De Landbouw, waarvan hij een ijverig voorstander en kundig beminnaar was, mist in hem een werkzaam Lid en Secretaris van de Commissie, die hare belangen voorstaat.’


{==301==} {>>pagina-aanduiding<<}

Fragment uit eene onlangs gehoudene predikatie Over Matth. XXVII:15-23.

- Hier doet ons de geschiedenis verbaasd staan, daar wij thans dat zelfde volk, met de uitzinnigste woede, op jezus veroordeeling hooren aandringen, dat, vóór slechts weinige dagen, hem, met een schaterend gejuich, in zegepraal binnen Jeruzalem gebragt had. Vanwaar toch deze zoo spoedige omkeering? Omdat de Heiland aan 's volks hooggestemde en ongerijmde verwachtingen niet voldaan had. Hierom eischte men wel de kruisstraf niet, maar hiervan bedienden zich zijne aanzienlijke vijanden, om hunne afschuwelijke oogmerken te bereiken. Het minbeschaafde en dusverre het grootste gedeelte eener natie toch wordt alleen door vooroordeelen, sektengeest, hartstogten en zinnelijken invloed gedreven. Zonder terug op het verledene, of vooruit op het toekomende te zien, leeft het slechts voor het tegenwoordige oogenblik. Die hiermede voordeel wil doen, kan het brengen, waartoe hij wil. Uit hetgene men van jezus gehoord en gezien had, besloot men, dat Hij de lang verwachte wereldbeheerscher moest zijn. Toen men nu bevond, dat Hij die noch was, noch wilde wezen, besloot men voorbarig, dat Hij een misleider en Godslasteraar was. Listig wisten de priesters al de driften, uit misnoegen en spijt over deze teleurgestelde verwachtingen geboren, op te winden en den volksgeest tot razernij te voeren. Listig wisten zij zich van het gepaste oogenblik daartoe te bedienen, waarschijnlijk door lieden, die in staat waren, het gif van hunnen haat, als een pestdamp, onder de menigte te verspreiden. - Die menigte intusschen, roepende: aan het kruis, aan het kruis met hem! leert ons de zoogenaamde volksstem kennen, welke men wel eens, Godslasterlijk, de stemme Gods genoemd heeft. Neen, het is doorgaans de stem der volksmenners, volksdrijvers en volksopruijers, logenaars en baatzuchtige bedriegers, waardoor men, niet zelden, met de vrijheid

{==302==} {>>pagina-aanduiding<<}
den mond, onregt en geweld pleegt, en, gelijk men pilatus deed, Regenten schrik poogt aan te jagen en te dwingen, om de heilige zaak der waarheid en des regts prijs te geven. O! hoe weinig is er op het oordeel der menigte te roemen en te rekenen, op hare gunst te vertrouwen, op hare toejuiching zich te verheffen! Want de Joden zijn, ten aanzien van dwaasheid en ligtzinnigheid, van andere volken niet onderscheiden. Leest derzelver vroegere en latere geschiedenissen, en gij zult overal denzelfden geest van volgzucht, onberadenheid en woestheid wedervinden. Gelukkig dan het Land, alwaar de toomen van het bewind in even vaste en klemmende als waardige handen zijn! Gelukkig, waar het niet ontbreekt aan Wijzen en Edelen, om die met kracht te ondersteunen! Gelukkig, waar de verlichting niet gevreesd, maar veeleer, met de zegeningen eener goede opvoeding en onderwijzing der jeugd, aanhoudend uitgebreid wordt! Door deze moeten de gevaren, welke de domheid en soms ook de dweeperij van het gemeen in alle Landen doen duchten, gestaag verminderen en de volksgeest immer verbeteren; zoodat hij, ten laatste, niet meer die van een ligtzinnig en oproerig gepeupel, maar die van eene beschaafde en veredelde volksklasse kan worden, welke aan de Overheid zelve zekeren eerbied inboezemt! - Zegen zij op het hoofd van een ieder, die daartoe het zijne gaarne bijdraagt, door zijn eigen oordeel steeds meer te ontwikkelen, het voor partijdigheid en overhaasting te behoeden, en, niet alleen onder de zijnen, maar ook in uitgebreider kringen, zoo verre zijn vermogen reikt, waarheid en godsvrucht uit te breiden!
Doch zien wij op de oversten des volks, die hier van hunnen invloed een allersnoodst en verderfelijkst misbruik maken, dan denken wij aan het oordeel van jezus: die mij aan u heeft overgegeven, heeft grootere zonden, en tevens aan zijne krachttaal, elders gebezigd: het ware hem beter, dat een molensteen aan zijnen hals gebonden en hij in het diepste der zee verdronken ware, enz. enz.








{==303==} {>>pagina-aanduiding<<}

Brieven, over de zoogenoemde verdediging van Prins Maurits van Oranje van mr. C.M. van der Kemp tegen Adr. Stolker, door den laatstgemelden.

No. II.

Waarde Vriend!

Ik zet mij thans tot het schrijven van dezen tweeden aan u, over het stukje van den Heer van der kemp tegen mij, volgens mijne belofte, en treed, zonder omwegen, terstond ter zaak.
Ik onderstel, dat gij nu, gelijk ik, ons beider geschrift naast u legt, en ik noodig u, om zijn prologue eens in te zien, en, zonder te letten op den fraaijen stijl en het keurig gebruik van het woord verdiensten op bladz. 1, het hokus pocus op te merken, waarmede hij, op bl. 2, Remonstranten knaphandig verandert in Remonstrantisme. Ik beweerde, dat maurits geenszins de vijand der remonstranten geweest is, en ‘door deze stelling (zegt hij) kan ik niet anders verstaan, dan dat maurits, omtrent het remonstrantisme, gants onverschillig is geweest.’ Wat zegt gij van zulk eene uitlegging? Belooft zulk eene valsche voorstelling van den staat des geschils, terstond in den aanvang, voor het vervolg niet zeer veel goeds? - Op bl. 3 betuigt hij, om zijne lezers voorin te nemen, dat hij alles, met de meeste waarheidsliefde en zoo veel mogelijke aflegging van alle vooroordeel, onderzocht heeft; doch wij zullen bevinden, dat hem zijn onderzoek niets gebaat, en hij niet één vooroordeel verzaakt heeft. - Nu volgt, op dezelfde bladzijde, de opgaaf der logische orde, waarin hij tegen mij schrijven zal. Hij zal, namelijk, de paarden achter den wagen spannen, en eerst de bewijzen nagaan, welke ik voor mijn gevoelen heb aangevoerd, en vervolgens mijn gevoelen beschouwen; en daarmede gaat de slag aan.
Ik heb, op bladz. 13 van mijn boekje, beweerd, dat Prins maurits, vóór 1616, van geene kerkelijke partij was, en, als eerste bewijs, hiervoor aangevoerd, dat, toen, in het gemelde jaar, de Staten van Holland zich buiten staat bevonden, om hunne bevelen, tot het weren van scheuring, tegen de Contra-Remonstranten (dat is, tegen de oproerige

{==304==} {>>pagina-aanduiding<<}

Contra-Remonstrantsche scheurmakers) te handhaven, oldenbarneveld den Prins aanzocht, om zich, tegen hen, bij de Staten te voegen, doch van hem tot antwoord kreeg, dat hij begeerde, dat men hem buiten dit geschil zou laten. Hij had zich altijd neutraal gehouden. Uitenbogaert, aan wiens woorden de Heer van der kemp zich, om redenen, verkiest te houden, (ik had brandt gevolgd) zegt: hij begeerde, in alle manieren, buiten dit geschil, als neutraal, gelaten te worden. - Zie nu eens, hoe veel onwaars en sophistischs onze man hierover nederschrijft, op bl. 4 enz. Hij zegt, dat ik juist datgeen verzwijg, waaruit blijkt, dat maurits, voor zich, als lid der Gereformeerde kerk, wel degelijk partij had gekozen, en het gevoelen der Remonstranten geenszins was toegedaan. - Wie moet hier niet denken, dat ik, uit het verhaal van het gebeurde, opzettelijk en trouweloos, woorden heb teruggehouden, waaruit moest blijken hetgeen hij zegt? Maar, waar zijn die woorden? Heeft de beschuldiger die te berde gebragt? Neen: niet één eenig. En geen wonder. Zulke woorden bestaan niet. Noch uitenbogaert noch brandt, van welken het verhaal ontleend is, hebben jota of tittel meer, dan ik van hen heb opgegeven. Welk een onverstand, of welk eene onbeschaamdheid, beeft dus deze valsche beschuldiging, tot welker bewijs niets wordt aangevoerd, ingegeven?
Vervolgens: het zou moeten blijken, dat maurits, voor zich, partij had gekozen. - Zoo dit al waar was, wat zou het tegen mij uitdoen? Voor zich zou dan moeten beteekenen: in het geheim, bij zichzelven, had hij beslist, welke partij gelijk had. Maar, als ik zeide, hij was van geene partij, beteekende dit duidelijk, hij had zich openlijk bij geene partij gevoegd, noch zich voor de eene of andere verklaard. - Verder: het zou moeten blijken, dat maurits (voor de Contra-Remonstranten) partij gekozen had, als lid der Gereformeerde kerk. Dit zal moeten zeggen, dat hij die natuurlijk had moeten kiezen, dewijl hij lid der gezegde kerk was. Maar, hoe gek en belagchelijk is dit! - Eene andere Gereformeerde kerk, dan die, waarvan alle Remonstranten, zoo wel als maurits, leden waren, bestond thans niet. Hadden dan alle Remonstranten, omdat zij met maurits leden van die kerk waren, ook partij gekozen voor de Contra-Remonstranten? - Doch dit is eene kleinigheid. Van meer belang is het volgende: Oldenbarneveld (zegt hij)

{==305==} {>>pagina-aanduiding<<}

verzocht maurits zijne macht, als Stadhouder, te willen leenen ter handhaving der Remonstranten en tot tegenstand tegen de Contra-Remonstranten. Al wederom volstrekte onwaarheid. Oldenbarneveld verzocht maurits niet tot handhaving der Remonstranten. Dezen behoefden die niet; zij werden genoegzaam gehandhaafd door de Staten; maar hij verzocht hem, zijne magt te leenen, tot handhaving der publieke authoriteit tegen de weêrhoorige Contra-Remonstranten. Maurits weigerde, willende (gelijk onze Schrijver voortgaat) als neutraal, zoo als uitenbogaert zegt, gelaten worden. Hij was dus (besluit hij) niet neutraal, maar wilde als Stadhouder voor neutraal gehouden worden. - Dit wijkt al wederom hemelsbreed van de waarheid af. Herhalen wij uitenbogaert's woorden! Maurits (zegt hij) begeerde in alle manieren buiten dit geschil, als neutraal, gelaten te worden. Hij had er, namelijk, tot hiertoe geen deel in genomen, en wilde er ook alsnog buiten blijven. En welk geschil bedoelde hij? Zekerlijk geen ander, dan dat, waarin oldenbarneveld wilde, dat hij nu deel zou nemen. En welk was dat? Wel, zonneklaar dat tusschen de Contra-Remonstranten en de Staten, of het namelijk den eersten, tegen de uitdrukkelijke bevelen der laatsten, vrijstond, scheuring aan te regten; daarvan was hier eeniglijk de rede, niet van de geschillen tusschen de Remonstranten en Contra-Remonstranten, zoo als Mr. van der kemp het duiden wil. Als neutraal heeft ook bij
uitenbogaert kennelijk den zin van als zijnde neutraal; maar de Heer van der kemp legt er de beteekenis in van als ware hij neutraal, en trekt er dan de fraaije conclusie uit: hij was dus niet neutraal, maar wilde voor neutraal gehouden worden; veranderende het gelaten worden van uitenbogaert in gehouden worden. Zie, zoo veel geknoei, woordverdraaijing, drogrede en onwaarheid, in slechts twaalf regels opeengestapeld, had de man noodig, om mijn eerste bewijs, zoo het heet, te wederleggen, en maurits, dien hij heet te verdedigen, als een veinsaard ten toon te stellen, gelijk ik, op het slot van mijn stukje, gezegd heb, dat allen doen moeten, die hem voor vijand en vervolger der Remonstranten houden. Hij bekladt hierover nu nog wel derdehalve bladzijde, draaft altijd op denzelfden voet door, en vlecht er nog vele ongerijmdheid tusschen; doch ik heb daar geene weêrlegging voor over. Alleen wil ik u verzoeken op te merken, hoe hem nu, op

{==306==} {>>pagina-aanduiding<<}
bl. 6, zijn verwijt aan mij, van eene petitio principii begaan te hebben, voor het hoofd springt, daar al zijn geschrijf tot hiertoe louter op dit gebrek van redekaveling berust. Maar het is 's mans geliefkoosd woord, dat wij nog meer zullen ontmoeten, en waarmede hij ook tegen de Hoogleeraren siegenbeek en tijdeman geschermd heeft. Hij is, namelijk, een gestreng Logicus, en dat moeten wij weten. Maar wie kon twijfelen, of hij het hoofdstuk, de Sophismatibus, con amore bestudeerd had?
Slaan wij nu ons oog op bl. 7. - Ik had, op bl. 14, ten bewijze, dat maurits de geschillen tusschen de Remonstranten en Contra-Remonstranten niet kende, verhaald, dat, als eenige afgevaardigden van Zeeland, mede in 1616, hem over die geschillen kwamen onderhouden, hij geantwoord had: Ik ben een krijgsman. Dit zijn zaken van Theologie, die ik niet versta, en daarover ik mij niet bemoeije. Hier maakt onze Schrijver eene zeer vernuftige onderstelling. De afgevaardigden zullen den Vorst hebben aangemaand, om zelf die theologische geschillen te beslissen. De Geschiedenis rept hier wel niet van; maar de onderstelling is toch zeer natuurlijk! De Heeren moesten immers van zelf begrijpen, dat maurits tot zulke beslissing allezins bevoegd was, en dat, als hij slechts sprak, het met alle geschil gedaan moest zijn! Maurits, echter, had geen zin, om er de proef van te nemen, en zeide, om er zich af te maken: Ik versta mij die zaken niet: ik ben een krijgsman. Maar dit zeide hij, volgens onzen man, zoo als men dagelijks van iets zegt, ik weet er niet van, wanneer men te kennen wil geven, dat men zich slechts zoo houdt; en, ik versta geene theologische zaken, wilde zeggen, ik houde mij, alsof ik ze niet versta! Nu was het immers klaar voor de Heeren, dat hij goede reden had, om ze niet te beslissen, dewijl hij zich hield, alsof hij er geene kennis van had! o, Hoe uitstekend handhaaft hier onze verdediger van maurits weder 's Vorsten opregtheid, en hoe regtmatig keurt hij mijn bewijs van 's Vorsten onkunde hier zeer zwak, dewijl hij het, door zijn
onnoozel onderstellingje, zoo gemakkelijk doet in duigen spatten!
Ik had, op mijne bladz. 15, het zeggen van maurits tegen den Heer de lange, dien onze belezene Historicus blijkt niet te kennen, aangevoerd: Ik weet van geene praedestinatie, of ze graauw of blaauw is. Nu, het was dom van mij, dat ik dit eerste letterlijk had opgevat; want de

{==307==} {>>pagina-aanduiding<<}
praedestinatie kon immers niet graauw of blaauw zijn! Ik moest ook een onderstellingje gemaakt hebben, zoo als onze vriend hier weder doet. Mogelijk heeft de Burgemeester de lange het dus of zoo willen doen voorkomen, enz. - Zie, zulke wederleggingen snijden hout!
Ik had, op gemelde bladzijde, ook bijgebragt, dat maurits tot de Wethouderschap van Delft had gezegd, dat er veel dispuut viel over de religie; dat hij niet wist, wat van de zaak was; dat daarover eene Synodale verklaring moest geschieden, opdat hij eenmaal mogt weten, hoe hij zich gedragen moest. Zeker moest het den Heere van der kemp wat moeijelijk vallen, hier een' wassen neus aan te zetten. Een onderstellingje schijnt hij hier niet te hebben kunnen vinden. Maar, waar weet een Advocaat van kwade zaken geen raad voor? Vooreerst bedient hij zich hiertoe van een versleten oud loopje, om hardst triumf te roepen, als men diepst het onderspit delft, en wat men minst kans ziet te weêrleggen, alsof het niets om het lijf heeft, te doen voorkomen. Zoo verblindt men vast een aantal onnoozele lezers. Hij zegt, te dien einde, dat ik meen, hoe langer hoe sterker in mijne bewijzen te worden; (hoe heeft de snuggere man zoo juist kunnen raden?) maar hem dunkt, dat ik hoe langer hoe zwakker worde. Nu, des te gemakkelijker kan hij mij dan wederleggen. Dit doet hij dan ook zeer knaphandig, nu door een eenvoudig omschrijvingje van hetgeen maurits in vier regels gezegd had in maar tweeëntwintig regels, waarin hij alles aan den Vorst opdicht, wat hij noodig heeft, om hem te laten zeggen, wat hij goedvindt, en er dan uit te halen, wat hij, in zijn valsch pleidooi, tot de conclusie, welke hij nemen wil, behoeft. Mij is dit geheele pleidooi geen woord tot antwoord waardig, dewijl het dat voor lezers met neuzen niet noodig heeft. Alleen merk ik nog aan, dat de Heer van der kemp hier vergeten heeft te herinneren, dat, als maurits zeide,
niet te weten, wat van de disputen was, hij eigenlijk slechts zeggen wilde, dat hij zich zoo maar hield: want dan zou het immers wel eens zoo mooi geklonken hebben, dat hij het verlangde te weten, om er zich naar te gedragen! Men moest zijn Ed. hierop opmerkzaam maken, opdat hij, bij eene waarschijnlijke tweede uitgave van zijn stukje, dit invulde!
Wij komen nu, op zijne bladz. 12 env., tot het gesprek tusschen maurits, Graaf willem lodewijk en al-
{==308==} {>>pagina-aanduiding<<}

bertus huttenus, en tot de beoordeeling van het gezag en de geloofwaardigheid der aanteekening, waaruit dit getrokken is. En hier staan wij gereedelijk toe, dat, zoo dit het eenig berigt behelsde van maurits onkunde, daaromtrent bedenking zou kunnen rijzen; maar wij hoorden deswege reeds anderen. Het is ook waar, dat de personen, door welken dit berigt is medegedeeld, niet met name genoemd worden; maar zij worden toch zoo nadrukkelijk als geloofwaardig beschreven, dat hun getuigenis niet maar zoo voetstoots, als een leugenverdichtsel, kan verworpen worden. Naar mate het meer met vroegere getuigenissen instemt, is het te waarschijnlijker. Het eene ondersteant het andere. Ondertusschen de Heer da costa heeft het voor een' uitgestrooiden laster verklaard, en de Heer van der kemp zegt mede, aan dat praatje geen het minste geloof te hechten. De een heeft zoo min genoegzamen grond voor zijne verklaring, als de ander. Zoo zij het in het midden wilden gelaten, en er geen zeker besluit uit getrokken wilden hebben, kon men hun toegeven; maar meer niet. Maar heeft de Heer da costa dan niet bewezen, gelijk de Heer van der kemp wil, dat de anecdote belagchelijk is, en zichzelve beschaamt? Ik antwoord neen, hoevele bladzijden hij ook spilt, om het, op zijne manier, te bewijzen. Hij vraagt, of ik de bewijsgronden van den eersten heb uit den weg geruimd, en beweert neen. Ik zeg ja. Hoewel zonder melding van mijnen naam, heb ik die kostelijke bewijsgronden met weinige woorden (dewijl zij niet meer waardig waren) wederlegd in de Recensie van da costa's Inlichtingen omtrent het Karakter van Prins maurits, in de Letteroefeningen van 1825. St. I. bl. 59. Indien
hij, die zich zoo breed met dit geschil wilde inlaten, behoorlijk beslagen ten ijs was gekomen, zou hij dit weten. Of heeft hij het, naar loffelijke gewoonte der Schrijvers van zijne klique, bilderdijk, da costa enz., die nooit laten blijken, dat men hen weêrlegd heeft, maar steeds (zoo als voltaire plagt te doen) onbeschaamd herhalen, wat zij ééns onwaars geschreven hebben, opzettelijk verzwegen? Dan moge het van zijne goede trouw getuigen. Ik zeg er nu, ook kortelijk, alleen het volgende van. Geen van da costa's drie bewijzen heeft iets om het lijf. Het eerste is ontleend van maurits kerkgang bij uitenbogaert. Antwoord: uitenbogaert behandelde geene geschillen op den predikstoel; derhalve kon maurits ze

{==309==} {>>pagina-aanduiding<<}
uit zijne predikatiën niet leeren kennen. Het tweede dringt het getuigenis van grotius aan, dat maurits een uitmuntend verstand en oordeel had. Antwoord: dat stem ik toe. Maar ik ben gewoon wat naauwkeuriger te onderscheiden, dan de da costaas en van der kempen c.s., en verstand en oordeel verschillen bij mij van kennis. De schranderste en scherpzinnigste kan van het een en ander diep onkundig zijn. Wat het derde manke bewijs aangaat, dat maurits het punt der Voorschikking beter verstond, dan uitenbogaert; dit noem ik, op mijne beurt, belagchelijk. Maurits verschilde van uitenbogaert in het begrip van Gods Voorzienigheid omtrent het kwade, (welke da costa hier wederom verwart met Voorschikking) en het begrip van maurits is ook het begrip van da costa. Ergo (concludeert deze) was maurits begrip beter, dan dat van uitenbogaert. Dit is zekerlijk eene zeer beslissende en zeer zedige uitspraak: want (wie durft het ontkennen?) het begrip van den hoogstkundigen en onfeilbaren da costa is de standaard der waarheid! - Ik passeer nu verder alles, wat onze man, in zijne onkunde of verloochening van het boven geschrevene, nog in de lucht schermt tot op bl. 26; alleen wil ik niet voorbijgaan, wat hij, op bl. 18 en 19, declameert over de domheid, welke ik, volgens hem, aan maurits zou hebben te last gelegd,
en welke al weder een bewijs is zijner onbekwaamheid, om behoorlijk te onderscheiden, en tevens een bewijs van eigene domheid, op nieuw te bewonderen in den man, die, als taalgeleerde, opgetreden is, om aan de eersten in dit vak onder ons lessen te geven, en zelfs de beteekenis van het woord dom niet kent. Dom is hij, die iets, hetgeen, door het gemeen menschenverstand, niet moeijelijk te bevatten is, niet kan begrijpen. Dit is aan maurits nooit toegeschreven. Maar (gelijk reeds gezegd is) men kan zeer verre van dom, en integendeel van een zeer vlug begrip, en echter van het een of ander doodonkundig zijn. - Schame zich dus de beschuldiger!
Op bl. 26 env. tracht hij mij te wederleggen, daar ik beweerd heb, dat maurits, in den beginne, alleen ijverde, om aan de Contra-Remonstranten, die zich van de Remonstranten afscheurden, kerken te bezorgen, maar geenszins voor hunne leer in de bres trad. Het eerste staat hij mij echter toe; maar van het laatste wil hij het tegendeel bewijzen, en

{==310==} {>>pagina-aanduiding<<}
doorspekt hetgeen hij daarover schrijft alweder met onwaarheden. Bij voorbeeld: hij zegt, dat den Contra-Remonstranten, zoo veel mogelijk, overal, door barneveld's invloed, de kerken ontnomen, of liever, (want hij scheen hier te gevoelen, dat hij dit niet kon waarmaken) dat zij, voor hunne gevoelens ijverende, van de predikdienst ontzet werden, en de Remonstranten alzoo alleen meester bleven. Hij schrijft hier slechts trigland c.s., die honderd malen gelogenstraft zijn, na, en heeft of niets, dan hem en consorten, gelezen, of weet, dat niemand van den predikdienst ontzet is buiten zoodanigen, die, door hun oproerig prediken tegen de uitdrukkelijke bevelen der Overheid, door hun hatelijk schelden en lasteren der Remonstranten van de predikstoelen, en door hun aanregten van scheuringen, de gemeenten beroerden, en burgerhaat en tweedragt stookten. Niemand, die zich binnen de palen van gematigdheid hield, werd om zijne leer gemoeid. En, voor het overige, de Contra-Remonstrantsche Leeraars bleven altijd verre de grootste menigte uitmaken, en, wie geene volstrekt onbeschaamde kaken heeft, zou blozen over het schrijven, dat de Remonstranten alleen meesters waren, of bleven.
De Schrijver werpt vervolgens de vraag op, waarom maurits, zoo hij voor zichzelven niet Contra-Remonstrantschgezind geweest was, voor hunne belangen zou geijverd hebben? Alsof hij nooit gehoord had, dat het maurits niet zoo zeer om den Godsdienst, als om zijn politiek belang te doen was.
Nu meer bijzonder tegen mijne bewijzen, dat maurits zich niet voor de leer in de bres stelde, te veld trekkende, haalt hij nog eens zijn gesprek met uitenbogaert, over Gods Voorzienigheid omtrent het kwade, op, en schrijft daarover niet minder dan veertien bladzijden, van 28 tot 43. Alwat hij daarover ondertusschen ten principale zegt, bepaalt zich tot het volgend kostelijk argument: Maurits verschilde in dit bijzonder gevoelen van uitenbogaert: uitenbogaert was Remonstrantsch; ergo bleek, dat maurits wel degelijk de geheele Remonstrantsche leer voor valsch hield. Zie, dat heet dingtaal van een' Logicus! Op dit fraaije argument praat hij vervolgens voort, en is mij geene wederspraak waardig. Verder haalt hij nog zeer veel om, dat ter wereld niets uitdoet tegen het door mij beweerde, dat maurits voor de leer geene partij trok: want wat raakt

{==311==} {>>pagina-aanduiding<<}
daaraan, of uitenbogaert's aanbieding, om zijn ontslag, als Leeraar, te nemen, met verklaring, dat hij evenwel geen aanhang zou maken, en bij de Contra-Remonstranten ter predikatie zou komen, om goed exempel te geven, al dan niet een' wassen neus had, dien men hem echter niet aan kan passen, als men zelf geen neus heeft, die gaarne stank riekt, waar niets stinkends, ten ware in den neus zelv', te vinden is? De eerlijke en vredelievende uitenbogaert deed gewis zijn aanbod in alle opregtheid, en het is even kwaadaardig, als laag, hem deswege verdacht te maken. - Wat betreft, dat ik bij de woorden ter predikatie komen, gevoegd heb bij de Contra-Remonstranten; dit wil de bediller slechts als onderstelling aannemen. Maar laat hij ons eens aanwijzen, waar uitenbogaert elders ter predikatie kon gaan, om aan de Contra-Remonstranten een goed exempel van gematigdheid te geven? - Of voeg ik hier dit laatste, aan de Contra-Remonstranten, ook verkeerd in? Neen. Hij ging mij daarin reeds voor, op bl. 36. - Welke voorts de gezindheid der Haagsche Leeraars met betrekking tot de betwiste gevoelens was, raakt al wederom ons geschil over maurits niet; en wat aangaat, dat, in het oog der Remonstranten, geen braver, verstandiger en der godsdienstige geschillen kundiger man, dan deze Vorst, zou geweest zijn, zoo hij hunne partij getrokken had, hier geeft hij ons juist de reden op, waarom de Prins zoodanig geacht wordt bij hemzelv' en de zijnen, en hij beoordeelt de harten en verstanden der Remonstranten naar zijne eigene en die zijner medestanders. Maar de Remonstranten verlangden nooit iets stelligs van maurits, dan hetgeen alle vreedzamen in den
lande verlangden, dat hij zich, voor zoo veel den voorstand van kerkelijke verdraagzaamheid betrof, bij hen en 's lands Staten zou voegen; en zij waren nooit zoo verkeerd of verblind, dat zij, ofschoon hij dat gedaan had, verder eenig kwaad in hem goed geheeten, of hem kundigheden, welke hij niet bezat, toegeschreven zouden hebben, zoo als Mr. van der kemp, da costa enz. daarin ijveren. - Of wijders maurits, bij zijn antwoord aan uitenbogaert, op bl. 37, zichzelven al dan niet kennelijk tegensprak, dit durft onze man zelf niet loochenen; maar hij heeft al wederom een hulpmiddel, om het gevolg, dat men daaruittrekt, af te weren. En welk? Och! dat men slechts weêr een onnoozel onderstellingje make, dat het antwoord van maurits eenigzins anders moet ge-
{==312==} {>>pagina-aanduiding<<}

weest zijn, dan de Geschiedenis hem in den mond legt. - Bij hetgeen hij nu voortgaat te schrijven, over hetgeen maurits door Accommodatie verstond, wil ik geen woord verliezen, dewijl het al wederom tot ons eigenlijk verschil niets doet. Maar wij komen nu, op bl. 41, tot het geschil, of ik aan sommige Contra-Remonstrantsche geestelijken, te regt dan onregt, scheurziekte heb te last gelegd. De Schrijver ontkent dit natuurlijk, en beweert, dat, als men slechts onderstelt, dat de Contra-Remonstranten zich innerlijk overtuigd hielden, dat zij in hunne godsdienstige gevoelens gelijk hadden, hun ijver den naam van scheurziekte niet verdient, en zij, wegens denzelven, eer te prijzen, dan te laken waren, even als Apostel paulus achting verdiende, toen hij de gemeente Gods vervolgde, meenende Gode daardoor eenen dienst te doen. Volgens dit keurig raisonnement is het dus genoeg, dat men zich slechts innerlijk overtuigd houdt, dat men gelijk heeft, om, wegens allen ijver voor zijne gevoelens, al is die ook nog zoo oproerig, en al strekt zich die ook tot evenveel welke buitensporigheid uit, niet alleen niet gelaakt te worden, maar zelfs lof te verdienen. Zelfs de Amsterdamsche naaktloopers en de Munstersche wederdoopers, voor zoo ver zij zich slechts van de waarheid hunner gevoelens innerlijk overtuigd hielden, mogten de afschuwelijkste tooneelen aanregten: zij bleven achtingwaardig, en zij zijn dus te onregt vervolgd en gestraft! En Apostel paulus! Wie durft twijfelen, of hij niet uit innige overtuiging voor het Jodendom ijverde,
toen hij dreiging en moord blies tegen de Discipelen des Heeren? Het is waar, hij was door Joodsche vooroordeelen verblind, en de heer stuitte hem in zijne woede door de vraag: Saul! saul! wat vervolgt gij mij? maar hij handelde toch lofwaardig, en hij was buiten twijfel daarna door Christelijke vooroordeelen verblind, toen hij zichzelven, wegens zijnen voormaligen ijver, veroordeelde, en zich, om denzelven, niet alleen den minsten der Apostelen, maar zelfs den naam van Apostel onwaardig verklaarde! - Is een Schrijver, die zulk eene stelling durft drijven, breede wederlegging waardig? Beleedigt men een verlicht publiek niet, wanneer men zich met zijne wederlegging inlaat? Moet men hem niet veeleer aan deszelfs verfoeijing overgeven? - Zie intusschen eens, waar het met zijne stelling heengaat! Hij is zeker innig overtuigd, dat bilderdijk, da costa, vijgeboom, zijn geliefde molenaar, en alle hunne aan-
{==313==} {>>pagina-aanduiding<<}
hangers, met hem de eenige ware zaligmakende leer voorstaan. Voor deze leer mag, ja moet men ijveren. En, of de ijver wat verre mogt gaan, de ijveraars moeten weten, dat zij altijd achtingwaardig, en om hunnen ijver te prijzen, niet te laken zijn. En dit moet men openlijk verkondigen: want de tijd zou kunnen komen, dat men wierd opgeroepen, om, met nog wat warmer en dadiger ijver, voor de leer in de bres te treden, dan thans; en dan moet niemand achterblijven, verstaat gij?
Na de scheurziekte in het gemeen zoo treffelijk verdedigd te hebben, als wij hoorden, treedt de Heer van der kemp, op bl. 43 env., op, als Advocaat der Rotterdamsche scheurmakers in het bijzonder. Natuurlijk pleit hij voor hen op de vorige gronden, die geene nieuwe tegenspraak behoeven of verdienen. Ik stap dan over dat pleidooi heen. Maar ik verwijl bij hetgeen hij schrijft op bl. 46. Ik had, op mijne bl. 19, gezegd, dat het Hof van Holland aan de Rotterdamsche scheurmakers voorbariglijk (om niets harder te zeggen) provisie tegen de Regering verleende, bij mandamente. Hierover leest hij mij duchtig de les. Wat beteekenen (vraagt hij) die woorden, voorbarlglijk, om niets harder te zeggen, anders, dan zonder genoegzaam en behoorlijk onderzoek, ja ter kwader trouw? Ik antwoord, dat, wie mij, in de gemelde woorden, het Hof van kwade trouw doet beschuldigen, en daarop, twee bladzijden lang, doordraaft, zelf ter kwader trouw te werk gaat. Vraagt hij, wat ik dan verstond, door iets harder? Ik antwoord: partijdiglijk en strijdig met hetgeen aan het Hof vrijstond. En vraagt hij weder, hoe ik dan deze beschuldiging zal goedmaken? zoo zal hij hooren, dat hij, met onbeschaamde aanhaling van kluit's Hist. der Holl. Staatsreg. IIIde D. bl. 48 enz., eene volstrekte onwaarheid geschreven heeft, toen hij ons wilde wijsmaken, dat het Hof recht had, om, op klagt van ingezetenen, tusschen den Magistraat en den burger uitspraak te doen: want dezelfde, door hem
aangehaalde, kluit bewijst, in hetzelfde berigt, waarnaar hij ons verwijst, juist het tegendeel van hetgeen hij ons verzekert, met de eigene woorden van het besluit der Hollandsche Staten van 10 September 1591, (te vinden in het Groot Plakkaatboek, D. I. bl. 1062) hetwelk dus luidt: dat bij den Hoogen en Provincialen Rade tegen de steden geene provisie zal worden verleend, zonder alvorens de Requeste van partijen aan de steden gezonden te hebben. Dat nu het Hof

{==314==} {>>pagina-aanduiding<<}
dit laatste niet gedaan had, is zonneklaar: want, was dit geschied, en had de stad daarop berigt aan het Hof gezonden, en het Hof daarop de provisie verleend, dan ware er een gewijsde in forma geweest, welks intrekking maurits nooit geëischt, noch het Hof ingewilligd zou hebben, of, zoo het dat gedaan had, zou het zich, strijdig met zijnen pligt, aan zeer groote lafheid hebben schuldig gemaakt; en wat zou er dan van den roem, dien hij te regt zegt, dat het steeds, wegens ongekreukte regtvaardigheid en waarheidszin, gehad heeft, geworden zijn? Dien doorgaanden roem, intusschen, zij het verre van mij, over het geheel, eenigzins te willen betwisten; maar ik durf echter (hetgeen de Schrijver, op bl. 47, vertrouwde, dat ik niet zou durven, en hetgeen hij zegt, dat te ongerijmd zou wezen) beweren, dat het Hof, in het geval, waarover wij handelen, verkeerd heeft recht gesproken, en dat het hier, gelijk meermalen in de dagen van partijschap, getoond heeft, voor menschelijke zwakheid vatbaar te zijn. Weet de Schrijver dat niet? Hij wijte het zijner onkunde, zoo hij het niet op rekening zijner ontveinzing gezet wil hebben. Ik onthoud mij, alleen om der hatelijkheid wille, van het te bewijzen. - Ten slotte: Maurits stond overal de scheurmakers voor. Hoe komt het, dat hij zich hier zoo sterk tegen hen stelt, dat hij hen mede wilde helpen houden, (gelijk hij zeide) om zich met den voorslag van de Heeren Magistraten te contenteren? (Zie mijne bl. 19.) Voorwaar, zij moeten dit zeer onredelijk geweigerd, en het Hof hun dus zeer onbillijk in het gelijk
gesteld hebben. En zulke scheurmakers verdedigt echter de Schrijver!
Hij zegt vervolgens, op bl. 50, dat mijn beginsel is, dat de Contra-Remonstranten (dat is allen, zonder uitzondering) scheurmakers waren. - Hij bedriegt. Mijn beginsel is, dat die hef der Contra-Remonstranten, die oproerige Zeloten onder hen, (want het betere deel hield zich rustig) die hunne gemeente verlieten, afzonderlijke gemeenten stichtten en kerken innamen, scheurmakers waren. Op bl. 51, reg. 2 en 3, schrijft hij Contra-Remonstranten. Het moest zijn Contra-Remonstrantsche scheurmakers. - Wat hij onmiddellijk laat volgen, dat die scheurmakers wel degelijk recht hadden geweld te gebruiken, is de taal van een voorspraak van het oproer; - wat hij van eigen kerken der oproerigen, die slechts het schuim eener gemeente uitmaakten, zegt, is geen wederspraak waardig; en wat hij er hier bijvoegt, en boven nog in de

{==315==} {>>pagina-aanduiding<<}
pen hield, dat hun de kerken, welke zij nooit bezaten, door de Remonstranten ontweldigd werden, is een even zot verdichtsel (om hier ook geen harder woord te gebruiken) als wij er al meer weêrlegd hebben. Zoo zou men van de zoogenoemde herstelde Lutherschen even fraai kunnen beweren, dat hun, door die van het zoogenoemde Nieuwe Licht, de kerken ontweldigd zijn! - Dat hij, op bl. 53 en 54, van maurits een profeet maakt, mag ons eens hartelijk doen lagchen; en wat hij vervolgens, over het gebeurde in den Haag, schrijft, behoeft nu wel mijne aanmerkingen niet meer. - Het beweerde op bl. 57, dat de Haagsche scheurmakers niet konden gegispt worden, als zij een last van 's lands Staten overtraden, tenzij het bewezen zij, dat zij dien last behoorden te hebben nageleefd, kenmerkt wederom den verdediger van het oproer. Wilt gij, als bewijs, tegen hem de Apostolische vermaning aanvoeren: alle ziel zij de magten, over haar gesteld, onderworpen, want er is geene magt, dan van God enz., zijn antwoord zal gewis gereed zijn: men moet God meer gehoorzamen, dan de menschen! De oproermakers hoorden, namelijk, inwendig eene stem van God, welke tegen den Apostel inriep: Gij moogt, tegen het bevel der Magt, welke ik over u gesteld heb, met uw tienen of honderden, op naam van duizenden, die u nooit last gaven en u verfoeijen, zeer wel oproer aanregten; en daarmede afgedaan!
Over het innemen van de Haagsche Kloosterkerk hooren wij nu, op bl. 58, het oude liedje; doch het heeft ons boven reeds al te zeer verveeld, om er hier weder naar te luisteren. Zoo is het ook, op bl. 60 env., ten aanzien van hetgeen wij maurits onverschoonlijke hevigheid noemden, maar hier weder, als warme en heilige ijver, gelijk die van Apostel paulus, loffelijk gekeurd wordt. Wij willen echter den Schrijver gaarne toegeven, dat die ijver, welke maurits met de scheurmakers gemeen had, een zelus sacer was. - Doch het wordt tijd, dat ik dezen, reeds al te langen, brief afbreke. In het kort hoop ik te vervolgen en, zoo mogelijk, te voleindigen. Intusschen, enz.

21 April, 1829.


{==316==} {>>pagina-aanduiding<<}

Iets over het aanbelang der luchtinblazing bij schijndood ter wereld komende kinderen.

De Heer julia fontenelle deelde, in de zitting der Parijsche Akademie der Wetenschappen van 27 April 1829, bij geschrifte zeer belangrijke daadzaken mede, waargenomen door den Heer portal, en deed, ten gevolge derzelven, der vergaderinge opmerken, hoezeer dezelve strekken ten bewijze van het overgroote nut der inblazing van lucht bij schijnbaar dood geboren kinderen, behoudens in allen gevalle de noodige matiging bij het drijven derzelve in de borst. Het geval, 't welk den Heere portal aanleiding gaf tot de bedoelde mededeeling, was het volgende: Men had hem een verstikt geboren kind gebragt, hetwelk reeds eenigen tijd in zijne zaal was verbleven, toen hij zich gereed maakte, om de ontleding te bewerkstelligen. Dan, op het oogenblik, dat hij de eerste insnijding zou doen, kreeg hij den gelukkigen inval, hetzelve in den mond te blazen. Na verloop van twee à drie minuten keerde de natuurlijke warmte weder; de bloedsomloop begon zich te herstellen; het hart ving aan te kloppen, en weldra werd dit lijkje een kind vol levenskracht, hetwelk hij aan deszelfs ouders, als uit den dood verrezen, terugzond! - Een dergelijk geval gebeurde eenen Ontleedkundige van Lyon, die zulks in der tijd den Heere portal mededeelde.




Bevolking van China.

(Bulletin des sc. géogr. Paris, Sept. 1828, p. 86-92.)

Men heeft tot nog toe veel moeite gehad, om eene juiste opgave te verkrijgen van de bevolking van het Chinesche Keizerrijk. Noch de reizigers, die, na de ontdekking van de Kaap de Goede Hoop, eerst de kusten van Macao en Canton bezochten, noch de Zendelingen, die er in de achttiende eeuw de gunst der regering ondervonden, hebben ons zekere berigten gegeven, waardoor men zich hieromtrent een stellig gevoelen vormen kan. De beroemde reis, eindelijk, van den Engelschen Gezant macartney, in de jaren 1792-1794, geeft ons eene bevolking op van 333 millioe-
{==317==} {>>pagina-aanduiding<<}
nen; welke opgave door velen blindelings is overgenomen. De Heer martucci van Rome, die drie jaren te Canton gewoond heeft en eene zeer uitgebreide verzameling van handschriften en andere merkwaardigheden van zijne reize heeft medegebragt, bepaalt, zich op staatsopgaven verlatende, de bevolking van China op slechts weinig meer dan 143 millioen inwoners. Hiermede komt het getal vrij wel overeen, hetgeen de Heer thomas, een op Macao wonende Engelschman, heeft opgegeven. Volgens dit berigt zijn in China de inwoners van het vasteland, met het
leger en de landsbeambten, ten getale van	144,280,163
en de op het water in schepen levende inwoners	2,000,000
	_____
In het geheel	146,280,163.


Belasting op de suiker in Engeland.

(Bulletin des sc. géogr. Paris, Oct. 1828, p. 251,252.)

In 1827 heeft de belasting op de suiker de ontzettende som van 4,200,000 pond st. opgebragt, hetgeen meer dan tweemaal de opbrengst der tienden van Ierland bedraagt. Over deze laatste belasting heeft men boekdeelen geschreven; over de eerste heeft men naauwelijks gesproken. Dit bewijst wederom, dat de indirecte belastingen betrekkelijk weinig hinderlijk zijn voor de massa der belast wordende bevolking; terwijl directe belastingen, vooral die, welke den tienden graanhalm aan den landman ontneemt, een' diepen indruk op de belastingschuldigen maken.




Iets uit eenen brief des heeren Champollion uit Nubië.

Ouadi-Halfa, tweede Cataract, 1 Jan. 1829.

- De groote tempel van Ibfamboul is alleen de reis naar Nubië waard; het is een wonder, dat zelfs in Thebe zou worden hooggeschat. De arbeid, aan deze opdelving besteed, s verbazend. De voorgevel is versierd met vier zittende, reusachtige beelden, niet minder dan 61 voet hoog: alle vier, heerlijk bewerkt, verbeelden ramses den Grooten; de aangezigten zijn portretten, gelijkende volmaakt op de afbeel-
{==318==} {>>pagina-aanduiding<<}
dingen van dien Koning te Memphis, Thebe en elders. Het is een gewrocht, de hoogste bewondering waardig. Het inwendige beantwoordt volkomen aan het uitwendig voorkomen; maar deszelfs bezigtiging is eene zware proef!
Toen wij daar kwamen, hadden het zand en de Nubiërs, die zorg dragen hetzelve op te stooten, den ingang gesloten. Wij deden hetzelve wegruimen, verzekerden, zoo goed wij konden, den engen toegang, en namen alle mogelijke voorzorg tegen den indrang van dat helsche zand, hetwelk, in Egypte zoo wel als in Nubië, alles dreigt te verzwelgen. Ik ontkleedde mij bijna geheel, alleen mijn Arabisch hemd en eene linnen broek aanhoudende, en plaatste mij, op den buik liggende, voor de kleine opening eener poort, die, ontbloot zijnde, ten minste 25 voet hoog zou zijn. Het was alsof ik voor den mond van een' oven lag; en, mij geheel binnen den tempel, al kruipende, gewrongen hebbende, bevond ik mij in eene atmospheer, verhit tot 51o. Wij doorwandelden deze ontzettende opgedolvene ruimte.
Zij is verdeeld in 16 hoofdzalen, alle overrijk in schoone, godsdienstige basreliefs, de wetenswaardigste bijzonderheden aanbiedende. Alles wordt, als 't ware, bekroond door een altaar (sanctuaire), in welks diepte vier heerlijke beelden, veel meer dan levensgroot, in eene zittende houding zich bevinden. Deze groep, voorstellende ammon-ra, phré, phta, en ramses den Grooten te midden van hen, verdient van nieuws afgeteekend te worden.
Na twee en een half uur in bewondering gesleten te hebben, gevoelden wij de behoefte, om versche lucht in te ademen, en waren wij verpligt, den ingang van dit fornuis weêr op te zoeken en door te kruipen. Ik droeg zorg, mij met twee flanellen vesten, eene wollen deken en mijn' grooten mantel te bekleeden, zoodra ik het daglicht weêr aanschouwde; en daar, neêrgezeten digt bij een' der buitenste kolossen, wiens ontzaggelijke kuit den noordewind onderschepte, rustte ik een half uur uit, om het zweet een weinig te laten opdroogen. Vervolgens begaf ik mij naar het vaartuig, waar ik nagenoeg twee uren op mijn rustbed sleet. Deze proef heeft mij geleerd, dat men twee en een half à drie ureu binnen den tempel kan verblijven, zonder eenige belemmering in de ademhaling, maar alleen eene matheid in de beenen en gewrichten te ontwaren; waaruit ik besluit, dat wij, bij een tweede bezoek, de geschiedkundige basreliefs zullen kunnen afteekenen,


{==319==} {>>pagina-aanduiding<<}

De octobermaand te Rome.

Het Noorden zal het naauwelijks gelooven, dat er een land bestaat, en dat dit land het Eden van Europa, namelijk Italië, is, waar, in het gezellige leven zoo wel, als in de Natuur, de Meimaand ontbreekt, ofschoon dezelve elk jaar behoorlijk in den Almanak staat aangeduid. Zoo iets in staat zij, de genoegens te verstoren, welke den vreemdeling, met name den Noordlander, te Rome verbeiden, dan is het dat elfmaandsche jaar, hetwelk zijn beste deel mist. Dan, niet alleen de Mei, maar de geheele Lente ontbreekt. Hoe zou dit ook anders kunnen zijn, daar de bot- en bloeitijd over het geheele jaar verdeeld is, de weiden nooit zonder bloemen zijn, en de hitte zoo plotseling invalt, dat men den overgang van den koelen Winter tot den verzengenden Zomer niet of naauwelijks gewaar wordt. Heet, op den middag zelfs ondragelijk, is het hier altijd, wanneer de zon schijnt, in welk jaargetijde men ook zijn moge. De fraaiste boombloesem, welke er bestaat, de roode Amandelbloesem, komt reeds op het einde van Januarij, of met het begin van Februarij, te voorschijn, welke tijd met onze Maart overeenkomt; terstond daarop volgen de Spaansche Vlier en Sering, en met het begin van April alle de overige vruchtboomen. Tegen half April begint het eigenlijke bestendige weder, met een' steeds onbewolkten zonnehemel; en nu is de bloeitijd voorbij, en de hitte, van 10 tot 4 ure reeds ondragelijk, neemt nog altijd zoo snel toe, dat er van den bloei der Citroen-, Sinaasappel- en Oranjeboomen op het eind dezer maand geen spoor meer overig is. Zoo gaat, gelijk gezegd is, de Lente, en met haar de aanvallige Mei, voorbij, zonder bij den mensch dat onbeschrijfelijk streelende gevoel, waarmede hij in het Noorden het ontwaken der Natuur en hare ontwikkeling uit het besneeuwde winterkleed geniet, te hebben voortgebragt. Nimmer binnen vier enge wanden opgesloten, kent de Romein dat vurig verlangen naar de vrije lucht niet,
hetwelk den Noordlander bij het eerste toelagchen der Lentezon naar buiten drijft.
Maar, terwijl zij de Lente missen, hebben zij, in derzelver plaats, een' des te gestrengeren Zomer, die te Rome geheel het karakter des Noordschen Winters heeft; want, hoe verschillend ook beider oorzaken zijn, brengen zij evenwel

{==320==} {>>pagina-aanduiding<<}
dezelfde uitwerksels te weeg. Men verlaat alsdan zijne kamer niet, weert door vierdubbele schermen en gordijnen den indrang drang der lucht en der zon af; bloemen, planten, boomen, ja de gansche Natuur versterft, en de menschen zinken in eene verdooving weg, waarbij zij nog juist zoo veel veerkracht behouden, om, een half uur vóór zonsondergang, deuren en vensters te openen, om de koele lucht in te laten, en, een uur daarna, dezelve weder te sluiten, om de vochtige lucht af te weren. Wanneer, in dezen staat van plantenleven, de mensch de drie maanden Julij, Augustus en September heeft doorgestaan, begint, na dezen omgekeerden Wintertijd, de Lente, dat is de Herfst, die te Rome geheel de plaats der Lente bekleedt. Thans ontwaken de menschen uit hunne verdooving, en beschouwen zichzelven en hetgeen hun omringt met verwondering; het is bijkans het ontwaken van epimenides, en niet te onregt heet daarom dit jaargetijde, schoon, wel is waar, slechts in het burgerlijke of bedrijvige leven, de Stagione morta. De eerste woorden, wederom met vol bewustzijn uitgesproken, zijn: Andiamo in Villeggiatura! Intusschen is met de Natuur zelve gelijke verandering voorgevallen: de weiden groenen van nieuws; eene ontelbare menigte herfstkruiden bloeijen; de Tijm en Rozemarijn wasemen hunne liefelijke geuren uit; het loof ontspruit weder, en de Citroenboom draagt andermaal bloemen. De Natuur herleeft.

Gedenkt te sterven!

De ondervinding heeft bewezen, dat van 100 menschen, die er geboren worden,
50	beneden het	10de jaar,
20	tusschen	10 en 20,
10	-	20 en 30,
6	-	30 en 40,
5	-	40 en 50,
3	-	50 en 60 sterven.

Dus beleven van de 100 menschen slechts 6 meer dan 60 jaren!


{==321==} {>>pagina-aanduiding<<}

Eene processie in Florence in 1827, door eene dame, als ooggetuige, medegedeeld.

- Wij kwamen (dus schrijft deze vrouw) op den 20 Mei, des zaturdags, te Florence. Des zondagmorgens werden wij door een opkomend onweder verhinderd uit te gaan. Wij hadden echter het geluk, in eene zeer levendige straat gelogeerd te zijn. Hier trof ons weldra een voorwerp, dat onze gansche opmerkzaamheid tot zich trok. Wij zagen, namelijk, twee processiën, welke onder onze vensters voorbijtrokken. De eerste was slechts klein; de tweede, integendeel, zeer talrijk, en werd door vele aanzienlijke heeren en dames gevolgd. Het besluit derzelve was een ezel, op welken een kindje van ten hoogste drie jaren gezeten was. Dit arme schaap was in een gewaad van gouden stof gehuld, had eene kroon op het hoofd, en een' schepter in de handjes; het moest jezus christus verbeelden! Daar nu het arme wicht doornat, of liever doorweekt was van den geweldig nederstortenden regen, zoo schreeuwde het onophoudelijk. Om hetzelve te stillen, waren twee mannen, die ter wederzijden van den ezel gingen, bestendig bezig, het kind af te leiden: de eene stopte het van tijd tot tijd beschuitjes in den mond; terwijl de andere, met de levendigheid, den Italianen zoo bijzonder eigen, al het gebarenspel uitputte, om het door fratsen tot lagchen te bewegen. Ik moest mij van het venster verwijderen; want het jammerlijk schreijende kind deed mij even zeer aan, als mij het schouwspel zelve tegen de borst stiet. Wee het land, waar het volk dergelijke vertooningen behoeft, als een prikkel voor het geloof!

De schoenmaker van den nieuwen paus.

Te Rome is thans de volgende Anekdote aan de orde van den dag. Signor castiglione, Kardinaal zijnde, was gewoon, zich te laten schoeijen, niet door een' Artiste, maar door een' eigenlijken lapper, die zijn pothuis, zeer nederig, onder een' stal houdt. Deze schoenlapper heeft verscheidene kinderen, welken de Kardinaal dikwijls eene gift schonk. Slechts lapper zijnde, achtte hij zich zeer gelukkig, gelegenheid te hebben gevonden, om nieuw werk te vervaar-
{==322==} {>>pagina-aanduiding<<}
digen, en eene Eminentie onder zijne kalanten te mogen tellen. Zoodra de Kardinaal castiglione tot Paus verkoren was, werd hem de maat genomen van zijn Pauselijk gewaad, en tevens kwam een kunstenaar in zijn vak hem die van zijn schoeisel nemen: ‘Hoe nu!’ riep de Paus, ‘dat is mijn gewone schoenmaker niet. Waar is maestro carla? Hij moet komen. Waarom zon zijn talent, gelijk men mij wil diets maken, mijner Heiligheid onwaardig zijn? Hij heeft mij als Kardinaal zeer wel geschoeid; Paus zijnde, zal hij mij eveneens bedienen. Ik werd verheven; wel nu, hij zal zich met mij verheffen!’ Men zond om den armen, maar eerlijken karel. Zijne buren kleedden hem, in de haast, zoo goed zij konden, en bevend verscheen hij voor den Paus, die hem honderd piasters liet toetellen, ten einde hem in staat te stellen, zich Pauselijken Schoenmaker te heeten.




De beleefde cipier.

(Gazette des Tribunaux, Avril 1829.)
De Heer R ..., Student in de Regten, te Rennes, hield te zijnent eene jonge, minderjarige persoon opgesloten. Hare familie deed nasporingen, en, haar verblijf ontdekt hebbende, klaagde den schaker aan. Een bevel tot arrest werd tegen den jongman uitgevaardigd. In een koffijhuis gevat, werd de Heer R ..., wegens verdenking van roof en schaking eener minderjarige, naar den kerker geleid door een' stads Garde en een' deurwaarder, die deswege een bewijs van overlevering ontving. Tot dusverre was alles in den haak; aan de strenge regtsvormen was ten volle voldaan; maar thans neemt de zaak eene kluchtige wending. De gevangenneming was in het vallen van den avond geschied, en de Cipier afwezig, toen de Heer R ... de gevangenis werd binnengeleid. Deze, intra muros eene goede kennis onder zijne medegevangenen ontmoetende, noodigde dien, om den tijd te verdrijven, in deszelfs kamer, als gast op een souper; en zij waren nog aan tafel gezeten, toen de Cipier, tegen 10 ure, binnentrad. ‘Wat doet gij hier, Mijnheer?’ zeide hij, den Heer R ... voor een' vriend van zijnen gevangene aanziende, gekomen om dezen in zijne eenzaamheid wat te vervrolijken. ‘Ik soupeer, gelijk gij ziet, in afwachting dat ge mij eene kamer zult aanwijzen.’ De Cipier, dit antwoord voor scherts opnemende, antwoordde, dat eene gevangenis geen

{==323==} {>>pagina-aanduiding<<}

hôtel garni was, en dat het tijd was, om te vertrekken. R... drong aan, om te blijven. De ander, zonder zijne rol te raadplegen, herhaalde zijn verzoek, dat hij zou heengaan; waartoe de Heer R... zich ten laatste liet overhalen. De Cipier stak nu eene kaars op, geleidde hem over de binnenplaats, opende zelf hem de buitenpoort, en wenschte hem een' goeden nacht, hem waarschuwende voorzigtig te zijn op den trap, en, tot overmaat van gedienstigheid, riep hij der schildwacht toe, hem te laten passeren. Weldra, echter, ontdekte nu de Cipier, op de spade kennisgeving van den Portier, het voor hem zoo noodlottige misverstand; maar het was te laat. Men meldt verder, dat de Heer R..., naar Jersey scheep gegaan zijnde, van St. Malo aan een' zijner vrienden heeft geschreven, hem verzoekende, den Cipier, uit zijnen naam, te bedanken voor de zoo beleefde wijze, op welke hij zijne gevangenen uitgeleide doet.




Aan Arist.


Arist! gij ziet uw' wensch voldaan, 
En, buiten muur en vesten, 
Naar 't vrije veld de dooden gaan, 
Waar ze in de onmeetbre ruimte schaân, 
Noch de open lucht verpesten. 
 
Niet één van 't uitgebreid getal 
Schijnt voor dien togt te schromen. 
Zij doen hem willig overal, 
En hunkren niet naar gracht of wal, 
Om zoeter' droom te droomen. 
 
Hun jongste slaapstede is er goed, 
En in de steên niet zachter. 
Ook laten zij hun hope en moed, 
Eenmaal gevest op Christus bloed, 
In stad of dorp niet achter. 
 
Gewijde dienst en tempelpraal 
Moog' diepen eerbied wekken, 
En harmonie van klank en taal, 
Van orgelspel en zangkoraal 
Het hart naar boven trekken! 

{==324==} {>>pagina-aanduiding<<}

Dat alles streelt de ontslaapnen niet, 
Beroofd van ziel en leven. 
De kille stofklomp hoort noch ziet; 
En geesten streelt een geestenlied, 
Door englen aangeheven. 
 
Of zou kapel en kerkgevaart' 
Ooit voor bederf beveilgen, 
En 't stof van vromen, reeds verklaard, 
Vermengd met ander stof in de aard', 
Gestorven snoodaards heilgen? 
 
De wijze glimlacht om dien waan, 
Uit dweeperij verrezen. 
Of brengt een kerk vereedling aan? 
o Neen! zij laat het lijk vergaan, 
En kwaad en goed in wezen. 
 
God kent de dooden, een voor een, 
Waar ze ook ten grave dalen. 
Hoe zou gewijde tempelsteen, 
Zelfs monnikspij om vleesch en been, 
Het Alziend Oog doen falen? 
 
Noch zuilenrij, noch hooge tin, 
Noch kerkelijk gewemel, 
Al tuigt het van den vroomsten zin, 
Schenkt afgestorvnen meer gewin, 
Dan, boven 't graf, de hemel. 
 
De ziel, door bittren rouw bekneld 
En 's menschen blik ontvloden, 
Gevoelt zich 't best op 't stille veld, 
Waar God alleen de tranen telt 
Op de asch van lieve dooden. 
 
Daar kleumt de kille graflucht niet, 
In 't kerkgewelf vergaderd, 
Noch vormt het licht, dat nederschiet, 
Een schijnspook, dat langs muren vliedt, 
Of tusschen pilaars nadert. 

{==325==} {>>pagina-aanduiding<<}

En overschaauwt, langs groene zoôn, 
Of eerenaald, of steenen, 
Een den of treurwilg dierbre doôn, 
't Is of ze er liefde en vriendschap noôn, 
Om 't hart eens uit te weenen. 
 
Arist! met zulk een graf voldaan, 
Begeeren wij geen ander, 
En zullen nergens liever gaan, 
Om, aan het eind der levensbaan, 
Te peinzen op elkander. 
 
Maar, gravenrijk reeds hier en daar, 
Op bijgelegen plekken, 
Valt toch mijn hart de keuze zwaar, 
Waar vroeg of laat, op koets of baar, 
Mijn doodkist heen zal trekken. 
 
Ik koos een' bergtop bij de stad, 
Naar St. Agniet geheeten, 
Die ook à Kempis stof bevat, 
Omdat ik vaak er nederzat 
En 't aardsche kon vergeten. 
 
Maar dan - ach! dan moet, vroeg of laat, 
Mijn lijk langs lagre dreven, 
Waar reeds mijns vaders grafzuil staat; 
En, vriend! zoo lang mijn boezem slaat, 
Kan ik dien last niet geven. 
 
Noem wuft en ijdel heel dat pleit, 
En stof een prooi der winden! 
't Is waar; maar aardsche schijn misleidt, 
En van de boei der zinlijkheid 
Zal me eerst de dood ontbinden. 
 
Genoeg! - neen, nog één vraag, Arist! 
Hoe zal nu 't rustveld heeten? 
Een kerkhof?... Ei, geen kerk-hof is 't; 
En, waar dat voorwerp zelf nu mist, 
Worde ook de naam vergeten! 

{==326==} {>>pagina-aanduiding<<}

Hoor! 't oude hunne en hennekleed (*) 
Blijft nog voor lijkkleed gelden; 
En, daar dat woord mijn oor voldeed, 
Geef ik aan al, wat kerkhof heet, 
Den naam van hennevelden. 

Zwolle.

p.r. feith.





Vlugtige uitboezeming, ter herinnering aan Miss Smithson.


'k Bemin mijn Vaderland en Koning; 
Zij zijn mij dier en waard, 
En boven de ouderlijke woning 
Geen plek mij lief op aard'. 
 
Ik eer de Nederlandsche zeden, 
Aan taal en kunst verwant, 
En al mijn wenschen en gebeden 
Zijn voor mijn Vaderland. 
 
Maar ver van mij 't kleingeestig smalen 
Op 's nabuurs lauwerkrans, 
Al zou ik 't hoofd ook onderhalen 
Voor vreemden zonneglans! 
 
Één is de Kunst, gelijk de Waarheid, 
En aan heel de aard' gemeen; 
Waar ze ook verrijze in volle klaarheid, 
Mij treft haar schoon alleen. 
 
Zóó, vrij - vrij van vooroordeels kluister, 
Zag ik, op 't schouwtooneel, 
U, Smithson! en, bij zoo veel luister, 
Was hoog genot mijn deel. 

{==327==} {>>pagina-aanduiding<<}

Wie maalt dat oog, dien blik, die trekken; 
Dien zilvertoon der stem, 
Die 't zachtst gevoel weet op te wekken 
Met zoete tooverklem? 
 
Wie schetst die houding, die gebaren; 
Dien zucht van 't brekend hart; 
Dat ijzingwekkend, roerloos staren, 
In 't hoogste van de smart? 
 
Dat onnavolgbaar, innig blaken 
Der moederlijke vreugd; 
Dien fieren trots, bij 't zelfverzaken, 
Der snood belaagde deugd? 
 
Die wroeging van het schuldig harte; 
Dien rouw om bang gemis; 
Dien kreet der liefde, hoop, of smarte; 
Dat beeld der droefenis? 
 
Dien hongerdood, dat nederzijgen; 
Dien zinneloozen lach; 
Dat zwijgend spreken, sprekend zwijgen..... 
Hij schetse 't, wie 't vermag! 
 
Maar, niet voldaan de ziel te roeren 
Door Schrik en Medelij', 
Weet gij ons aan onszelv' te ontvoeren 
Door zoete tooverij. 
 
Melpomene! waar zijn uw trekken, 
Uw sluijer, dolk en kroon? 
'k Vermag geen enkel spoor te ontdekken, 
In stand, gebaar of toon! 
 
Thalia zelv' schijnt als verrezen 
Uit de asch van Melpomeen, 
Bezielt, vervult uw gansche wezen, 
En sleept ons met zich heen. 
 
Ach, waarom 't werk van uw vermogen 
Met eigen hand vernield! 
Waarom den indruk mij onttogen, 
Dien ik zoo graag behield! 

{==328==} {>>pagina-aanduiding<<}

Ik moet, met tranen op de kaken, 
(Hier baat geen tegenweer) 
Het reinst gevoel te schande maken, 
En schaatren keer op keer! 
 
Die schalksche trek om mond en lippen; 
Die uitgelaten jeugd, 
Zij spreekt zelfs uit uw vingertippen..... 
Gij zijt het beeld der vreugd! 
 
Gij doet ons lagchend spelemeijen, 
In alles melodie; 
Gij doet ons siddren, smelten, schreijen, 
In alles harmonie! - 
 
Ook wij, wij mogten eenmaal roemen, 
o Smithson! op een Vrouw, 
Wier naam gij vaak met trots deedt noemen 
En met vernieuwden rouw. 
 
Die trots, die rouw, zij zijn mij heilig. 
Wattier! ja, gij waart groot. 
Maar 'k hield mij voor die afgunst veilig, 
Die eigen teelt vergoodt. 
 
Dat men Wattier en Smithson prijze: 
De Schoone Kunst is één. 
Groot blijven beide op eigen wijze: 
Haar zij de lof gemeen. 
 
Mogt, Muller! u haar geest bezielen; 
U, Hoop van ons Tooneel! 
En zij, wat parels 't ook ontvielen, 
Eens de oude roem zijn deel! 

Mei, 1829.

j.w. ijntema.

Don Miguel.


Gehoorzaam, volk van Portugal! 
Hij pijnt en moordt u in gemoede. 
Wat haakt gij smachtend naar zijn' val: 
Is hij geen Prinse van den bloede? 






{==329==} {>>pagina-aanduiding<<}

Mengelwerk.

Eenige gedachten over den aard, de waarde en strekking der beschrijvende dichtkunst.

(Voorgelezen in eenen Vriendenkring, Nov. 1828.)
Die Poesie ist für mich die Sprache des Herzens, die mit lebendigerer Energie auf uns wirkt, als die Prosa, und die ich zur Erhebung und Veredlung des Gemüths und Charakters der Menschen fast unentbehrlich halte.

herder.
Wanneer wij het oog vestigen op den tegenwoordigen staat onzer Dichtkunst, dan bemerken wij, dat, oordeelende uit de stukken, die zoo wel in onze letterkundige Genootschappen nu en dan voorgedragen, als in sommige dichtbundels geleverd worden, zich eene groote begeerte en gehechtheid openbaart voor het vak der beschrijvende Poëzij. Niet dat ook hierin geene stukken, den Meester waardig, in het licht treden; maar, onpartijdig de voortbrengselen van dien aard beschouwende, zal men moeten erkennen, dat er vele gevonden worden, die, juist om derzelver beschrijvenden trant, en het denkbeeld, dat de Dichter aan deze dichtsoort hecht, niet in den rang der poëtische kunstgewrochten kunnen geplaatst worden. Wij bezitten werken in dat genre, welke de bewondering van tijdgenoot en nakomeling ten volle verdienen; maar het is niet te ontkennen, dat in sommige dat dichterlijke, die vinding, die belangrijkheid ontbreekt, die de verbeelding ontgloeit, den lezer en den hoorder medevoert, en steeds de waarde van elk dichterlijk werk, in onderwerp en zamenstelling, verhoogen moet; terwijl vele tot zulke kleine en weinig belang inboezemende zaken afdalen, en met derzelver beschrijving ons bezig houden, ja soms vermoeijen, dat zij, het hart koud en het hoofd ledig la-
{==330==} {>>pagina-aanduiding<<}
tende, eer op het gebied van het berijmd Proza, dan op het bloemrijke veld der Poëzij te huis behooren.
Niet ongepast, voorzeker, is dan de vraag, welke onze vriendenkring ter beantwoording opgaf, en over welke wij voornamen onze gedachten mede te deelen. Zij is deze: Wat verstaat men door de beschrijvende Dichtkunst? Kan men deze wel onder de hoogere dichtsoorten rangschikken; en welke zijn de grenzen, die zij behoort in acht te nemen, om niet tot het berijmd Proza te vervallen?
Wij zullen, deze drieledige vraag ook alzoo beantwoordende, onderzoeken:
1o. Wat men door beschrijvende Poëzij verstaan moet?
2o. Of men dezelve wel onder de hoogere dichtsoorten rangschikken kan?
3o. Welke de grenzen zijn, die behooren in acht genomen te worden, om niet tot het berijmd Proza te vervallen?
Om dan, vooreerst, eene, zoo veel mogelijk juiste opgave te doen van hetgeen men door beschrijvende Poëzij te verstaan hebbe, is het noodig eerst na te gaan, welk denkbeeld men aan beschrijven hechten moet.
Wanneer wij in ongebonden stijl van beschrijven spreken, bedoelen wij hiermede, onder anderen: de voorstelling, de ontvouwing van al zulke omstandigheden, zoo wel meer als min belangrijke, welke deze of gene gebeurtenis kenmerken. De stof, de vorm, de sieraden, de schoonheid, het geheel (ensemble) van een of ander voorwerp, hetzij onbezield of bezield, mede te deelen, kan men ook met den naam van beschrijven bestempelen. De voorvallen van eene reis, de verwoestingen van eene overstrooming, de genoegens van huiselijke feesten, de ijsselijkheden van eenen brand enz. (zoo als dit laatste vooral voortreffelijk door stijl, in zijne beschrijving van den brand des Amsterdamschen Schouwburgs, gedaan werd) mede te deelen, is beschrijven. Dit een en ander nu verkrijgt dan eerst hooge voortreffelijkheid en waarde, wanneer men aan getrouwheid en naauwkeurig-
{==331==} {>>pagina-aanduiding<<}
heid, kortheid en natuurlijkheid (naïveteit) paart, en iedere omstandigheid op de regte plaats, en overeenkomstig de tijdsorde en den gang der gebeurtenis voorstelt.
Zet nu de Dichter den voet op dit groote veld uit: door rijke verbeelding, treffende overgangen en doelmatige versiering stelt hij ons het geheel in zulke trekken voor, dat ons gevoel geroerd, ons hart getroffen wordt, en wij in alles leven, kracht en handeling aanschouwen. Hij geeft, gelijk blair zegt, aan ieder voorwerp de kleuren van leven en wezen, en plaatst het in zulk een licht, dat de schilder daarnaar werken kan (*). Hetzij hij dan de schoonheden der natuur, de vreugde des huiselijken en gezelligen levens, de voorstellingen van heldenmoed en menschenmin, de afbeelding van aardsche of hemelsche tooneelen maalt; zijne hoofdverdienste moet daarin bestaan, dat hij, van zijn onderwerp vervuld, vol ware dichterlijke geestdrift, niet beschrijft om te beschrijven, gelijk zoo velen, maar, bij een edel en zedelijk doel, schildert voor het hart.
Hij, die bekend is met de taal, waarin homerus zijn meesterstuk, de Iliade, vervaardigde, zal het weten, hoe levendig, hoe schilderachtig hij, bij groote verscheidenheid, de belangrijkste voorvallen teekent; hoe hij vooral in de beschrijvingen zijner gevechten uitmunt, en den lezer, iedere handeling der strijders voor oogen stellende, als ware het, op het tooneel des krijgs verplaatst. Maar de zoodanige zal het niet minder moeten erkennen, hoe al de uitgezochtste trekken van echtelijke en ouderlijke liefde zich vereenigen, als hij het aandoenlijk afscheid van Hector en Andromache afmaalt, hetwelk niet missen kan de verhevenste en treffendste indrukken achter te laten. Ja, hetzij hij dit vaarwel, Achilles bij het lijk van Patroklus, of andere voorvallen, afschildert; door de levendigheid zijner tafereelen weet hij alles te bezielen en aan zich te boeijen. De getuigenis van barthelemy in zijnen Anacharsis moge

{==332==} {>>pagina-aanduiding<<}
op dit alles het zegel drukken. ‘Ik stijge,’ schrijft hij, ‘met hem ten hemel, en ken daar Venus ten volle aan dien gordel, die onophoudelijk vonken der liefde afgeeft; ik ken Pallas en hare gramschap aan dat schild, waaraan schrik, tweedragt, geweld en de ijsselijke Meduzenkop hangen. Jupiter heeft slechts een' blik noodig, om den Olimp te doen daveren. Ik dale met hem ter aarde: Achilles, Ajax en Diomedes zijn de vreesselijkste der Grieken; maar Diomedes deinst op het gezigt des Trojaanschen heirs; Ajax wijkt, na hetzelve meer dan eens teruggedreven te hebben; Achilles vertoont zich, en het heir verdwijnt (*).’ De eenvoudige opgave alleen doet ons zien, gevoelen en bewonderen; en voorzeker den Dichter, die zóó weet te beschrijven, dat de beeldhouwer of schilder zijne kunststukken hieruit ontleenen kan, komt, gelijk den Iönischen Bard, de hoogste eere toe, daar deze door zijne beschrijving het denkbeeld voor de vervaardiging van den Olimpischen Jupiter en de majesteit van den Oppergod in de ziel van eenen Phidias deed oprijzen.
Wil men andere voorbeelden van echte beschrijvende Poëzij en meesterlijke schildering? Ik wil hier alleen de plaats aanhalen, waarin milton den Satan afteekent, zoo als hij zich aan het hoofd der gevallene Engelen vertoont. ‘Hij, in gedaante en houding trotschelijk verheven boven de zijnen, stond daar gelijk een toren; zijne gedaante had nog niet al haren oorspronkelijken luister verloren; als Aartsengel, maar als gevallen Aartsengel, schittert hij nog; slechts de overmaat van zijnen glans was verduisterd. Zóó gluurt de pas verrezene zon laag aan den hemel, van stralen ontkleed, door de benevelde lucht, of verspreidt van achter de maan eene akelige schemering over de halve wereld, en doet Koningen door vrees voor verandering beven: dus schitterde, hoezeer verdonkerd, de Aartsengel uit boven allen (**).’

{==333==} {>>pagina-aanduiding<<}
Iets uit den achtsten zang van het verloren Paradijs op te geven, is overbodig: deze teekening is, zoo als de geleerden te regt zeggen, geheel paradijsachtig. Bij de Engelschen vindt men onder anderen nog thompson's Jaargetijden, waar men uitnemende plaatsen van beschrijvende Poëzij aantreft. De Franschen bezitten, in delille en st. lambert, met roem bekende beschrijvende Dichters. Onder de Duitschers hebben wij de Luïse van voss; de Herman und Dorothea van göthe; en in haller's Alpen ontmoeten wij schoone plaatsen van dien aard. Men vindt aangeteekend, dat te Weenen een geheel kunstvertrek aan de Messiade van klopstock gewijd is, waar eene schilderij, voorstellende het tooneel, waar Joannes, na den dood van Jezus, de doornenkroon aan de vriendinnen des Verlossers brengt, geheel naar de aangehaalde plaats van klopstock geteekend is (*).
Ook wij bezitten dichtstukken, die geheel in den beschrijvenden trant zijn opgesteld. De Hugo van 't Woud door immerzeel, de Nova Zembla door tollens, de Gouden Bruiloft door messchert, de Naerebout door nierstrasz, de Gustaaf en Amanda door ten hoet behooren tot deze dichtsoort. In tollens' gedicht treft de beminnaar van beschrijvingen de heerlijkste proeven aan: niemand heeft hem ooit hierin overtroffen; en wie het waagde hem op zijde te komen, verviel vaak in eene in het oog vallende navolging, die al het nieuwe en verrassende, waardoor dergelijke stukken moeten uitmunten, deed verloren gaan. Men bewondere, gelijk de Heer van kampen teregt zegt, het afscheid van de stoute zeevaarders bij de uitvaart uit Texel; de ijsbergen; het herscheppen van het schip in eene hut; het noorderlicht; het aanbreken van den morgenstond na den maandenlangen winternacht; het wederzien van rijp en heemskerk: alles is op de schilderachtigste wijze beschreven (**). Het geheel

{==334==} {>>pagina-aanduiding<<}
is in ieders geheugen, en wij behoeven dus geene plaatsen uit hetzelve op te geven.
Het een en ander reeds, uit klassieke Schrijvers, opgegeven, zal, zoo wij vertrouwen, genoeg zijn, om ons in het gevoelen te bevestigen, dat de beschrijvende Poëzij die schilderachtige Dichtkunst is, die ons met levendige verwen de tooneelen der Natuur, de handelingen en bedrijven van bijzondere personen, de voorstellingen van huis- en huwelijksliefde, van heldenmoed en dergelijke in eenen nieuwen tooi, in verrassende wendingen, en vooral in rijkdom van taal en beeldspraak, zelfs in bijzonderheden, aanschouwelijk maakt.
Wij meenen genoeg gezegd te hebben ter beantwoording van het eerste gedeelte der opgegevene vraag; en, daar zich in het vervolg onzer Verhandeling nog wel gelegenheid zal opdoen, om op sommige der opgenoemde voortbrengselen terug te komen, die ons tevens meer nog tot den aard en het wezen der beschrijvende Dichtkunst zullen inleiden, achten wij verdere ontwikkeling overtollig, en gaan over tot het tweede, en tevens hoogst aangelegen gedeelte, namelijk: om te beantwoorden, of men de beschrijvende Poëzij wel onder de hoogere dichtfoorten rangschikken kan.
Om hierin ordelijk te werk te gaan, zullen wij vooraf moeten bepalen, wat men door hoogere dichtsoorten te verstaan hebbe; om daarna het besluit op te maken, of men het beschrijvend Gedicht al dan niet onder de hoogere Poëzij eene plaats toekennen kan.
Er zijn over de ware bepaling van het wezen der Poëzij vrij wat gevoelens gewisseld. De een stelt hetzelve in de versiering, de ander in de nabootsing gelegen te zijn. Riedel noemt de Poëzij de kunst en wetenschap, om volkomen zinnelijke, schoone, imaginative en opvolgende voortbrengsels daar te stellen, door middel van eene volkomen zinnelijke taal (*). Blair meent de naauwkeurigste en meest bevattende beschrijving der Poëzij te geven, als hij zegt: dat zij de taal der

{==335==} {>>pagina-aanduiding<<}
drift of der gaande gemaakte verbeelding is, welke in eene getegelde maat gemeenlijk wordt voortgebragt (*). De Hoogleeraar muntinghe zegt, in deszelfs Inleiding tot de Psalmen, (en deze omschrijving voldoet ons beter dan eenige der anderen) dat zij, door middel van eene volkomen zinnelijke taal, even zinnelijke voorwerpen, gedachten, gevoelens of handelingen uitdrukt, navolgt, beschrijft, en de verbeelding der hoorderen of lezeren met eene levendige sterkte gaande maakt. Men bemerkt, dat, wat het eerste gevoelen betreft, de Poëzij alleen in de versiering of verdichting niet kan gelegen zijn. Er kan iets poëtisch zonder verdichting en iets verdichts zonder Poëzij bestaan. Nabootsing is, gelijk blair juist aanmerkt, niet bepaald genoeg. Er zijn ook andere kunsten, die zoo wel nabootsen als de Dichtkunst. Nabootsing van menschelijke zeden en karakters kan in het laagste proza, zoo wel als in de verhevenste poëzij geschieden. Dat zij ook alleen tot het imaginative, tot hetgeen de verbeelding schept, zich bepalen zoude, is de ware omschrijving niet: zij moet de fijnste snaren der ziel roeren; zij moet schokken en overmeesteren. Dit ligt in het gevoelen van muntinghe meer ingeweven; en, wanneer wij ons zoo eens mogen uitdrukken, zijn denkbeeld is de erts, waaruit, bij de scheiding, in den smeltkroes zich het echte, het geldige ontwikkelt. Een denkbeeld, dat ons Asmus van de ware Poëten geeft, heeft ons altijd bijzonder getroffen. ‘Ze zijn,’ zegt hij, ‘heldere, reine keisteenen, aan welke de schoone hemel, en de schoone aarde, en de heilige Godsdienst aansiaan, dat er vonken uitvliegen (**);’ en
feith getuigt van deze beschrijving: ‘Ze is meer waarheid dan in de meeste wijsgeerige verhandelingen bijeengenomen (***).’
Maar wat behoeven wij langer de, dikwijls zoo zeer uiteenloopende, gevoelens van vroegere of latere Schrij-
{==336==} {>>pagina-aanduiding<<}
vers op te halen, en derzelver waarde te toetsen? De man, die, hoezeer wij ook met zijne denkbeelden over het godsdienstige en staatkundige mogen verschillen, echter de eerste Dichter van Nederland mag genoemd worden, de groote en onvergelijkelijke bilderdijk, heeft ons (en wie is er, die eenig gevoel voor het goddelijke der Poëzij in den boezem omdraagt, die het niet erkent?) het ware wezen der Dichtkunst in onbenevelden glans in het licht gesteld, als hij, in de hoofdzaak, het navolgende schrijft: ‘Zij is uitstorting van overstelpend gevoel: even onwillekeurig als schreijen of lachen. Uitstorting van gevoel dat lucht eischt, dat zich uitbreiden, dat zich meêdeelen, dat zich verveelvuldigen moet, of het hart zou barsten, en de geest tot overspanning der razernij overgaan. Die zich koel en kalm in zijn leuningstoel nederzet, om een Vers te maken; die zich dat, wat hij zeggen willen, voorstelt; dit in woorden brengt; deze woorden in maat; en het rijm tot de verzen zoekt; laat, ô mijne Vrienden, laat den welmeenenden sukkel zijn troostrijke inbeelding, gij zult nooit misleid worden, om hem voor Poëet, of zijne nietige, konde voortbrengselen voor Poëzij te houden. Hij-alleen, die van zijn gevoel overmeesterd, zich-zelven onmachtig, dat gevoel in den stijl, de bewoording, de maat, die het zelf tevens ingeeft, en in eens te gelijk vormt en kneedt, overstort; hij-alleen zal u meêsleepen, hij-alleen uwe ziel aan zijne tonen kluisteren, hij-alleen uw God zijn, in wiens uit- en overvloeiende volheid ge u verliest (*).’
Wij konden ons niet weêrhouden, deze geheele beschrijving van den aard en het wezen der Dichtkunst over te nemen, en beschouwen het zelfs nu ongepast, om ons verder te verdiepen in zoo vele theoriën, als welke den lateren Dichteren tot voorbeeld en regel moesten verstrekken; te meer, daar wij ons thans op het grondgebied bevinden, vanwaar ons de Poëzij, in al hare warmte, gloed en alles bezielende kracht, gelijk de zon tegenschittert.

{==337==} {>>pagina-aanduiding<<}

Wij weten het nu, uit welke grondtoonen en overgangen de Hymnen, Oden en zoo vele Lyrische kunstvoortbrengselen zijn zaamgesteld; en wij zien ons verplaatst op dat verhevene standpunt, waarop zich de hoogere Poëzij als schepster en bezielster in al hare eigendommelijke waarde vertoont; waar zij, door hare hemelsche taal, der nakomelingschap zoo wel de wetten en regten der volken verkondigt, den ruwen en in domheid verzonken mensch veredelt en verengelt, als bij het verheffen van hare stem vreugde, bewondering, dankbaarheid en verbazing rijzen doet; terwijl zij in heilige gezangen de ziel tot den Eeuwige verheft, en aller harten stemt, om met haar de schatting van eer en lof, van hulde en aanbidding den oppersten Regeerder der Schepping toe te brengen.
Uit deze toonen, als wij ons zoo mogen uitdrukken, bestonden de liederen, door de sappho's en pindaren vervaardigd; zóó klonken de zangen van een' mozes en david; zóó stemde een van vondel (vooral in zijne Reijen) de zielen tot het ware en verhevene; zóó verhief een van alphen, in zijnen Starrenhemel, den bewoner der aarde tot de verblijven des hemels; zóó zingt een bilderdijk en een da costa, als de een met zijn onuitputtelijk genie ons bij de tooneelen der paradijsmenschen vertoeven doet, of op de vleugelen der gedachten de wereld der Geesten inleidt; of de ander, in den toon der Hymne, ons voor het bestuur eener wijze en hemelsche Voorzienigheid doet nederknielen. Dat is die hoogere poëzij, die een heilig vuur in ons binnenste ontsteekt, en het hart ten altaar vormt, vanwaar de gewijde wierookgeuren tot haren eerdienst zuien dankbaar opstijgen.
Zegt nu, na alles, wat wij, door het gezag van vele Geleerden en Wijsgeeren ondersteund, omtrent het ware wezen der Poëzij, hebben opgegeven, onze rede en ons gevoel: voorzeker! zulk eene taal, zulk eene beeldspraak, zulk eene uitstorting, zulk eene overgieting in onze ziel van de reinste en verhevenste denkbeelden, die verteede-
{==338==} {>>pagina-aanduiding<<}
ren, roeren en schokken, is de taal des waren Dichters, wien, bij uitsluiting, die hooge eernaam toekomt: dan zullen wij nu moeten zien, in hoever de beschrijvende Poëzij hiertoe kan gebragt worden; en of het mogelijk is, om haar onder de rij der verhevene en hoogere dichtsoorten eene plaats te vergunnen.
Zonder thans in bijzonderheden de gevoelens te wederleggen van hen, die, ook in hun oordeel over de beschrijvende Poëzij, den gulden middelweg verlatende, tot uitersten overslaan, en haar of het ware wezen, het toppunt der kunst, of nietige beuzelpraat, het graf der Poëzij noemen, willen wij liever, na opgave van hetgeen sommige Schrijvers omtrent hare waarde bepaald hebben, ons oordeel bescheidenlijk mededeelen.
Hoewel sommigen de beschrijvende Poëzij als een afzonderlijk vak willen beschouwd hebben, wordt zulks echter door bevoegde letterkundigen weêrsproken. Onder dezen noemen wij blair. Hij verstaat door beschrijvende Poëzij geene bijzondere soort van dichtstukken (*). Een Fransch letterkundige zegt ergens, dat de beschrijvende Poëzij niet beschouwd kan worden als een afzonderlijk vak, en dat zij nimmer, door de wetgevers van den smaak, tot den rang der erkende vakken zoude verheven worden, zoo als het Heldendicht, Tooneeldicht, Leerdicht en anderen (**); en het is dat gevoelen, waaraan wij ten volle onze toestemming schenken. Beschrijvende Poëzij vindt men toch zoo wel in den Ilias en het verloren Paradijs, als in de Idyllen van gesner en den Gijsbrecht van vondel. Om ze dus geheel als eene bijzondere soort, als een geheel bijzonder genre, onder de verschillende vakken der Poëzij te willen rangschikken, komt ons voor onvoegzaam te zijn; maar wij gelooven niettemin, dat zij in staat is, om datgene uit te oefenen, wat onze zielen kluisteren, ons gevoel overmeesteren, en de tolk der verhevenste

{==339==} {>>pagina-aanduiding<<}
aandoeningen worden kan. De Natuur alleen zij hare geleidster; en het scheppend vernuft des Dichters doe hem naar dat Ideaal streven, waardoor hij, niet tot het zwakke en gemeene afdalende, alles schooner, verheerlijkt en indrukwekkend afschildert.
Of hoe! zou eene beschrijving van de magt des Allerhoogsten in den donder, en wel, tot verheffing van het tooneel, in een onweder op zee, door den Idumeesch-Hebreeuwschen Zanger voorgesteld, onze ziel niet met eerbied en ontzag vervullen? Zou de onnavolgbare afteekening, door david, in die schoone schilderij der schepping, in den 104den Psalm gegeven, ons niet de grootheid en liefde des Alverzorgers doen gevoelen? Zou de beschrijving der bewonderenswaardige natuurtooneelen, door haller in zijne Alpen voorgedragen, niet dezelfde uitwerking bij ons te weeg brengen? Zou de roerende beschrijving, in de Henriade, van den dood van de Coligny ons niet met medelijden, ontroering, schrik en ijzing vervullen? Zou de heerlijke episode van Elpine en haren minnaar, door bilderdijk, in zijnen Ondergang der eerste Wereld, gemaald, ons niet verrukken en treffen? Zou..... maar waartoe meer? - Aan zulke beschrijvingen kent men den Meester; en hier zijn die trekken aanschouwelijk, door het ware en schoone geteekend, die ons, als ware het, het typus der kunst voor oogen stellen. Hier zien wij den Dichter, die, daar hij de geheele Natuur omvat en beheerscher der zinnen en hartstogten is, tot het gevoel en de verbeelding spreekt, en dat Ideaal in zijne beschrijvingen zweven doet, waardoor hij ons het hoogere en verhevene verkondigt. En zulke beschrijvingen, maar dezulke ook alleen, behooren tot het ware wezen der kunst, tot de hoogere Poëzij. Dezulke zijn niet het werk van den koelen en kouden, voor tijdverdrijf schrijvenden verzenmaker; neen! zij zijn het werk van hem, in wiens ziel die hoogere geest is ingevaren, waardoor hij, de wieken uitslaande, zich niet aan het nietige en stoffelijke hecht, maar zich opwaarts verheft, ons Godentaal doet hooren, en tot het hemelsche
opvoert.

{==340==} {>>pagina-aanduiding<<}

Wanneer wij nu, na deze beschouwingen, het besluit opmaken, zal hetzelve hierop nederkomen, dat, schoon wij de beschrijvende Poëzij, als een geheel bijzonder genre, geene plaats onder de hoogere dichtsoorten toekennen, wij echter beschrijvingen van dien aard, als wij opgaven, wel degelijk met den naam van poëzij bij uitnemendheid bestempelen, welke steeds de groote proefsteen zullen blijven van dichterlijke verbeeldingskracht, waardoor men het oorspronkelijk genie des Dichters ligtelijk van den, zich, welligt in zijnen leuningstoel, afpijnigenden, beschrijver zal kunnen onderscheiden. - Worden de beschrijvingen, welke de Dichter ons geeft, naar dezen toetsteen gewaardeerd, en hebben zij zoodanig gehalte niet, zij zijn dan zelfs te eenemale den naam van poëzij onwaardig. Zijne tooneelen wekken alsdan geen belang; zijne beschrijvingen vervelen; het dagelijksche treft ons niet; en, welk een koloriet hij in zijne schilderijen ook brengen moge, eenheid, doelmatigheid, leven en werking worden door de bonte kleurenpracht niet daargesteld, en zijn laf en zenuwloos beschrijven behoort niet meer tot het edele en heilige der Dichtkunst, maar daalt tot het berijmde, ja zelfs tot het gebrekkige proza af.
Het is dus noodzakelijk, dat de Dichter, die zich op het beschrijvend gebied der kunst begeeft, wete, wat hij behoort in acht te nemen, om niet op deze klippen schipbreuk te lijden; en wij zijn alzoo tot het derde deel der vraag, die wij ons ter beantwoording voorstelden, genaderd; namelijk: om de grenzen aan te wijzen, die men behoort in acht te nemen, om niet tot het berijmd proza te vervallen.
Even gelijk de Schilder, die de Natuur tot zijn model kiest, niet slaafs, niet angstvallig haar, in al hare voorstellingen, afmalen, maar datgene, wat wezenlijk schoon in hare zamenstelling is, op het doek of paneel brengen zal, het een en ander naar zijn Ideaal zóó plaatst en schikt, dat alles de krachtigste en meestgewenschte uitwerking doet, waardoor het behaagt en het schoon-
{==341==} {>>pagina-aanduiding<<}
heidsgevoel bevorderen kan; zoo ook moet zich de Dichter in zijne beschrijvingen gedragen. Hij moet de schoonste deelen, de bevalligste partijen uitkiezen, en zoo veel mogelijk zijne beschrijvingen verlevendigen door bezielde wezens. Een ijsveld, eene uitgestrekte vlakte, waarop wij slechts hier of daar een' struik, een' boomstam, eene schuur of een weihek aantreffen, - eene doode natuur - zal ons niet behagen. Hoe zal men hiervan iets dichterlijks kunnen voorstellen? Wat zal van de beschrijving worden? Hier ligt de slagboom, die het den Dichter onmogelijk maakt binnen te treden. De Prozaïst moge hiervan de bijzonderheden, het plaatselijke (locale) opgeven, den Dichter voegt deze taak niet; en wie het wagen wil, om in bepaalde maat en rijm dit te beschrijven, de rijmelaar zal ons berijmde beuzelpraat leveren. Zoo zijn, om dit door een voorbeeld op te helderen, de kleinigheden, die dou en van mieris ons in hunne kunststukken schilderen en wier uitvoerigheid wij bewonderen, niet dienstig voor de beschrijvingen des Dichters. Men moet zorgen, gelijk wij eens ergens lazen, dat men de Muze, die dochter des hemels, bestemd om de tolk onzer verhevenste aandoeningen te wezen, niet tot eene gemeene dienstmaagd vernedere. Ostade en teniers, rubbens en van dijk hebben hunne eigenaardige verdiensten en zijn den eernaam van Schilders waardig, want wij zien, welk verschil in hunne kunstwerken ook wezen moge, in alles beweging en handeling; maar de
verzenmaker, die zich tot de optelling en beschrijving van levenlooze voorwerpen bepaalt, zal nimmer den naam van Poëet verdienen, of zijne voortbrengselen die van poëtische kunnen of mogen dragen. ‘Die ellendige beschrijvers,’ zegt herder, ‘die de lente, de bloemen, het ijs, den winter met de gemeenste trekken langwijlig en koud schilderen, zij zijn noch goede Dichters, noch goede Prozaïsten: het verschil is te groot tusschen de gemeene woord-schilderijen, en het beschouwen van levende, werkende wezens.’ Waarom dan toch de beschrijvingen opgevuld met kleingeestige voorstellingen van nietsbeduidende kleinigheden, die voor gevoel noch

{==342==} {>>pagina-aanduiding<<}
smaak eenige waarde bezitten! Wat boezemt het toch voor belang in, dat men ons den vorm van allerlei huissieraad of werkgereedschap beschrijft; dat men ons het doorbuigen van eene plank, het klappen met duim en vinger wil doen zien of doen hooren? En het zijn echter leemten, die men in het beschrijvend gedicht, bij anders hoogstverdienstelijke Poëten, aantreft.
Wil men zich al, in eene beschrijving, tot kleinigheden bepalen, men kieze dan die, welke groot en belangrijk worden door de plaats en de wijze, waarop zij zijn aangebragt. Wanneer ons eene voorstelling van eene prachtige zaal, waar de genooden zich ter viering van een gedenkwaardig feest vereenigd hebben, gegeven wordt, zal het ons weinig kunnen boeijen, of ons al de ornamenten der rijke Corinthische kroonlijst, of de kleuren en bloemen in het voettapijt, beschreven worden; even min zal het ons behagen, wanneer men, bij de beschrijving van een' rijk aangeregten disch, ons den vorm van ieder tafelsieraad afmaalt. Hier voegt dit alles niet. Het worden gerekte en vervelende beschrijvingen, die de aandacht van de hoofdvoorwerpen aftrekken. Maar wanneer tollens, b.v., in zijn Nova Zembla, het afmaken der beeren beschrijvende, van het scheepsvolk zegt:

‘En gaart het smeer en 't vet tot brandstof voor de lamp.’ 

Of:

‘De brand wordt afgepast bij luttel tal en maat, 
De dunne pit gesplitst, eer ze in de lamppijp gaat, 
De korlen zout geteld en 't zuivel voorgemeten.’ 

dan zijn, voorzeker, smeer en pit, lamppijp en korlen zout op zichzelven al zeer prozaïsche uitdrukkingen, en het bewaren van het smeer, het splitsen der pit, het tellen der zoutkorrels al zeer nietige handelingen; maar zij zijn belangrijker, indrukmakender en grooter, dan de wijdloopigste beschrijving van het gemis der eerste levensbehoeften hier wezen zoude. Hierdoor klimt de voorstelling van den nijpenden nood ten hoogsten toppunt; en door zulke verzen werkt de Dichter waarachtig op het gevoel en de verbeelding. Of, om nog een voorbeeld bij

{==343==} {>>pagina-aanduiding<<}
te brengen, als reinier ansloo, in zijn gedicht de pest te Napels, waarin zoo veel schoone en roerende détails voorkomen, in de toestandsbeschrijving der arme, zwangere Faustijn zegt:

‘Tapijt noch tafereel de muren hier bedekken; 
Alleen zoo hing bij 't bedt, om d' aandacht op te wekken, 
Geschildert op een print, de Schepper van 't heelal, 
Gebakert in een krib, geboren in een stal.’ 

en kort daarna van luttel aardewerk, van stoel en kas, van dekens en dergelijke gewaagt, dan zou men dit een en ander als plat en bont kunnen aanmerken, en de prent vooral hier eene zonderlinge werking doen; dan, wanneer hierop eene treffende vergelijkende toespeling volgt, die ons het geheel des armoedigen gezins als in éénen trek voorstelt, door den regel:

‘Een Bethlehem in print, een Bethlehem in 't leven.’ 

dan is die geschilderde prent hier allergelukkigst geplaatst; en, daar zij het effect van de gansche schilderij verhoogt, gevoelt men eerst de waarde der kleinigheden.
De beschrijvende Dichter zorge dan, dat hij de palen zijner beschrijving, zoo weinig mogelijk, buiten de grenzen des werkdadigen levens uitzette; en doet hij zulks al, hij blijve dan indachtig, dat hij door versiering en inkleeding het een en ander in een poëtisch gewaad moet doen optreden. De Hoogleeraar kinker zegt, in de, zoo wel voor het theoretische als praktische, hoogstbelangrijke Voorrede voor zijne Poëzij: ‘Die den koortsbast bezingt, zal ik gaarne mijne hulde toebrengen; doch ik weet vooraf, dat hij, om dit dichterlijk te doen, de china onder eene leiding van gedachten en begrippen zal moeten opnemen, welke wijsgeerig is, of, met andere woorden, dat hij deze stof tot een belangrijk onderwerp van bespiegeling zal moeten maken; en ook daardoor alleen zal dit onderwerp nog niet dichterlijk behandeld zijn: want dit zal afhangen van de wijze, waarop hij dit voorwerp zijner overdenking verzinnelijkt en om-
{==344==} {>>pagina-aanduiding<<}
kleedt (*).’ Ja, voorzeker! dit moet overal plaats hebben; en waar deze dichterlijke omkleeding niet aanwezig is, dáár zal de Dichter tot zulke nietigheden vervallen, als hem, in plaats van te bewonderen, belagchelijk maken zullen. Waar hij den aard, den vorm, de werking, de eigenschappen van een voorwerp beschrijft, daar overlade hij vooral zijn dichtwerk niet met kunsttermen, noch make van hetzelve, als wij het zoo noemen mogen, een terminologisch woordenboek. Hij moet niet alles schilderen. Hij neme, helt zijn smaak tot het descriptive over, een' antonides, bilderdijk, tollens en anderen tot voorbeeld. Daar vindt hij beschrijvingen, die niet door dorheid of platheid vervelen, maar de geoefende meesterhand kennen doen. Hem zweve steeds levendig voor den geest, wat de verdienstelijke
bakker, in zijne Ver handeling over het Ideaal, schreef: ‘De Dichtkunst bezigt de Natuur niet gelijk de Schilderkunst, door haar tot in de kleinste details te beschrijven en voor te stellen. Niet alleen dat de beschrijvende Dichtkunst somtijds bijna ophoudt dichtkunst te zijn; maar de beide kunsten zijn zoo zeer in wijze van voorstelling verschillend, dat zij moeijelijk hierin met elkander kunnen vergeleken worden. Voorzeker, zoo de Dichter het Ideaal in zijne tafereelen wil naderen, hij vervalle dan niet in het beuzelachtige, maar doe alles bewegen en handelen (†).’
Zoo doende, zullen de toonen der beschrijvende Poëzij geen wanklank wezen in de hemelharmonie, waarmede de goddelijke Dichtkunst ooren en harten streelt; en, waar zij voor natuur en liefde, voor Christendom en deugd, voor God en het vaderland, voor menschenbestemming en onsterfelijkheid hare liederen klinken doet, dáár zullen wij haar de reinste offers brengen, en haar huldigen als de kunst, die menschen beschaven, verlichten, verbeteren en voor meer dan ééne wereld vormen kan.





{==345==} {>>pagina-aanduiding<<}

Aaron Eerlijk, en zijne schrandere tegenwerping tegen het Christendom.

‘Wel duizend Heidenen zijn reeds tot christus toegebragt, tegen misschien één' bekeerden Jood of Mohammedaan; en wie weet, of misschien, naar Gods bestuur, niet eerst de volheid der Heidenen moet ingaan, eer gansch Israël zalig zal worden!’
Deze woorden van den Hoogleeraar j. willmet (in zijne schoone Aanspraak in de algemeene Vergadering van het Nederl. Bijbelgenootschap, 30 Julij 1828) komen mij belangrijk genoeg voor, om voor eene openlijke Prijsvrage de stof te leveren; zij gaven mij althans gereede aanleiding tot de vierledige vrage: 1) Steunt het eerste lid van dat gezegde op genoegzamen grond? 2) Zoo ja, welke zijn de voornaamste oorzaken van zulk een zonderling verschijnsel? 3) Kan men daaruit iets met grond besluiten omtrent den tijd, wanneer het Mohammedisme te gronde gaan, en inzonderheid wanneer gansch Israël zal zalig worden? 4) En welk gebruik behooren Christenen in 't gemeen, en Christelijke Bijbel- en Zendelinggenootschappen inzonderheid, daarvan te maken?
Zonder de gegrondheid van 's Hoogleeraars boven aangehaald gezegde in twijfel te trekken, of mij aan eene voldoende oplossing dier vraagpunten te wagen, wil ik hier slechts de bedenking opperen: Of niet eene der voornaamste oorzaken van der Joden hardnekkig ongeloof aan jezus christus te zoeken zij bij de Christenen zelven; t.w. in de diepe verachting, welke de eersten van de laatsten doorgaans ondervinden; in de zedeloosheid, waarmede vele Christenen hunne eigene geloofsbelijdenis schandvlekken; en inzonderheid in de verregaande ontheiliging der Christelijke Zon- en Feestdagen, zoo zeer afstekende bij de naauwgezette Sabbatsviering enz. der Joden? Of niet dat een en ander allezins geschikt zij, om de Joden in hunnen afkeer van het Chris-
{==346==} {>>pagina-aanduiding<<}

tendom te stijven? En of men dus wel gegronde hope hebbe, dat de Joden (enkele gevallen uitgezonderd) zullen ophouden Joden te zijn, zoo lang de Christenen (in wier midden zij grootendeels wonen) niet meer algemeen beginnen Christenen in waarheid te worden?
Zou ook wel het zedelijk verval der Joodsche Natie zóó groot zijn, en men zich inzonderheid over zóó veel valschheid en arglistig bedrog te beklagen hebben, indien zij door de Christenen (om van andere Volken niet te spreken) met meer menschlievendheid behandeld ware en nog wierd? Of leert niet de Geschiedenis, b.v. van Griekenland, den voor het volkskarakter hoogstverderfelijken invloed eener langdurige overheersching en onderdrukking? En ziet men niet nog dagelijks, bij onze dienstelingen, arbeiders enz., de verschillende uitwerkselen eener menschlievende of verachtelijke bejegening?.... Of zou zulks opzigtelijk de Joden niet plaats hebben?
En eindelijk, zou het zedelijk verval der Joodsche Natie wel zóó algemeen en zóó diep zijn, als velen, die schier alle Joden voor bedriegers houden, zich verbeelden? Ik, voor mij, kan zulks niet gelooven, als hebbende zelf - vooral dáár, waar men gewoon is de Joden menschlievend te behandelen - meer dan éénen achtingwaardigen Israëliet leeren kennen, die, ofschoon tegen het Christendom bevooroordeeld, echter, naar zijn licht, God in geest en waarheid vereerde, en blijken gaf van een deugdzaam bestaan. Met de openlijke vermelding van een merkwaardig voorbeeld, hoop ik den lezer van dit Tijdschrift geen ondienst te doen.
Omtrent twee jaren geleden, stierf, in het naburig Lochem, een arme en stokoude Jood, die, bij eene sobere en ongemakkelijke broodwinning (*), de vergenoegdheid

{==347==} {>>pagina-aanduiding<<}
zelve was. Hij heette aaron; doch de plaatselijke Burgemeester - of liever Burgervader - h.j. thomasson, wien hij, in napoleon's tijd, over de keuze van een' familienaam, verlegen kwam raadplegen, gaf hem den welverdienden en algemeen goedgekeurden bijnaam eerlijk. Trouwens aaron was, in den volsten nadruk, en uit godsdienstige beginselen, eerlijk. Want de vreeze Gods vervulde zijn hart en bestuurde zijne daden. Steeds opregt, bescheiden en erkentelijk voor de geringste gift en dienst, stond hij bij elkeen in de grootste achting. Het lezen der H. Schrift was zijne dagelijksche behoefte en spijze, zonder welke hij meermalen verklaarde niet te kunnen leven; en in een godsdienstig gesprek stelde hij altijd een bijzonder belang en vermaak. Kortom, zoo ver ik aaron eerlijk, uit eenparige getuigenissen, en vooral uit vele eigene ontmoetingen (want hij kwam dikwijls in mijne gemeente en woning) heb leeren kennen, geloof ik, dat ook hij deze vereerende toespraak verdiende: ‘Gij zijt waarlijk een Israëliet, in wien geen bedrog is. Gij zijt niet verre van het Koningrijk der Hemelen. U ontbreekt slechts het geloof in jezus van Nazareth, als den Zoon Gods en den Zaligmaker der Wereld.’
Een paar jaren vóór 's mans dood, had er tusschen hem en mij het volgende gesprek plaats, dat, wegens zijne heldere denkbeelden, edele gevoelens, en inzonderheid wegens zijne schrandere tegenwerping tegen het Christendom, mij altijd levendig is bijgebleven, en der openlijke mededeelinge waardig voorkomt.
Ik. Vrede zij u (*), aaron! aldus begroete ik u welmeenend, want ik ben een vriend van de Joodsche Natie, en wensch haar hartelijk alle goeds toe.

{==348==} {>>pagina-aanduiding<<}

Hij. Ja, dat weet ik, Dominé! doch slechts weinige Christenen doen zulks; bij de meesten staat ons Volk in diepe verachting.
Ik. Verwondert u zulks? Zijn er onder de Joden niet vele bedriegers?
Hij. Dat kan ik niet ontkennen; maar die zijn er ook onder de Christenen. Ik weet dat bij ondervinding; meermalen ben ik door hen bedrogen, ofschoon ik dat niemand doe.
Ik. Maar gijl. bestempelt ons met den scheldnaam Gooi, d.i. Heidenen, en toont daardoor eene groote afkeerigheid van de Christenen.
Hij. Hoe kan dat een scheldnaam zijn? De Dominé weet toch, dat Gooi (יונ) een Volk beteekent, en in de Thora (H. Schrift des O.V.) ook van de Joden meermalen gebezigd wordt. (ל
{== afbeelding 	==} {>>afbeelding<<}
    
 יוֹג, het Volk Israël.)
Ik. Dit laatste stem ik gaarne toe, hoewel Am of Gnam (םע) de doorgaande naam is, waarmede Israëls Volk in de H. Schrift bestempeld wordt. Maar waarom noemen de Joden dan de Christenen Gooi? Is het niet, om hen aan de afgodische Heidenen gelijk te stellen? Of denkt gij er anders over?
Hij. Ik, voor mij, heb geene vrijheid, op de Christenen zóó laag te vallen. Ik ken onder hen vele braven, en heb voor dezulken groote achting. Dezen zijn zeker ook welbehagelijk in Gods oogen. Inzonderheid zullen mijne weldoeners onder hen, hier of in de Eeuwigheid, daarvoor beloond worden.
Ik. Gelooft gij dan een toekomend leven, en dat ook Christenen kunnen gelukkig worden?
Hij. Ja, zeker geloof ik een toekomend leven, waarin God ieders werk voor het gerigt brengen, en elkeen', hij zij Jood of Onjood, zal vergelden naar zijne werken. Wie den Heere vreest en weldoet, wordt zeker eeuwig gelukkig.
Ik. Ik zeide u zoo even, dat ik een vriend van de Joden ben. Weet gij wel, waarom?

{==349==} {>>pagina-aanduiding<<}

Hij. Dat wenschte ik gaarne nader te vernemen.
Ik. En even gaarne wil ik u zulks mededeelen. 't Is dan, omdat God de Joden, als afstammelingen van den uitmuntenden geloofsheld abraham - wien wij, niet minder dan gijlieden, hoogschatten - tot zijn bijzonder Volk verkozen, en, behalve andere voorregten, van oudsher begunstigd heeft met de heerlijkste openbaringen en beloften, inzonderheid nopens eenen doorluchtigen Messias, uit hun eigen Volk voort te komen, in wien alle geslachten der aarde zullen gezegend worden. En alhoewel de Joden, reeds sedert vele Eeuwen, van Tempel en Priesterdienst verstoken, als ballingen over de gansche aarde verstrooid, veelal in druk en verachting, rondzwerven; er rusten nogtans op uw Volk de heerlijkste Godsbeloften, en het zal nog eenmaal hersteld worden en gelukkiger, dan het ooit te voren geweest is.
Hij. (Met een zigtbaar genoegen.) Ja, dat zegt onze Thora, en daarop vertrouwen wij volkomen.
Ik. Dat zegt niet alleen uwe H. Schrift, welke wij Christenen, even als gijlieden, als Gods Woord eerbiedigen; maar dat leert ook onze Christelijke Thora, welke gij verwerpt. Vindt gij niet de juiste overeenstemming van beiden, in zulk een gewigtig punt, (om van andere punten thans niet te spreken) al zeer opmerkelijk, en daarin een bewijs van de geloofwaardigheid onzer Christelijke Thora?..... (Toen hij hierop zweeg, vervolgde ik:) Maar zeg mij eens, aaron eerlijk! Door wien, gelooft gij, zullen de Joden nog eens hersteld en gelukkig worden?
Hij. Dat zal geschieden door den Messias, welken wij, volgens Gods Woord, verwachten.
Ik. Wanneer en van waar zal die Messias komen?
Hij. God de Heer zal Hem ons op zijnen tijd beschikken, uit den stam van juda en uit het huis van Koning david.
Ik. Maar de Joden hebben, al sedert vele Eeuwen, geene voortloopende geslachtregisters meer; en hoe zullen ze, wanneer de verwachte Messias eens komt, Hem

{==350==} {>>pagina-aanduiding<<}
behoorlijk kunnen onderkennen, als gesproten uit juda's stam en david's huis?
Hij. God de Heer zal Hem met zóó gewisse kenteekenen, als den waren Messias, aanduiden, dat wij niet misleid kunnen worden.
Ik. Sedert Jeruzalems verwoesting zijn er reeds 1750 jaren verloopeu, en gij zijt reeds diep in de 70. Maakt u dit niet wankelmoedig in de verwachting van een' toekomenden Messias?
Hij. Wankelmoedig? Neen, dat geenszins! Bij den Heer zijn duizend jaren niet meer dan één vervlogen dag; ten regten tijde zal Hij zijne plegtige beloften zeker volbrengen: want Hij is de Almagtige en Getrouwe.
Ik. Uw godvruchtig vasthouden aan 's Heeren beloften verblijdt mij. Maar zou het niet mogelijk zijn, dat de Heer den beloofden Messias reeds dadelijk gezonden had?
Hij. Ware dit zoo, dan moesten wij er toch behoorlijke kennis van hebben.
Ik. Wel nu, aaron! op goede gronden kan ik u stellig verzekeren, en de Eeuwigheid, die gij reeds zóó nabij zijt, zal er u volkomen van overtuigen, dat de beloofde Messias reeds vóór 1800 jaren dadelijk gekomen, en met onbedriegelijke kenmerken van echtheid is bekend gemaakt; en wel allereerst aan de Joden. Velen hunner hebben Hem ook daarvoor erkend en er zich wèl bij bevonden; maar de meesten (het voetspoor drukkende hunner tegen God en zijne Profeten weêrspannige voorvaderen) verwierpen Hem hardnekkiglijk, en berokkenden daardoor hunnen eigenen ondergang, en het treurig lot, dat de Joodsche Natie sedert vele Eeuwen getroffen heeft, en nog zóó lang zal doen zuchten, tot dat zij van dien doorluchtigen Persoon, welken wij, Christenen, als den waren Messias eerbiedigen, zal zeggen: ‘Gezegend is Hij, die komt in den naam des Heeren!’
Hij. In vele stukken komen wij nog al wel overeen; maar dit is juist het punt, waaromtrent wij het nimmer ééns zullen worden.

{==351==} {>>pagina-aanduiding<<}

Ik. Waarom niet? Wat hebt gij er tegen?
Hij. Volgens de Schrift zal onze Messias een Vredevorst zijn; (denkelijk doelde aaron hier op jesaia IX:5, en inzonderheid op het elfde Hoofddeel van dat boek) maar uw Messias zegt: Ik ben niet gekomen, om vrede te brengen, maar het zwaard. Hoe kan dat nu zamengaan? Het eene spreekt immers het andere regelregt tegen.
Ik. (Verwonderd over de schrandere tegenwerping van den eenvoudigen Jood.) Uw tweeledig gezegde stem ik gaarne toe, maar geenszins de gevolgtrekking van onoplosbare tegenstrijdigheid. In de door u waarschijnlijk bedoelde plaatsen (matth. X:34-36. luk. XII: 51-53) spreekt onze Messias tot zijne toenmalige leeren zendelingen, die zich verbeeldden, dat het Messiasrijk, spoedig en gemakkelijk, alom zou worden uitgebreid, en overal eene ongestoorde rust en uitwendige welvaart ten gevolge hebben. Om hen van deze dwaling terug te brengen, verzekert Hij stellig, dat die groote onderneming, vooral in de beginselen, zóó heftigen tegenstand zou ontmoeten, dat somtijds zelfs huisgenooten en naaste betrekkingen, door verschillende gevoelens omtrent den Messias verdeeld, elkander zouden haten, vervolgen en aan den marteldood overleveren. Dit is het, wat Hij te kennen wil geven met de woorden: ‘Meent niet, dat ik gekomen ben, om vrede te brengen op de aarde. Ik ben niet gekomen, om vrede te brengen, maar het zwaard,’ enz. Onze Messias wil echter dit gezegde niet zóó verstaan hebben, alsof die verdeeldheden, vervolgingen en moordtooneelen door Hemzelven eigenlijk bedoeld waren en bevorderd zouden worden; dat zij verre! maar integendeel aldus: dat dezelve, alleen wegens de verkeerdheden van vele menschen, het noodlottig gevolg zouden zijn van zijne komst op aarde en de oprigting van zijn Rijk. Deze, door de uitkomst bevestigde, aankondiging is juist een bewijs van zijn Messiasschap, en geenszins strijdig tegen de Profetische beschrijving van den Messias als een' Vredevorst. Want

{==352==} {>>pagina-aanduiding<<}
onze Heer jezus christus is zulks wezenlijk in den volsten nadruk en in den verhevensten zin, voor alle zijne opregte vereerders......
Hier werd ons gesprek afgebroken, door de verregaande doofheid van aaron eerlijk, die mij niet volledig begreep, en door mijne sterk vermoeide borst, die geene verdere inspanning duldde. Ook kwam er naderhand geene gelegenheid meer, voor een zamenhangend gesprek over belangrijke onderwerpen.
j.g.c. kalckhoff, te Laren, bij Zutphen.

De vuurspuwende berg op de Sandwich-eilanden.

(Vervolg en slot van bl. 275.)

Hetgene ik gezegd heb, is reeds voldoende, om dezen volkaan eenigermate te doen kennen en onderscheiden van alle anderen, waarvan wij eenige beschrijving hebben. Zijn krater is geen afgeknotte en op zichzelven staande kegel, rondom welken men gaan kan, en dien men van alle kanten des gezigteinders aanschouwt; dezelve vormt eene wijde en diepe opening in eene der zijden van den Mouna-roa, boven die verhevene vlakten, welke dit reusachtig gebergte als ondersteunen. De krater is geenszins toegankelijk van de zijde of van beneden; men kan er niet bij komen, dan door te klimmen over den berg tot aan het hoogste gedeelte van de kom, en er dan met voorzigtigheid in neder te dalen. Men mag de uitbarsting van dezen volkaan vergelijken met die, welke op de zijde van den Etna een' nieuwen mond opende en een' tweeden krater vormde. Spallanzani, die nieuwe opening van de oudste onderaardsche vuurkolk, welke bekend is, beschrijvende, oordeelde, dat de plaats der nieuwe uitbarsting ten bewijs kon strekken van de verzwakking en van den krachteloozen ouderdom van den Etna. Hij meende, dat diens vlammen geen gewelds genoeg meer hadden, om het verbazende gevaarte des bergs, een gewrocht van een zoo groot aantal elkander opvolgende uitbarstingen en lavastroomen, te schokken en als weg te slingeren, ofschoon de uitzettende kracht der ingesloten dampen nog vrij groot bleef. En inderdaad, de opening ter zijde des bergs is benedenwaarts naar den voet van den Etna, en zeer klein, in

{==353==} {>>pagina-aanduiding<<}
vergelijking van die op de kruin. Maar de krater van den Keraouia schijnt nog al de sterkte der jeugd te hebben. Dat dezelve niet op den top van den Mouna-roa zich bevindt, komt hiervan, dat dit gebergte niet zijn werk is, maar reeds vóór de uitbarsting bestond; en had het onderaardsche vuur zich eenen uitweg gebaand boven op dezen berg, zoo zou hetzelve niet de rigting der minste tegenstandbieding gevolgd zijn, maar integendeel die, waar de meeste beletselen waren, hetgene strijdt tegen de wetten der werktuigkunde. Om deze reden heeft, bij de laatste omkeering van Calabrië, de hoogere bergstreek slechts zoo zwakke schokken ondervonden, dat er niets is omgeworpen; terwijl in de vlakten, aan den voet des bergs, de gebouwen instorteden, en de bewoners van steden onder puinhoopen begraven werden. Het is dus waarschijnlijk, dat het eiland Haouau ten naastenbij die gedaante, welke men heden ziet, reeds had, toen de Keraouia de eerste vlammen uitwierp en de eerste stroomen lava deed vloeijen. Op dat zeer verwijderd tijdpunt hadden de boorden des kraters misschien een' kegelachtigen vorm, en achtervolgende schokken hebben dezelve in zoodanigen toestand kunnen brengen, als wij ze thans zien. Deze kom van ongeveer vijftien of twintig (Eng.) mijlen wijdte, die de beide vlakten, waarvan ik gesproken heb, en den tegenwoordigen mond des volkaans bevat, is geheel gevormd uit opgeworpene stoffen, die in de zonderlingste verwarring op elkander gehoopt liggen. De beide vlakten zijn blijkbaar door twee verschillende uitbarstingen gevormd; en de benedenste, die aan de verschrikkelijke opening, waaruit thans vlammen en rook opstijgen, eindigt, schijnt nog niet zeer oud te zijn. Naar het midden derzelve bemerkt men zekeren rand, in de gedaante van eenen omgang, van ongelijke breedte, op eenige plaatsen drie à vier voet bedragende. Op
denzelven kan men nederdalen. Deze rondloopende rand, die bijkans overal even hoog is, zal wel aan geene andere oorzaak toe te schrijven zijn, dan aan eene werking des volkaans. Het schijnt, dat de lava door het geweld der vuurkolk tot aan deze hoogte opgevoerd is geworden, en dat dezelve, in aanraking met de wanden der opening komende en verkoelende, daar in het ronde zich heeft vastgehecht, op het oogenblik, dat de vreesselijk kokende vuurgloed door scheuring de dampen, die denzelven hadden doen oprijzen, liet ontsnappen, en dus, bij vermindering der uitdrijvende kracht, weder in de diepte nederplofte.

{==354==} {>>pagina-aanduiding<<}

Gemelde rand is eene geschikte plaats, om de gedurige uitbarstingen der veertig of vijftig kraters beneden in den afgrond waar te nemen. Men bemerkt er eenigen, wier groen en geel gekleurde vlammen blijk van metaalzwavels schijnen op te leveren. Behalve de lichtende toppen der kleine kraters en eenige loodkleurige vlammen, die van tijd tot tijd aan de zijden zich uitstrekken, heeft de geheele opening beneden een akelig zwart. De wanden van eene verbazende hoogte, eenigermate schuins afloopende op enkele plaatsen, en loodregt nederdalende op meer dan de helft van den omtrek, vertoonen eene mengeling van kleur, die wel gelijkt naar geschilderde vlammen; men ziet er rood, geel, zwart en eenige sporen van groen. Het geel, dat wij konden naderen, bewees ons, dat deze volkaan eene der rijkste zwavelmijnen heeft. Maar de bewerking zou niet gemakkelijk zijn, ofschoon er ruime voorraad van deze stof gevonden wordt op de meest toegankelijke gedeelten van de trechtervormige kom, in de nabijheid van den rand. Het rood, in nog grootere hoeveelheid dan het geel, ontstond uit ijzerverzuursel.
Des nachts wordt het schouwspel des volkaans prachtiger en meer belangwekkend. Dan konden wij onderscheiden, hetgene het daglicht ons belet had te bemerken: twee kraters, die wij onmiddellijk voor onze oogen hadden, wierpen, bij zeer korte tusschenpoozen, asch en steenen uit, welke in de diepte van den afgrond weder nedervielen of tegen de wanden sloegen. Elke uitbraking was vergezeld van een donderend geraas, dat den grond op vrij grooten afstand deed schudden. Wij voelden de schokken zeer duidelijk, vooral wanneer wij op onze matten waren gelegen. Terstond na de nederploffing verhief zich de vlam hooger en werd helderder; daarop verzwakte dezelve allengs; weldra was er rook onder vermengd, en eindelijk bedekte eene kolom van graauwachtige en donkerkleurige dampen den geheelen krater, tot aan eene nieuwe uitbarsting. Ik behoef niet te zeggen, dat wij weinig sliepen. Zoo de vermoeijenissen van den dag de rust niet noodzakelijk voor ons gemaakt hadden, zouden wij den ganschen nacht wel hebben willen doorbrengen, om gedurig de lava, die in vuurstroomen uit deze kraters vloeit, het meer, dat dezelven ontvangt, de vurige golven, waarmede dit bedekt is, de eilandjes, welke de door den volkaan geslingerde of door het vloeijend vuur medegevoerde steenen

{==355==} {>>pagina-aanduiding<<}
hier vormen, zonder ophouden te beschouwen. Vol van verwondering en verbazing in de nabijheid van deze wonderen des Almagtigen, riep ik met heiligen eerbied uit: Wat zijn uwe geheimenissen vreesselijk, o Koning der Heiligen!
Den volgenden dag maakten wij de noodige schikkingen, om dieper in den berg ons te begeven. De Heer malden, die ongesteld was, kon ons niet volgen; dampier, die eene teekening moest voltooijen, en ruggles, die zich vergenoegde met hetgene hij boven zag, gingen niet mede. De weg, of liever de kloof, die wij volgden, bragt ons, nadat wij groote vermoeijenissen hadden doorgestaan, vierhonderd voeten beneden de hoogte van ons nachtverblijf. Steenen, die onder onze voeten rolden, beletteden ons meestal, regtop te gaan; wij moesten dan kruipen. Hierbij was het grootste gevaar, dat de achtersten steenen op de voorsten deden vallen. Eindelijk, den bovengemelden rand of omgang naderende, vonden wij een' veel beteren weg, zijnde de bedding van een' vroegeren lavastroom. Onze togt was moeijelijk geweest, en wij hadden, in eene regte lijn van boven af gerekend, slechts een vierde van eene mijl afgelegd. Vóór dat wij allen aan den rand ons weder bij elkander bevonden, waren de Heeren bloxam en powell, geleid door de stoutsten onzer eilanders, ons verre vooruit geraakt, zoodat wij, gedurende dezen morgen, in twee partijen verdeeld waren. Die, waarbij ik was, bestond uit de Heeren Lord byron, davin en white, den oppasser van den Kapitein, en een' jongen Sandwich-eilander, welken ik als bediende had aangenomen. De laatstgenoemden droegen onzen voorraad van water, en de zeldzaamheden, die wij in groote menigte opzamelden. Wij waren welvoorzien van rottingen en lange stokken, om telkens den grond te peilen; eene voorzorg, welke niet overbodig was, gelijk men vervolgens zien zal.
Wij gingen bijna altijd over hoopen van zeer broze uitgebrande stoffen, over puimsteen, die bij den minsten stoot in gruis viel, over asch, die als met een' bedriegelijken sluijer de spleten bedekte, in welke wij zouden hebben kunnen vastraken, ons kwetsen, of zelfs voor altijd verdwijnen. Eenige stooten met onze stokken deden ons al deze gevaren kennen. Eene enkele aanmerking zal genoeg zijn, om een denkbeeld te geven van de diepte dier bergkloven: eenigen derzelven hebben zekerlijk gemeenschap met de stookplaats der onderaardsche vuren; want men ziet er

{==356==} {>>pagina-aanduiding<<}
vlammen, rook en heete dampen uit opstijgen. Luchtvormige stoffen zijn overal doorgedrongen, en hebben de lava dermate vervuld met bobbels, dat dezelve slechts weinig vastheids bezit. Wij konden er gemakkelijk groote brokken van losrukken. Wij zagen er anderen van zelve afbreken en weder in den afgrond nederstorten. Onze stokken deden ons niet alleen scheuren onder onze voeten, maar ook in de wanden des kraters ontdekken; deze laatsten waren klein, en er kwamen geene vlammen uit. Als wij rondachtige verhevenheden op de oppervlakte der rots aangezet zagen, waren eenige stooten voldoende, om die er te doen afspringen; en dan kwamen meestal digte dampen, voor welke wij den toegesloten uitgang weder openden, uit de veelvuldige gaten dringen, waarmede de rotssteen, even als eene zeef, doorboord was. De rand, op welken wij rondgingen, schijnt door de invretende werking der dampen en door de hevige schokken, die hier plaats hebben, gedurig af te nemen; vroeg of laat zal dezelve geheel nederstorten in den afgrond, welke de bestanddeelen daarvan heeft opgeworpen.
Na de klompen zwavel, waaronder wij kristalschietingen van eene groote schoonheid vonden, bezigtigd te hebben, gingen wij verder langs den rand, welke als eene kroonlijst den krater omgaf; maar deze liep meer en meer binnenwaarts, en de rots, waarop dezelve steunde, begon de loodlijn te naderen. Eindelijk werd het onmogelijk, verder te komen in deze rigting. Geplaatst op uitstekende steenen, eenige voeten boven een' verschrikkelijken afgrond, zagen wij voor ons eenen muur van achthonderd tot duizend voeten hoogte, en diens oneffene en gespletene oppervlakte, op verscheidene plaatsen dampen en rook doorlatende, was bezet met groote, uitspringende steenen, welke onze hoofden bedreigden, en daar opzettelijk geplaatst schenen, om onze roekeloosheid te straffen. In dezen vuurspuwenden berg vereenigt zich alles, om verbazing en schrik te verwekken. Te midden van deze lava, van deze puimsteenen, van deze glasachtige stof, zagen wij de sporen eener geweldige opwerping van slijk en modder. Stroomen van leem en klei van verschillende kleuren hadden, hunne beddingen, die zeer nabij elkander en bijkans evenwijdig liepen, vereenigende, in een' zeer breeden val zich nedergestort. Dit verschijnsel moest niet lang geleden plaats gehad hebben; want alles verscheen er nog in den oorspronkelijken toestand, zoo als

{==357==} {>>pagina-aanduiding<<}
het na het opdroogen der klei was geworden. Wij raapten overal zeer schoone voorwerpen op. Ieder onze verrijkte zijne verzameling. Wij trokken langzaam voort, en de tijd verliep; wij besteedden meer dan twee uren, om twee (Eng.) mijlen af te leggen.
Eindelijk vonden wij middel, om eene plaats te bereiken, die ons gelegenheid aanbood, om nog dieper neder te dalen: er waren rotsklompen, die schuins naar onderen liepen, waarschijnlijk ten gevolge van eene groote omkeering. Deze schrikwekkende instortingen schenen zich tot op den bodem des afgronds uit te strekken; want de val van zoodanige zwaarte kon niet door de wanden des kraters tegengehouden zijn. Ziet daar dan eenen weg geopend, om tot het doeleinde van onzen togt te geraken; maar, hoe zouden wij zonder gids ons derwaarts kunnen begeven? Terwijl wij raadpleegden, hoe het aan te leggen, zagen wij eensklaps een' onzer medgezellen verschijnen; hij was nedergedaald, en klom weder naar boven. Met dringende belangstelling ondervroegen wij hem; maar hij deed alle pogingen, om ons deze laatste onderneming, die hem zoo weinig voldaan had, af te raden. Doch zijne vermaningen hadden eene tegenovergestelde uitwerking; Lord byron, wel overtuigd van de mogelijkheid der zaak, nam terstond zijn besluit, en trok ons allen mede, met uitzondering alleen van den ontmoedigden togtgenoot. Wij waagden het dan, om van rots op rots te glijden, en kwamen, behalve eenige kwetsingen aan de handen, zonder ongeluk op den bodem, in twintig minuten. Dat geringe ongemak werd ons echter overvloedig vergoed, doordien wij intusschen eenen eilander hadden gevonden, die zijne toestemming gaf, om ons als gids te dienen voor eene belooning, welke de Kapitein hem beloofde. Wij vroegen hem, of de bodem toegankelijk was. Hij antwoordde: Dit is de plaats des Duivels; hoe zou dezelve niet zeer slecht zijn?
En inderdaad, toen wij eindelijk de met zoo veel moeite gezochte plaats bereikten, konden wij bezwaarlijk onderscheiden, of verwondering, dan of schrik bij ons de overhand had. Deze muren van eene verbazende hoogte, die ons aan alle kanten omringden, schenen die eener gevangenis te zijn, waaruit geene aardsche magt de ongelukkigen zou hebben kunnen redden, welke men daar ingeworpen had. Op het oogenblik, dat wij er waren, schoten de stralen der

{==358==} {>>pagina-aanduiding<<}
zon loodregt op den bodem neder, en derzelver hitte, gevoegd bij die van den volkaan, van de dampen en lava, was onverdragelijk. De zwavelreuk, het aanzien van deze verschrikkelijke plaatsen, de geheel ongewone indruk van een' verstikkenden dampkring, misschien ook mede het gezigt van onze hut, welke ik vijftienhonderd voeten boven mij zag, en waarin ik zoo gaarne eenige rust zou hebben willen nemen, - alle deze omstandigheden te zamen bragten mij in eene hevige ontroering, die ik echter bedwong, om mij geheel te kunnen bezig houden met het onderzoeken der belangrijke voorwerpen, die mij omringden. Ik kan dezelve met geene bekende dingen vergelijken. De zwarte bodem, die ons boven de onderaardsche vuren droeg, is veel oneffener, dan de oppervlakte van het ijs der zeeën nabij de polen. In denzelven worden breede en ontelbare scheuren gevonden, waaruit gedurig zwavelachtige dampen opstijgen en dikke zuilen van rook zich verheffen. Bovendien ziet men er, gelijk ik reeds zeide, vele kegelvormige hoogten op; en verscheidene derzelven zijn kleinere kraters, welke nog werken.
Wij waren nog niet ver gevorderd in deze kom, wanneer wij werden opgehouden door eene kloof van dertig voet breedte. Wij konden de diepte niet peilen, dewijl onderscheidene beletselen ons verhinderden, er na genoeg bij te te komen. Wij moesten dus op onze schreden terugkeeren, of bij de scheur langs gaan tot aan het uiteinde, of er overspringen, waar de wijdte dit zou toelaten. Wij kozen het laatste, maar hadden niet voorzien, dat een ander beletsel ons op nieuw in den weg zou komen. Dit was eene rookkolom, die naar ons toegedreven werd en ons bijkans deed verstikken. Gelukkiglijk was de lucht gedurig in eene dwarlende beweging; wij werden dus spoedig van dezen gevaarlijken dampkring bevrijd, en vonden over de kloof eene vrij uitgestrekte en heldere ruimte, waar de ademhaling minder werd belemmerd. Wij bemerkten zeer nabij ons een' der voornaamste kraters, wiens uitbarstingen wij gedurende den nacht aanschouwd hadden. Waarschijnlijk zal ik nooit weder iets zien, dat er eenigermate naar gelijkt: men verbeelde zich een' afgeknotten kegel van ongeveer honderdvijftig voet hoogte, het uitwerpen van bleeke, blaauwachtige vlammen, eenen stroom van lava op eene der zijden, geweldigen rook, die bij tusschenpoozen er uitkomt, steenen en asch, tot eene verbazende hoogte geworpen, - met één woord,

{==359==} {>>pagina-aanduiding<<}
eenen volkaan, niet afzonderlijk op zichzelven staande, maar vergezeld van een groot aantal anderen, die uit dezelfde vuurkolk toevoer ontvangen. Ik wilde mijn teekenboek nemen, en ten minste de ruwe omtrekken van dit verheven tafereel op het papier brengen; maar mijn boek was in handen van mijnen bediende, daar boven op den rand, gebleven. Ik moest mij dus vergenoegen met een stuk kladpapier, dat een mijner medgezellen mij aanbood. In de plaats en omstandigheden, waar wij ons bevonden, was het mij van groote waarde. Terwijl ik teekende, gingen de anderen voorwaarts; want men moest den tijd zich ten nutte maken. Lord byron en zijn gevolg beproefden, om verder in den krater naar beneden zich te begeven, en de vlammen nog meer van nabij te gaan beschouwen. Gewaagde onderneming! Naauwelijks hadden zij eenige schreden gedaan, of de onverdragelijke hitte der plaats noodzaakte hen, om ten spoedigste weder opwaarts te klimmen.
Wij konden ons niet losrukken van deze plaatsen, ofschoon de Heer davin ons dikwijls had gewaarschuwd voor het gevaar, dat wij liepen, om plotseling omringd te worden door doodelijke dampen, in het midden van welke wij zouden moeten omkomen. Eindelijk sprak hij tot ons op eenen toon van gezag, en vermaande ons, om niet verder te gaan, zoo wij althans geen plan hadden, om onszelven in den brandenden berg te begraven. Getroffen door de ernstige vermaningen van den Geneeskundige, hielden wij stil, en eene schielijke dwarling van verstikkende dampen deed ons de noodzakelijkheid van het gehoorzamen zijns welmeenenden raads gevoelen. Met leedwezen verlieten wij de prachtige zwavelkristallen, bij welke wij zoo digt genaderd waren. Wij moesten van deze rijkdommen afzien. Wij klommen opwaarts, en kwamen zonder ongeluk en zonder groote moeijelijkheden aan den rand, ofschoon wij een' anderen weg genomen hadden, dan langs welken wij nedergedaald waren.
Tegen twee ure waren wij weder bij onze hut, afgemat van vermoeijenis, zeer dorstig en hongerig. Toen vooral mogten wij ons gelukkig achten, dat wij den raad van onzen Doctor niet miskend hadden. De geheele kom, namelijk, werd vervuld met een' dikken, zwavelachtigen rook. In minder dan een half uur was alles er mede bedekt, zoodat men zelfs op de plaats, waar wij ons bevonden, niets meer konde onderscheiden. De ademhaling werd belemmerd. Ein-
{==360==} {>>pagina-aanduiding<<}
delijk bedaarde alles weder, en de rust was zoo volkomen, dat de volkaan scheen te slapen. Doch, in weerwil van deze schijnbare kalmte, oordeelden wij het voorzigtig, onzen terugtogt voort te zetten.
Des avonds vertoonde zich de rook weder naar het zuiden, voortgedreven door een zacht koeltje. Ofschoon de Luitenant malden nog ziek was, deed hij echter waarnemingen, om de hoogte van den bovensten rand des kraters boven den benedensten rand of omgang, waarop wij geweest waren, te bepalen; dezelve was negenhonderd voeten, gelijk de Amerikaansche Zendelingen vroeger reeds berekend hadden. Daar nu deze onderste omgang zeker zeshonderd voeten boven den bodem is, waarop wij nedergedaald waren, ziet men, dat de krater ten minste eene diepte van vijftienhonderd voeten heeft. De omtrek van den bodem op zeven (Eng.) mijlen geschat zijnde, en die van het bovenste gedeelte der kom op tien, kan men zich een denkbeeld vormen van de gedaante en grootheid dezer verbazingwekkende opening in den berg.
Onze voorraad van levensmiddelen was verbruikt; wij moesten dus terugkeeren. Gaarne zouden wij eene geheele week hebben willen doorbrengen op plaatsen, waar zoo veel was op te merken. Het speet ons zeer, dat wij niet ten minste nog éénen dag konden besteden, om de schoone en rijke zwavelmijn des bergs te bezigtigen, en onze verzameling van gekristalliseerde zwavel, van opgeworpen glasklompen, puimsteen en sponsachtige lava enz. te vergrooten; maar dringender behoeften noodzaakten ons, den terugtogt te verhaasten.
De dag eindigde, en de nacht verschafte ons weder het fraaije schouwspel van de verlichting door het vuur des volkaans. Ditmaal vergenoegden wij ons, hetzelve slechts twee uren te genieten, en toen begaven wij ons ter ruste. Wij allen hadden slaap noodig. Onze eilanders, even zeer afgemat als wij, legden zich ook neder. De gesprekken hielden op. Geene stem van menschen werd meer gehoord in onze legerplaats; en evenwel konden wij niet slapen. De berg begon weder te werken. Men hoorde een loeijend huilen, met steeds toenemende woede. Eene zonderlinge en akelige mengeling van onderscheidene geluiden scheen de nabijheid eener geweldige omkeering aan te kondigen. Men zou gezegd hebben, dat een boos en magtig wezen, gevangen gehouden in de holen des bergs, pogingen deed, om zijnen kerker te

{==361==} {>>pagina-aanduiding<<}
verbreken. Waarschijnlijk werden die vreemde geluiden veroorzaakt door geweldige bewegingen in het binnenste, zoodat dezelve, in plaats van steeds van denzelfden kant te komen, de geheele uitgestrektheid van het inwendige des volkaans doorliepen. Van tijd tot tijd hoorden wij er ook beneden ons; en dan gingen dezelve vergezeld van vrij hevige schokken. De diepste slaap moest wel wijken voor die herhaalde schuddingen. Ieder stond angstig op, en Lord byron riep: Wij zullen zekerlijk eene uitbarsting hebben; niets kan eene zoo geweldige werking wederstaan! Naauwelijks had hij deze woorden gesproken, of wij zagen eene dikke rookkolom uit den krater opstijgen en naar ons toe komen. Dezelve verhief zich uit den grooten kegel, dien wij den vorigen dag bezocht hadden, en toen voor reeds geruimen tijd vast en veilig meenden te mogen houden. Na verloop van weinige oogenblikken verminderde het onderaardsch geraas. Vlammen, gloeijende steenen en asch kwamen uit den volkaan, en vlogen tot eene aanmerkelijke hoogte. Brandende lava, waarvan wij den gloed op dezen afstand naauwelijks konden verdragen, stortte over den rand des kegels. Een vuurpoel van omtrent twee mijlen in de rondte was in weinige minuten gevormd. Deszelfs oppervlakte, hevig bewogen, als die eener door storm beroerde zee, woelde onstuimig, en vertoonde ons golven, waarvan eenige misschien niet minder dan veertig voet hoogte hadden. De stoutste verbeelding zou het naauwelijks durven wagen, zoo buitengemeene voorwerpen zich te scheppen, als wij hier werkelijk voor oogen hadden. Deze verbazende vuren, ontstoken door de hand des Scheppers, deden denken aan een ander vuur, dat nog meer te duchten is en nooit wordt uitgebluscht. Ik was doordrongen van de waarheid dezer gedachte: Wat is God vreesselijk in zijne heerlijkheid - verschrikkelijk in zijne werken!
De inboorlingen van Haouau plaatsen in den brandenden berg eene Godheid, die zij pelé of pailai noemen. Daar dezelve nu eens als weldoende, dan weder als wreed in hare wraak wordt voorgesteld, was hare vereering, gegrond op hoop en schrik, een gedeelte van den Godsdienst der eilanders. Dit bijgeloof is aanmerkelijk verminderd, en zal weldra voor altijd verdwenen zijn. Niemand der genen, die ons vergezelden, deed de minste vrees blijken; de Godin of Geest van den Volkaan ontving van hen geene hulde.
Na een' bijkans geheel slapeloozen nacht verlieten wij deze

{==362==} {>>pagina-aanduiding<<}
plaatsen, maar niet zonder meer dan eenmaal ons om te keeren, om dezelve telkens nog weder te zien. De morgenstond was schoon, maar een weinig koud; bij het opkomen der zon teekende de thermometer van fahrenheit 56o. Breede schaduwen, door het bovenste des kraters op eenige deelen der kom, waarin dezelve zich verheft, geworpen, terwijl andere geheel verlicht waren, deden eene verwonderlijke uitwerking, daar het eene zoo zeer bij het andere afstak: in de schaduw een donkere nacht, in het licht de weerschijn van een schitterend rood. De afwisselende kleuren en bewegelijke vormen der rookkolommen, het heldere blaauw des hemels, de verbazende gevaarten van Mouna-roa en Mouna-kea vertoonden aan onze oogen eene schilderij, waarvan de schoonheid en grootheid niet overtroffen kunnen worden. Ik liet alle mijne togtgenooten vooruitgaan, en hield stil, om ten minste met weinige trekken dit prachtig gezigt te teekenen. - Het afdalen van den berg ging fpoediger, dan het beklimmen. Omstreeks den middag bereikten wij eene der tenten, die op onzen weg waren opgeslagen. Wij bevonden ons weder in een bevolkt oord, en hadden geen gebrek meer aan levensmiddelen. Wij besloten dus, tot den volgenden morgen uit te rusten. De eilanders onthaalden ons weder op eenen dans, gelijk bij onze heenreis. Daags daarna, genoeg hersteld van onze vermoeijenissen, kwamen wij aan bij de haven, zeer voldaan over onze togtgenooten, over ons goed onthaal onder de eilanders, en over ons uitstapje.







Drie brieven, tusschen den heer J.F. Willems en den Baron de Stassart onlangs gewisseld.

Aan den Heer Redacteur der Vaderlandsche Letteroefeningen.

Mijnheer!

Vertrouwende, dat het velen uwer Lezeren, die niet in de gelegenheid zijn, de in deze provincie gedrukt wordende Fransche dagbladen te lezen, niet onverschillig kan zijn, hoe men hier over de regten onzer schoone moedertaal denkt, neem ik de vrijheid, U bij dezen eene vertaling aan te bieden van drie Brieven, onlangs door den Heer j.f. willems alhier en den Baron de stassart, Lid der Tweede Kamer, in het Journal d'Anvers geplaatst. Te meer werd ik

{==363==} {>>pagina-aanduiding<<}
hiertoe aangespoord, daar ik vertrouw, dat de eerste dezer Heeren in de Noordelijke provinciën, als een der Zuid-Nederlanders, die het gelukkigste onze gemeenschappelijke taal beoefenen, even zoo beroemd is, als de laatste aldaar, als voormalig Prefect van het Departement der Monden van de Maas, befaamd is.
Aangenaam zal het mij dus zijn, deze vertaling, waarbij ik eenige vlugtige aanmerkingen gevoegd heb, in uw geacht Tijdschrift geplaatst te zien; hebbende ik de eer, mij met de meeste achting te noemen

Antwerpen,
den 30 April 1829.
Uw Eds. dienstwilligen Dienaar
a.j. van der aa.




Aan den Redacteur van het Journal d'Anvers.

In uw dagblad van den 28 Februarij hebt gij een gedeelte der Redevoering opgenomen, die de Heer Baron de stassart in de zitting van de Tweede Kamer der Staten Generaal uitgesproken heeft. Onder de grieven, welke die Afgevaardigde gaarne zoude hersteld zien, haalt hij inzonderheid aan, het belagchelijke verbod, om zich in de publieke akten van de Fransche taal te bedienen, welke (zegt hij) de oude volkstaal van België is, zoo als zulks genoegzaam door onderscheidene gedenkstukken onzer Geschiedenis bewezen wordt; als daar zijn de Akte van afstand van karelden V, het Verzoekschrift, der Landvoogdesse margaretha van parma aangeboden, het eeuwig Edict van de Aartshertogen albert en isabella, even als de Ordonnantiën der Oostenrijksche Vorsten.
Het is wel te begrijpen, dat de Heer de stassart, die vrij aardige Fransche verzen maakt, en behagen schept, om met de taal van het grootste gedeelte zijner landgenooten, in eenige artikels der te Parijs gedrukte Revue Encyclopédique, den spot te drijven; het is te begrijpen, zeg ik, dat een Fransch Dichter, zoo als hij, belagchelijk vindt, dat de akten onzer Notarissen uitsluitend in de Nederduitsche taal moeten opgemaakt worden, en de pleidooijen onzer Advocaten in die taal behooren te geschieden; maar men begrijpt niet, hoe een Belgisch Afgevaardigde, een Vertegenwoordiger der Natie, zoo weinig met de geschiedenis van zijn land kan bekend zijn, om te beweren, dat eenige algemeene Edicten onzer Souvereinen, en het Verzoekschrift,

{==364==} {>>pagina-aanduiding<<}
door een gedeelte van den Adel dezes lands der Landvoogdesse margaretha aangeboden, ten voldingenden bewijze zouden strekken, dat de Fransche taal te allen tijde door ons voormalig Gouvernement in de akten van binnenlandsch bestuur gebruikt is.
Ook moet ik doen opmerken, dat de Heer de stassart, toen hij van den afstand van karel den V sprak, slechts de redevoering van dien Vorst kan op het oog gehad hebben, daar er geen ander stuk betrekkelijk dien afftand in de Fransche taal bestaat. Het is waar, dat de Keizer die redevoering in het Fransch gedaan heeft, vooreerst omdat hij die taal het vlugste sprak, en ten tweede dewijl hij zich wilde doen verstaan door de hooge personaadjen, die deze plegtigheid bijwoonden, onder welke men den Koning en de Koningin van Bohemen, den Hertog van Savoije, de Koninginne Weduwe van Frankrijk en Hongarije, de Hertogin van Lotharingen, en de Ridders van het Gulden Vlies telde. Deze redevoering betoogt echter niets ten voordeele der bewering van den Heer de stassart; want indien men dit als bewijsgrond wil aannemen, dan zal men ook uit de redevoeringen, die Koning karel jan aan het Hof van Stokholm uitgesproken heeft, onwedersprekelijk kunnen bewijzen, dat het Fransch de volkstaal der Zweden is. Iedereen weet, dat bijna alle de Vorsten uit het Bourgondisch-Oostenrijksch Huis, die over ons geregeerd hebben, geen Vlaamsch spraken.
Om met den ouden staat van zaken, betrekkelijk onze taal, bekend te worden, had de Heer de stassart de oorspronkelijke akten van plaatselijk bestuur, in dat gedeelte van België, waar de Fransche taal thans als nutteloos beschouwd wordt, moeten raadplegen. Hij had de blijde inkomsten onzer Vorsten moeten lezen, welke de verdragen van den Souverein met het volk van België uitmaken. Deze allen zijn alleen in de Vlaamsche taal opgesteld. (Zie de neny, Memoires sur les Pays-Bas Autrichiens, page 230.) Volgens deze instellingen konde een Waal geen Kanselier of Lid van den Raad van Braband worden, indien hij de Vlaamsche taal niet verstond. Een ander artikel behelsde, dat de opene of de geslotene brieven van den Vorst moesten uitgevaardigd worden in de taal, die men sprak op de plaatsen, voor welke zij bestemd waren. En mogt de Heer de stassart eenigermate aan de toepassing van dit artikel twijfelen, dan zijn onze plaatselijke kostumen dáár, om hem te antwoorden. Deze

{==365==} {>>pagina-aanduiding<<}
kostumen, welke onder het bestuur van albert en isabella bekrachtigd zijn, bestonden slechts in het Vlaamsch voor de steden en plaatsen van Braband en Vlaanderen, waar de volkstaal thans hare regten herkregen heeft, zonder er Brussel en Leuven zelfs uit te sluiten. Die van Antwerpen behelsden, dat alle afkondigingen van den Magistraat, even als de geschriften en pleidooijen bij de Regtbanken, moesten opgesteld zijn in de Nederlantsch Duytsche tale, niettegenstaende dat partijen die niet en verstaen. Wat het eeuwig Edict van albert en isabella op het beheer der Justitie aangaat, het is mogelijk, dat het origineel van dit reglement in de Fransche taal opgesteld is, dewijl het eveneens voor het Walenkwartier, het Luxemburgsche, Artois enz. dienen moest; maar ik zal mij verstouten, den achtbaren Afgevaardigde te doen opmerken, dat dit zelfde Edict echter in het Vlaamsch afgekondigd is voor het Vlaamsche gedeelte van België, zoo als men de beide teksten in het vierde deel der Plakkaerten van Braband, bladz. 459 volg., zien kan.
Ik zoude verscheidene andere oorkonden kunnen bijbrengen, die bewijzen, dat het uitdrukkelijk verboden was, zich van de Fransche taal te bedienen; maar het gezegde zal voldoende zijn, om het geschil te beslissen. En in waarheid, wanneer men ziet, dat de algemeene staatsregeling des lands, en de plaatselijke kostumen, die de reglementen der onderscheidene jurisdictiën bevatteden, slechts in het Vlaamsch bestonden, kan men redelijkerwijze niet meer betwijfelen, wat onze volkstaal was.
Maar, zegt men, waarom vergunt men niet, dat de beide talen, het Fransch en het Vlaamsch, te zamen gebezigd worden? Ik wil mij hier niet in een geschil inlaten, waarover men geheele boekdeelen zoude kunnen volschrijven. Merlin heeft hetzelve, in zijn Répertoire, op het Art. Langue Française, voldoende behandeld, bij gelegenheid dat hij spreekt over een besluit van het Fransch Gouvernement van 24 prairial van het jaar XI, hetwelk het gebruik der Fransche taal in België voor de openbare akten voorschreef, terwijl het tevens veroorloofde de vertaling in de landtaal ter halver bladzijde van deze akten te plaatsen. De Notarissen van Brussel hadden te vergeefs verzocht, dat het hun vergund ware voort te gaan, de originelen hunner akten in de Vlaamsche taal op te maken. Zoude dit wel niet bewijzen, dat die laatste taal, te dien tijde, te Brussel, nog eenigzins nationaal was?

{==366==} {>>pagina-aanduiding<<}

Ik verzoek u, Mijnheer de Redacteur, deze aanmerkingen een plaatsje in uw geacht dagblad te vergunnen.
Antwerpen,
den 4 Maart 1829.
j.f.w.




Aan den Redacteur van het Journal d'Anvers.

Ik heb niet te veel tijd, noch den wil om geschilpunten in de dagbladen te behandelen. Echter kan ik, zonder onbeleefd te zijn, niet weigeren, den handschoen op te nemen, dien een achtbaar Lid van het Amsterdamsche Instituut mij zoo beleefd aanbiedt! - Weinige woorden zijn mij genoeg.
De Geleerden zijn, even als de verstandige lieden, somtijds aan verstrooidheid van gedachten onderhevig; en het is ongetwijfeld in zulk eene verstrooidheid, dat de Heer j.f.w. ons zeer ernstig zegt, dat men, om te weten, welke de oude volkstaal van België is, den tekst moet raadplegen der akten van inwendig bestuur in dat gedeelte van België, waar thans het gebruik der Fransche taal als nutteloos beschouwd wordt; en hierop haalt hij de blijde inkomsten, plaatselijke kostumen, ja zelfs die van Antwerpen aan.....
En wie krijgt het nu in zijn hoofd, slechts eenigermate te willen tegenspreken, dat in onderscheidene gewesten de Vlaamsche tongval de overhand had, dat zij de taal van deze of gene stad was; maar, toen onze gewesten zich onder denzelfden schepter bevonden, werd het Fransch niettemin, in den Ministeriélen zin, de volkstaal, dat is te zeggen de taal van het algemeen Gouvernement; het was bovendien de taal van het grootste aantal ingezetenen, op zekeren tijd, vóór de overwinningen van lodewijk XIV, b.v. onder de regering van albert en isabella.
Men moest, zegt men, om Kanselier of Lid van den Raad van Braband te zijn, de Vlaamsche taal verstaan. Ongetwijfeld: want de Raad van Braband was eene regtbank, voor een gemengd gewest ingesteld; de vonnissen werden er nu eens in de eene taal, dan weder in de andere opgesteld; maar de kennis van het Vlaamsch was geen vereischte, om in den geheimen Raad (Conseil privé) zitting te kunnen nemen; daar werden de zaken van algemeen bestuur behandeld, voor welke men altijd de Fransche taal gebruikte. De bewijzen, dat deze laatste taal die van het Belgische Gouvernement

{==367==} {>>pagina-aanduiding<<}
was, bestaan allerwegen; onze boekerijen zijn dáár, om er getuigenis van te geven, en de daadzaken, in mijne Redevoering van den 25 Februarij aangehaald, verdienden, naar het mij voorkomt, niet door den Heer j.f.w. met zulk eene trotsche minachting ontvangen te worden.
Het komt mij overigens voor, dat de Heer j.f.w. bij zijne uitgebreide geschiedkunde eene zeer levendige verbeelding voegt, indien ik ten minste daarover moet oordeelen naar hetgene hij betrekkelijk mijne artikelen in de Revue Encyclopédique beweert..... Die levendige verbeelding zal hem in het denkbeeld gebragt hebben, dat ik de taal van het grootste gedeelte mijner landgenooten belagchelijk gemaakt heb. Ik daag ieder, wie het ook zij, uit, om eene enkele zinsnede aan te wijzen, waardoor men in staat zij, een dergelijk verwijt te regtvaardigen.
Ik eindig..... Het is noodeloos, deze deftige twistredenen langer te doen voortduren; het publiek weet, waaraan het zich houden moet, en omtrent dit onderwerp kan men zich, even als omtrent vele andere, met vertrouwen op het gezond verstand der natie verlaten.
Ontvang, enz.

Brussel, den 9 Maart 1829.

De Baron de stassart.

(Het wederantwoord van den Heer willems in het eerstvolgende No.)




Op de baden te Karlsbad, in Bohemen.

(Naar het Latijn van lobkowitz.)

Voorafgaande inlichting.

Een Heer, die met goed gevolg de wateren te Karlsbad bezocht had, verhaalde mij, dat de Geneesheer aldaar hem van zeker lofdicht op die bronnen verschillende vertalingen in Fransche, Engelsche en Duitsche verzen had laten zien, doch dat er tot heden toe eene Nederlandsche navolging ontbrak. Gaarne wenschte men in dat gebrek te voorzien. De Geneesheer gaf dan een afschrift van het Latijnsche lofdicht, en voegde er in het Fransch nog eenige aanteekeningen bij, die ik hier, vertaald, laat volgen.


{==368==} {>>pagina-aanduiding<<}

Aanteekeningen voor den Nederlandschen Vertaler van het Lofdicht, omstreeks het einde der 15de eeuw vervaardigd door den vermaarden Dichter Bohaslaw von Lobkowitz, uit het Huis der Vorsten van dien naam, op de wateren of baden te Karlsbad, in Bohemen.

Vs. 2 en 3. Venaeve meantis sulphuris. De wateren van Karlsbad bevatten geene zwavel; maar ten tijde van lobkowitz, toen de Scheikunde in hare kindschheid was, geloofde men het dus, waarschijnlijk om de geelachtige kleur van het zaksel. De Vertaler behoort het woord zwavel te behouden.
Vs. 7. Antenorium... Timavum. De Timavus schijnt de rivier te zijn, welke men tegenwoordig de Brinto noemt, en de baden, waar de Dichter op zinspeelt, zijn onbetwistbaar die van Abano, toen ter tijd beroemder dan thans.
Vs. 15. Pavidaeque puellae moet vertaald worden met woorden, die veeleer bleekheid van tint en beschroomdheid aanduiden, dan wel vrees voor den dood.
Vs. 16 en 17. Morbis... omnibus is eene dichterlijke vrijheid. Men moet het vertolken met talrijke, of zelfs met ontelbare, doch niet met alle kwalen: want onze wateren zijn geen volstrekt algemeen geneesmiddel.
Vs. 18. Dat immerserit artus moet getrouw worden overgebragt, omdat men, ten tijde van den Dichter lobkowitz zich in de baden te Karlsbad dompelde, zonder de wateren te drinken; een gebruik, dat eerst werd ingevoerd door wenzel beijer, den eersten schrijver over onze wateren, dat is te zeggen in 1521, na den dood van lobkowitz, geboren in 1462 en overleden in 1510.
Tot dusver de aanteekeningen van den Geneesheer. De herstelde lijder, zijne bloedverwanten in Zeeland bezoekende, verzocht mij eene navolging in Nederlandsche dichtregels, ten eiude die naar Karlsbad te zenden. Ik meende aan deze vereerende uitnoodiging gehoor te moeten geven; en hier volge dan mijne vertaling, voorafgegaan door het Latijn.

	In thermas Caroli IV.
Fons, Heliconiadum merito celebrande cohorti, 
Unde tibi latices calidi venaeve meantis 
Sulphuris, aut vivae (dictu mirabile) calcis? 
Per terras Siculûmve ignis, qui provocat Aetnam, 
Id facit? an Stygii forsan vicinia Ditis 
Has tepefecit aquas? 

{==369==} {>>pagina-aanduiding<<}

Bajarum littora cedant, 
Atque Antenorium prospectans unda Timavum, 
Et quae caeruleo consurgit proxima Rheno, 
Nobilitata tuo, sanctissime Carole Regum 
Interita. 
 
Quantas emittit in aëra bullas! 
Adspice, quam varie lapides et marmora pingit 
Per quaecunque fluit! Vix ipsa coloribus Iris 
Collucet totidem. 
 
Felix per saecula mana, 
Fons sacer, humano generique salutiser esto! 
Redde seni validas vires, pavidaeque puellae 
Formosam confer faciem, morbisque medelam 
Omnibus, et patrias accedat laetior oras, 
Quisquis in hac lympha fragiles immerserit artus! 
 
bohaslaus a lobkowitz. 


	Op de baden te Karlsbad, in Bohemen.
Bronwel, door de Zanggodinnen nooit te loven naar waardij! 
Welk een onverklaarbaar wonder zet u zulk een hette bij? 
Ongeleschte kalk bezielt u; zwavel kleurt uw waatren geel. - 
Wordt ook van de vlam, die d'Etna blaakt en rooken doet, een deel, 
Doch door onderaardsche buizen, heimlijk naar u afgeleid? 
Of heeft, onder u, de Helle hare grenzen uitgebreid? 
 
Haalt de hoofden schaamrood onder, Stroomgodinnen van het bad, 
Waaromstreeks weleer Antenor d'Italjaanschen grond betrad. 
Zwijg van uwen lof, o Baja! waar Augustus' eeuw van waagt; 
En gij Aken, waar Europa thans nog haren roem op draagt! 
Maakt de dood van Grooten Karel, Aken! uwen naam vermaard, 
Minder hulde zijn uw waatren, dan Bohemes waatren, waard. 
 
Bron, wier deugden ik vereeuwig, met wat golving bruist gij op, 
Adert, holt en kleurt uw marmers door den stagen waterklop! 
Heeft de Hofbodin des Hemels zoo veel verwen in haar' boog? 
Neen! de diadeem van Iris taant hier voor ons starend oog. 
 
Vloei in vrede door al de eeuwen, bronwel, die mij dierbaar zijt! 
Blijf het menschdom tot een' zegen, en der Godheid toegewijd! 

{==370==} {>>pagina-aanduiding<<}

Schenk den dorren grijsaard krachten; geef ook aan de teedre maagd 
Dat betoovrend blosje weder, dat zij fluistrend van u vraagt! 
Red zoo velen gij het domplen in uw heilzaam bad vergunt 
Van dat aantal droeve kwalen, waar gij hen van redden kunt! 
En zij reizen, blij en dankbaar, naar het wachtend vaderland, 
Waar het altaar der erkentnis eeuwig u ter eere brandt. 

Middelburg, 1829.

a.f. sifflé.

De tweelingen.

(Eene ware Gebeurtenis.)

In den herfst van 1826 bezocht ik de stad N., overschoon gelegen op den wester oever van de rivier Connecticut. Mijne zaken bragten mij ten huize van B., een' Regtsgeleerde van zeventig jaren, thans rustende van zijnen arbeid, en de vruchten genietende van een leven, even gelukkig als volstandig toegewijd aan zijn beroep. Zijne zijkamer was ruim en rijk versierd met keur van schilderijen. Eene derzelven trok inzonderheid mijne aandacht. Zij vertoonde eene moeder met twee schoone kinderen, in elken arm een; een dunne sluijer was als over de groep geworpen, en een derde drukte de lippen op moeders wang. ‘Dat,’ riep ik uit, op het schilderstuk wijzende, ‘is eene fraaije schilderij. Zeg mij, bid ik u, wie verbeeldt het?’ - ‘Het is eene moeder en hare tweelingen; het stuk zelf wordt zeer fraai geacht; maar ik waardeer het nog hooger, van wege de herinneringen, aan hetzelve verknocht.’ Ik zag mijnen vriend aan; hij verstond mij. ‘Ga zitten,’ sprak hij; ‘ik wil u de historie van dit schilderstuk verhalen.’ Wij zetteden ons nader, en mijn vriend deed mij het volgende verhaal.
Tijdens den omwentelingskrijg woonde in het westelijk deel van Massachusetts een landman, met name stedman. Hij was een wakker man, van zeer achtingwaardige Engelsche afkomst, welopgevoed, zich onderscheidende door ongemeene vastheid van karakter, onkreukbare eerlijkheid, en standvastige verkleefdheid aan zijnen Koniug. Zijne achting was zoo wèl gevestigd, dat, zelss toen de geweldigste afkeer tegen het Koningschap zich bij de gemeente openbaarde, stedman, schoon een Tory, om zijne staatkundige gevoelens geenen overlast had te lijden.

{==371==} {>>pagina-aanduiding<<}

Thans verscheen het tijdstip, dat burgoyne uit het Noorden kwam opdagen; een tijd van groote bezorgdheid voor de vrienden zoo wel als de vijanden der omwenteling, en die hunne uiterste krachtinspanning vorderde. De patriotsche Militie schaarde zich onder den standaard van gates en stark; terwijl velen der Torys zich naar het hoofdkwartier van burgoyne en baum begaven. Onder de laatsten was ook stedman. Zoodra hij zulks als uitgemaakten pligt beschouwde, nam hij een teeder afscheid van zijne echtgenoote, eene vrouw van ongemeene schoonheid, van zijne tweelingzonen en zijne dochter. steeg te paard, en vertrok. Hij voegde zich bij de rampspoedige togtgenooten van baum, en werd, door den zegepralenden stark, nevens anderen, krijgsgevangen gemaakt.
Hij gaf zich geene moeite, om zijnen naam of karakter te verbergen; beide waren dus weldra bekend, en hij werd diensvolgens, als een verrader, naar den kerker gevoerd. Die kerker nu bevond zich in bouwvalligen toestand. De landman werd, op zekeren nacht, gewekt door verscheidene personen. ‘Gij kunt,’ zeiden zij tot hem, ‘uwe vrijheid erlangen: wij hebben eene bres gemaakt in de gevangenis, door welke gij kunt ontsnappen.’ Tot hunne verbazing, echter, weigerde stedman hardnekkig, dezelve te verlaten. Vergeefs drongen zij bij hem aan: vergeefs hielden zij hem voor, dat zijn leven op het spel stond. Zijn antwoord was, dat hij een eerlijk man was, een onderdaan van Koning george, en dat hij, om zijnen hals van de galg te bevrijden, niet bij nacht steelswijs door een gat wilde kruipen, en de rebellen op die wijze ontloopen. Alle hunne pogingen vruchteloos vindende, verwijderden zich zijne vrienden ten laatste, niet zonder hunne geraaktheid te doen blijken.
Eindelijk kwam ook zijne zaak aan de orde van den dag. De plaats, waar het Hof zitting hield, was ongeveer 60 mijlen van daar gelegen. Stedman deed den Schout (Sheriff), die hem kwam afhalen, opmerken, dat het kosten en ongerijf zou uitwinnen, wanneer hem vergund werd, alleen en te voet derwaarts te gaan. ‘En ondersteld,’ zeide de Schout, ‘dat gij uw lijfsbehoud boven uwe eer steldet, en mij u in het Britsche kamp liet zoeken?’ - ‘Ik dacht,’ hernam de landman, bloedrood van verontwaardiging, ‘dat ik sprak tot iemand, die mij kende.’ - ‘Ik ken u inderdaad.’ zeide de Schout; ‘ik schertste slechts; gij zult

{==372==} {>>pagina-aanduiding<<}
uwen zin hebben. Ga, en over drie dagen wacht ik u te S.’ De landman ging, en ten bestemden tijde leverde hij zichzelven in handen van den Schout.
Mijne taak was het, hem als Advocaat bij te staan. Stedman stond er op, voor het Hof, om zijne gansche historie te verhalen; en, wanneer ik partij wilde trekken van sommige kunsttermen, viel hij mij telkens in de rede, zeggende, dat hij mij niet had aangenomen om te draaijen, maar alleen om hem bij te staan in het vermelden der waarheid. Nimmer heb ik zulk een voorbeeld van eerlijke naauwgezetheid bijgewoond. Het was aandoenlijk, getuige te zijn van zijne zucht voor strikte, onbewimpelde waarheid, hem verheffende boven elke andere bedenking, en zijne borst beheerschende, als een gevoel, sterker zelfs dan de liefde tot het leven. Meer dan eens zag ik tranen in de oogen zijner Regters. Nooit voorheen, noch sedert, heb ik zulk eene belangstelling gevoeld in eenen kliënt. Ik pleitte voor hem, gelijk ik zou gepleit hebben voor mijn eigen leven. Tranen perste ik af; en toch vermogt ik niet, het oordeel te zwenken van gestrenge mannen, meer gedreven door pligtbesef, dan door de meêwarige inspraak der menschelijkheid. Stedman werd ter dood veroordeeld. Ik zeide hem, dat er kans van pardon bestond, wanneer hij daar om wilde verzoeken. Ik stelde een verzoekschrift op, en verzocht hem, dit te teekenen; maar hij weigerde zulks. ‘Ik heb,’ dus sprak hij, ‘gedaan, wat ik pligt achtte. Ik kan vergiffenis vragen van mijn' God en mijn' Koning; maar huichelarij zou het zijn, vergeving te vragen van deze menschen, voor eene daad, welke ik andermaal zou verrigten, zoo ik wederom in gelijke omstandigheden werd geplaatst. Neen! verg mij niet, dit verzoekschrift te teekenen. Indien, hetgeen gij de zaak der vrijheid van Amerika noemt, het bloed vordert van een eerlijk man, voor de gemoedelijke vervulling van hetgeen hij pligt keurt, laat mij dan deszelfs slagtoffer zijn! Ga naar mijne Regters, en zeg hun, dat mijne vrees noch hope op hen berusten.’ - Vruchteloos was het,
dat ik de zaak aandrong, en ik verwijderde mij als wanhopig.
Huiswaarts keerende, ontmoette ik toevallig een mijner bekenden, een jong man van schitterende talenten, bezield met eene hartstogtelijke zucht voor de schilderkunst. Dit dreef hem telkens aan tot uitstappen door het land, met oogmerk om zulke voorwerpen en tafereelen te schetsen, als

{==373==} {>>pagina-aanduiding<<}
hem belang inboezemden. Hij keerde juist terug van eene dier omzwervingen. Ik vond hem zittende voor zijn' ezel, de laatste toetsen gevende aan de schilderij, welke uwe bijzondere aandacht trok. Hij vroeg mijn oordeel over dezelve. ‘Een schoon stuk,’ zeide ik; ‘is het verdichting, of zijn het portretten?’ - ‘Het zijn portretten,’ hernam hij; ‘en, behoudens misschien eene kleine opsiering, zijn het, zoo ik mij niet bedriege, strikt gelijkende portretten van de vrouw en kinderen van uwen ongelukkigen kliënt stedman. In den loop van mijne wandeling bragt het geval mij aan zijne woning te H. Nooit zag ik eene fraaijer groep! De moeder is eene uit duizend, en de tweelingen zijn een paar Cherubijnen.’ - ‘Zeg mij,’ riep ik, de hand naar het schilderstuk uitstrekkende; ‘zeg mij, zijn het waarlijk getrouwe en welgelijkende portretten van de vrouw en kinderen van stedman?’ Mijne drift deed mijnen vriend mij met verbazing aanstaren. Hij verzekerde mij andermaal, dat, voor zoo veel hij over zijne eigene gewrochten vermogt te oordeelen, de portretten bijzonder geleken. Ik vroeg niets meer, maar greep de schilderij, en vloog met dezelve naar den kerker van mijnen klient. Ik vond hem gezeten, het aangezigt met zijne handen bedekkende, en, naar het scheen, door bittere gemoedsaandoeningen gefolterd. Ik plaatste het tafereel op zulk eene wijze, dat het niet missen konde, of hij moest het opmerken. Ik leide het verzoekschrift op de kleine tasel naast hem neder, en verwijderde mij haastig, zonder te spreken.
Na verloop van een half uur keerde ik terug. De landman greep mijne hand, terwijl de tranen langs zijne wangen biggelden; zijne oogen staarden op de schilderij, vervolgens op het verzoekschrift. Hij sprak geen woord, maar reikte mij het laatste over. Ik nam het aan, en verliet het naar verblijf. Het verzoekschrift was geteekend. Het vond een gunstig gehoor, en stedman werd op vrije voeten gesteld.

De regtvaardige nooit verlaten.

(Een Huiselijk Tafereel.)

o Wanhoopsnacht, verdwijn! 
Verban, o sterveling, uw zorgen! 
De zwartste wolk verkeert ligt morgen 
In heldren zonneschijn. 


{==374==} {>>pagina-aanduiding<<}

Het was zaturdagavond, en de weduw in de hut van het dennenwoud zat bij hare helder brandende takkebossen, met hare vijf schamele kinderen aan hare zijde. Zij luisterde naar het gesnap der kinderlijke onnoozelheid, en zocht alzoo de sombere droefheid harer ziel te verdrijven. Een jaar lang hadden hare eigene zwakke handen in de behoeften van het hulpeloos gezin voorzien; want daar was geen mensch, die haar hulp of troost verschafte. Zij kende geenen vriend in de wijde wereld rondom haar. Donker zijn dikwerf de wegen der Goddelijke Voorzienigheid. Haar overviel eene zware ziekte, en hare geringe middelen geraakten uitgeput. Het was nu midden in den winter, en de sneeuw lag diep in de omringende wouden, terwijl een storm scheen op te komen, en de aanwakkerende wind door de nederhangende dennen suisde en hare zwakke woning schudde.
Haar laatste maal, bestaande uit twee panharingen, rookte op de kolen vóór haar. Zij had geen ander voedsel meer. Geen wonder, dat haar verlaten, radelooze toestand al de zorgen eener moeder in haren boezem deed rijzen, wanneer zij op hare kinderen zag. Geen wonder, dat moedeloosheid haar soms nederdrukte, ofschoon zij wist, dat het woord van Hem, die beloofd heeft voor weduwen en weezen te zorgen, niet zal falen. Vóór eenige jaren had haar oudste zoon de ouderlijke woning in het woud verlaten, om zijn geluk op de wijde zee te beproeven. Brief noch tijding ontving zij van hem, sedert zijn vertrek. Door den dood van haren man was, in lateren tijd, haar medgezel en steun op den moeijelijken weg des levens haar ontnomen. Tot nu toe had zij steeds zich weten op te beuren; zij was in staat geweest, om voor hare kinderkens te zorgen, en had nooit de gelegenheid laten voorbijgaan, om in de behoeften dier ongelukkigen te voorzien.
De luiäard, de ongevoelige moge armoede kunnen verdragen, terwijl er nog middel overblijft, om het noodige onderhoud te erlangen. Een eenig persoon, die slechts in eigen nood heeft te voorzien, komt ligt, al lijdt hij soms gebrek, den winter door; hij wordt niet gewond in zijn teederst gevoel - het leed zijner kinderen drukt hem niet op het hart. De behoeftige in volkrijke steden kan hopen; want de Christelijke liefde heeft hare hand en haar hart nog niet gesloten: de ellende trekt en treft haar oog. Maar de vlijtige moeder van hulpe-
{==375==} {>>pagina-aanduiding<<}
looze kinderen, die buiten haar geene toevlugt hebben, verre van menschelijke hulp verwijderd, heeft niets van dat alles tot hare vertroosting. En zoodanig was de toestand der weduw van de hut in het dennenwoud. Maar toen zij voor het vuur nederbukte, en het laatste sobere overschot der spijze opnam, om het aan hare kinderen rond te deelen, scheen het haar helderder voor den geest te worden, als door eene plot selijke en onverklaarbare gewaarwording; en zij gevoelde haren moed vermeerderen, bij de onwillekeurige herinnering van cowper's schoone dichtregelen, waarvan de zin hierop nederkomt:

Beoordeel nooit den Heer naar uw beperkt verstand: 
Steeds zorgt Hij voor uw heil, met liefderijke hand. 
Is Zijn Voorzienigheid u donker in Haar wegen, 
Zijn vriendlijk aangezigt straalt ééns gewis u tegen. 

Naauwelijks was het vermelde laatste maal op tafel gezet, of een zacht kloppen aan de deur en het luid blaffen van den hond trokken de opmerkzaamheid van het gezin. De kinderen deden haastig open, en een afgemat reiziger, in gescheurde kleederen en, zoo het scheen, in eenen niet gunstigen staat van gezondheid, trad binnen en bad om verblijf en een mondvol eten, zeggende: Het is nu vierentwintig uren, dat ik geen brood proefde. Het hart der weduw bloedde op nieuw, alsof een nieuw onheil haar bejegende; want haar medelijden bepaalde zich niet tot den hoek van den haard. Zij weifelde geenszins: alles, wat zij had, bood zij den vreemdeling aan, om het met hem te deelen. Wijzullen niet verlaten worden, sprak zij, noch zwaarder lijden om eene daad van menschlievendheid.
De reiziger naderde de tafel; maar, toen hij de schaarschheid der spijs ontdekte, sloeg hij met verbazing zijne oogen ten hemel en zeide: Is dit al uw voorraad? En biedt gij nog een gedeelte daarvan aan iemand, dien gij niet kent? Zoodanige liefdadigheid zag ik nog nooit. Maar, goede vrouw! voer hij voort, benadeel uwe kinderen niet, door een deel van uwen laatsten beet aan eenen vreemdeling te geven.
Ach! sprak de arme weduw, en tranen rolden uit hare oogen, terwijl zij dit zeide; ik heb een kind, een' dierbaren zoon, ergens in de wijde wereld, zoo God hem niet weggenomen heeft; en ik doe slechts aan u, wat ik zou wenschen, dat anderen aan hem

{==376==} {>>pagina-aanduiding<<}
deden. God, die Israël in de woestijn spijsde, kan ook voor ons zorgen; en oezeer zoude ik tegen Hem misdoen, zoo mijn zoon ook, verlaten als gij, omzwierf, en Hij dien een verblijf, zoo arm gelijk dit, deed vinden, wanneer ik u zonder hulp wegzond!
De weduw zweeg, en de vreemdeling, opspringende van zijne zitplaats, drukte haar in zijne armen. God, riep hij uit, heeft inderdaad uwen zwervenden zoon zoodanig verblijf doen vinden, en hem rijkdom geschonken, om de goedheid van zijne weldoenster te vergelden. Mijne moeder! o, mijne moeder!
Het was haar lang verloren zoon, die uit Indië aan haren boezem terugkwam. Hij had zich op die wijze verkleed, om de zijnen des te meer te verrassen; en nooit was er volkomener verrassing, noch plotselijker overgang tot de zoetste vreugde.
De hut in het woud werd verwisseld met eene geschikte en zelfs fraaije woning in het dal. De weduw leefde nog langen tijd met haren braven zoon in het genot van tijdelijken overvloed, terwijl zij in het betrachten der deugd genoegen smaakten. Op den weligen treurwilg, die zijne takken breed en groen boven haar graf uitbreidt, wijst men den voorbijgaanden reiziger, terwijl hij luistert naar het eenvoudig en ongekunsteld, maar niet geheel onbelangrijk verhaal.




Bij het lezen van het beklag eens Franschmans, wegens het door de mode te Parijs ingevoerde gebruik der tabakspijp (*).


Geen wonder, dat Parijs op 't Hollandsch pijpje smaalt, 
Door Modegril, o spijt! dáár juichend ingehaald: 
Het heugt den Franschman nog, hoe, vóór ruim vijftien jaren, 
Bij 't volk, dat hij beschimpt, zijn landaard is gevaren; 
Toen deze, bij de vlam, door dwinglandij gestookt, 
Een pijp, zoo leelijk, als ooit ergens, heeft gerookt! 
 
j.w. ijntema. 






{==377==} {>>pagina-aanduiding<<}

Mengelwerk.

Redevoering, over de treffende en leerzame overeenkomst, welke er in menigerlei opzigt bestaat, tusschen de wereld der kinderen en die der volwassene menschheid.

Door Mr. H.J.H. Modderman, Advocaat te Winschoten.

(Uitgesproken in het aldaar gevestigd Departement der Maatschappij Tot Nut van 't Algemeen.)

Er is voorzeker niemand, die niet dikwijls en gaarne een' iets meer dan vlugtigen blik werpt op de ons, te midden der groote menschen-maatschappij, bijna overal omringende kinder-wereld. Immers tot deze gevoelen wij de naauwste betrekking, het zij, voor zoo verre dit ons onschatbaar voorregt moge zijn, dewijl onze dierbaarste panden tot haar behooren, het zij, voor zoo verre zulks ons geval, of in het geheel niet mag wezen, of althans nu niet is, naardien wij toch als menschen ons zoo innig verbonden zien aan die kinderwereld, tot welke wij allen ook eenmaal behoorden, en die nu reeds het geslacht weder omvat, waarvoor wij langzamerhand onze plaats hier beneden moeten inruimen.
Wanneer wij dan met eenige opmerkzaamheid de aankomende menschheid zich in dezen haren eigendommelijken kring zien bewegen, eene inderdaad eigene wereld als 't ware uitmaken; wanneer wij hare kinderlijke spelen en bedrijven aanschouwen, hare zonderlinge denkbeelden en vrolijk gesnap zich hooren uiten, haar onophoudelijk gedruisch, haar woelen en wemelen aandachtig

{==378==} {>>pagina-aanduiding<<}
gadeslaan, is het niet zoo? dan kunnen wij ons soms met mogelijkheid van dat kinderlijk bestaan geen naauwkeurig denkbeeld meer vormen; dan pogen wij te vergeefs dien eigenen geest te doorgronden en, al ware het dan ook slechts voor eenige oogenblikken, weder geheel den onzen te maken; dan zoude het ons eene ongerijmdheid kunnen toeschijnen, te moeten gelooven, dat ook wij eenmaal tot die kinderwereld behoord hebben, ware het niet, dat de herinnering ons nog eenige, deels flaauwe, deels scherpe trekken vertoonde van het vervlogen beeld onzer eigene jeugd, of van die onzer tijdgenooten, en op deze wijze, gepaard met waarneming en ondervinding, de stelligste zekerheid gaf, dat wij inderdaad ook eens burgers waren van die wereld, tusschen welke en ons wij thans, door den onophoudelijk voortsnellenden Tijd, eene onoverschrijdelijke kloof zien daargesteld; van die wereld, welker beminnelijke onnoozelheid ons zoo vaak verrukt, welker onschuldige dwaasheid ons zoo dikwijls doet lagchen.
Dan, M.H., ofschoon er door de natuur eene kennelijke afscheiding is verordend tusschen des menschen jeugdigen en volwassenen leeftijd, - eene afscheiding, door welke wij, op den levensweg reeds een meer of min aanzienlijk eind gevorderd, even zoo zeer belet werden, al willen wij het ook slechts denkbeeldig doen, geheel in de kinderwereld terug te treden, als zij, die kinderen zijn, zich uit deze geheel kunnen verplaatsen in de groote menschenwereld; zoude daarom tusschen die beide eigendommelijke wereldkringen geene treffende overeenkomst kunnen bestaan, en zou de afstand tusschen die beide wel zoo groot, het verschil wel zoo gewigtig zijn, als de door hoogmoed verblinde mensch somtijds waant?
Dit laatste gewisselijk niet. Immers, die werelden mogen al ieder op zichzelve staan, de ondervinding bevestigt het, willen wij voor haar licht niet willens blind zijn, dat wij menschen door alle tijdperken onzes levens in menigerlei opzigt dezelfde blijven; dat wij, van genen tijdkring tot dezen overgaande, veel van dat kinderachtige

{==379==} {>>pagina-aanduiding<<}
blijvend medenemen, veel van dat dwaze ons duurzaam aankleeft, hetgeen ons bij de beschouwing van kinderen niet zelden bij den eersten aanblik verwondert, of ook, zonder verder nadenken, onwillekeurig doet lagchen.
In eene vergadering, welke zich ten doel stelt het nut van 't algemeen, scheen het mij derhalve geen ongeschikt onderwerp toe, de aandacht te vestigen op de treffende en leerzame overeenkomst, welke er in menigerlei opzigt bestaat, tusschen de wereld der kinderen en die der volwassene menschheid, - of, wilt gij liever en korter, op het betoog, dat de mensch in zeer vele opzigten een groot kind is.
Ik zeide, in menigerlei, in zeer vele opzigten; want voorzeker in alles gelijk zijn die werelden, zijn kind en mensch niet: welk verschil hoofdzakelijk daaruit ontstaat, dat in den eerstgenoemden kring, dat bij het kind minder verstandsontwikkeling, maar ook meer eenvoudigheid en onschuld gevonden - in de laatstgenoemde wereld, of bij den mensch, daarentegen, meerdere kennis en daaruit voortvloeijende regelmatigheid, maar ook helaas! mindere reinheid, eene door heerschappij der driften ontstane grootere bedorvenheid wordt aangetroffen. Dit verschil, hetwelk nu eens de balans ten voordeele van gene, dan weder van deze wereld doet overslaan, zal ons hier en daar van zelf in het oog springen, en blijve overigens aan ons eigen verder nadenken overgelaten.
I. Met regt, dunkt mij, moeten wij in de eerste plaats een oogenblik stilstaan bij die onnoozelen in de kinderwereld, welke zich nog bevinden in de eerste vaag des levens, hulpeloos en zonder zelfbewustheid daarhenen liggen, wier eenige werkzaamheid vooralsnog bestaat in de vervulling der noodzakelijkste natuurbehoeften, waarvoor anderen onophoudelijk moeten zorgen, daar het arme wicht tot niets in staat is, en die overigens in het schommelend wiegje, of op den teederen moederschoot, sluimeren, of de kleine huiswereld met geschreeuw vervullen.
Leven er ook in de menschenwereld niet velen zonder

{==380==} {>>pagina-aanduiding<<}
zelfbewustheid henen, of die althans als zoodanig zich gedragen? Vinden wij daar ook geene volwassene kinderkens, maatschappelijke zuigelingen, wier eenige bezigheid gelegen is in de bevrediging hunner wel meer verfijnde en vermenigvuldigde, maar toch waarlijk niet verhevener zoogenaamde levensnoodwendigheden, welke anderen hun dagelijks moeten verschaffen; die, zonder eenigen, althans nuttigen arbeid, hunne kostbare levensdagen, den gulden morgentijd ook grootendeels verslapen, of genoeg meenen te doen, wanneer zij de wereld met getier en onophoudelijk geschreeuw vervullen?
De zuigeling in de kinderwereld geeft intusschen na korte weken, hoe gering dan ook, reeds blijken van eenige toeneming. - Mogen wij, al is het dan ook eerst na verloop van eenige jaren, wel hetzelfde zeggen van alle maatschappelijke grove diamantslijpers, van alle onze met redelijken geest voorziene luiaards, marmeldieren, roerdompen en nachtuilen?
II. Het kind, iets grooter geworden, begint naar alles te grijpen, wat slechts onder deszelfs bereik valt; hunkert inzonderheid driftig naar hetgeen blinkt of schittert, ofschoon het juist daarmede zich vaak het eerst kan beschadigen; werpt ieder voorwerp, na het betast te hebben, onverschillig op den grond, daar het kind van de betrekkelijke waarde der zaken geen het minste denkbeeld heeft, en schreit, wanneer het met eigene hand moedwillig vernielde onherstelbaar gebroken is; of wel, ziet het niet eens achterna, maar valt weder begeerig op iets anders.
Wanneer wij dit alles in de kinderwereld zien, niet waar? dan lagchen wij; of, heeft het kind zich bij ongeluk bezeerd, of iets vernield, dat het niet had behooren aan te raken, dan houdt nog de enkele gedachte, ‘het kind wist niet beter, de volwassene had zorgvuldiger opgepast,’ ons van alle gramstorigheid op het wicht terug. - Maar wat moeten wij zeggen, in dat bedrijvige kind, welks wereld nog in zijn' tafelstoel bestaat, onze eigene beeldtenis, maar in min verschoonlijken

{==381==} {>>pagina-aanduiding<<}
toestand, in veel dwazere opzigten, te midden der groote menschenmaatschappij, herkennende?
Of zien wij daar ook geene volwassenen, die gaarne grijpen naar alles, wat zij slechts bereiken kunnen, ook maar al te dikwijls naar datgeen, waar zij nimmer naar grijpen moesten? Of hunkeren wij dwazen vaak niet driftig naar eer, rang of vermogen, kortom naar alles, wat blinkt en schittert, en werpen het min aanzienlijke, wat alleen in staat was ons wezenlijk geluk te bevorderen, verachtelijk en willens en wetens op den grond; of zelfs, dwazer dan het kind, dat het min schitterende althans ook nog betast en op zijne wijze onderzoekt, verwaardigt niet zoo menigeen niet eens met eenen navorschenden blik, veel min met eene kleine proeve, datgeen, wat hem zoo ernstig door anderen wordt aangeprezen?
Wat dunkt u, hebben wij menschen ook niet wel eens reden om te weenen over eene wonde, die wij onszelven toebragten, door het behandelen van voorwerpen, welke wij echter wisten, dat ons moesten beschadigen, of om te treuren over een door onszelven verwoest geluk, over eene schoone levensbloem, die wij met eigene hand baldadig vernielden? Zijn er ook geene menschen, die uit wispelturigheid van het een op het ander vallen, zonder iets te behouden? Zijn er ook, helaas! niet de zoodanigen, die, zonder eens met eenen ernstigen blik het kwaad achterna te zien, dat zij reeds berokkend hebben, dadelijk weder loszinnig op dezelfde wijze voortvaren?
En zullen wij nu ook voor onze dwaasheid die verschooning kunnen aanvoeren: ‘gij, mensch, wist niet beter; Hij, die het oppertoevoorzigt houdt, had het moeten voorkomen!’ - wij, die eenen ontwikkelden redelijken geest bezitten, welke onze handelingen kan besturen; een kenvermogen, waardoor wij het goede van het kwade kunnen onderscheiden, wanneer wij hetzelve slechts ernstig willen bezigen, en aan de uitspraak van eene inwendige, nimmer salende stem meer gehoor geven,

{==382==} {>>pagina-aanduiding<<}
dan aan die onzer woeste driften! - Raadplegen wij slechts dat geweten, en zulk een schandelijk zelfbedrog althans zal niet lang bij ons huisvesten.
III. Allengskens toenemende, leert het teeder wicht, door behulp van leibanden, of, zoo als thans meer gebruikelijk is, kruipend op den grond en scharrelend aan de hand eener geleidster, na menigvuldig vallen en opstaan, nu eens lagchend, dan weder schreijend, eindelijk de moeijelijke kunst van alleen te loopen. - Roerende en beschamende beeldtenis, voorwaar, voor ons volwassenen! Ook wij moeten, door behulp van wel onzigtbare, edoch niet min sterke zedelijke leibanden, aan de hand eener wel onligchamelijke, maar toch krachtige leidsvrouw, den levensweg leeren betreden; en wee ons! zoo wij die onmisbare leibanden in de groote menschenmaatschappij ook als schadelijk zouden willen afschaffen. Wee ons! wanneer deze ons niet steeds in bedwang blijven houden, of wij ons vermeten, de hand onzer weldadige schutsgodin, der echt godsdienstige deugd, geheel los te laten; of, zijn wij door het begaan van zulk eene dwaasheid gevallen, wanneer wij de hulpmiddelen afwijzen, welke ons alleen weder kunnen oprigten, zinneloozer dan het kind, dat in zoodanig geval den aangebodenen bijstand vaardig aangrijpt.
Nu eens lagchende, dan weder weenende, door menigvuldig struikelen en opstaan moeten ook wij genoegzame kracht en oefening verkrijgen, om eindelijk alleen zonder menschelijke hulp te kunnen staan, en onafhankelijk, mag het zijn, onzen eigenen weg te bewandelen. Wel ons! zoo wij het ten langen leste maar zoo verre brengen als alle kinderen, die toch eindelijk niet meer kruipen, minder en minder vallen, zonder zich angstig aan anderen vast te klemmen.
Hoe velen echter in de groote menschenwereld struikelen, vallen, geven den moed aanstonds, of na weinige proeven, op, en denken aan geen opstaan, vóór dat die ijskoude hand hen met geweld uit de baan wegscheurt, welke niemand der stervelingen kan wederstaan! Hoe

{==383==} {>>pagina-aanduiding<<}
menigeen vergenoegt zich met een verachtelijk kruipen, zijn geheele leven door, rondom zijne regtopgaande medemenschen! Hoe menig ander gelooft zich altijd angstig aan anderen te moeten vasthouden, zonder het eenmaal te durven wagen op eigene voeten te staan, of, moge hij zulks al eene enkele maal beproeven, grijpt, uit vrees of karakterloosheid, den nietigsten stroohalm zelfs aan, en, op dezen zich verlatende, stort op den grond, eer hij het nog vermoedt! Hoe velen wanen, gelijk het kind, op hunne eigene beenen te gaan, waar zij willen, maar worden inderdaad door anderen geleid, of onwetend als aan de hand rondgevoerd! Hoe velen eindelijk, gelijk sommige kinderen liever in een wagentje getrokken, of op den arm eener dienstmaagd gedragen worden, dan zich in het loopen te oefenen, vinden het verkieslijker, dat anderen hen door de wereld kruijen of dragen, dan er zich op toe te leggen, met inspanning van eigene krachten, zich door dezelve te helpen!
IV. Met de ontwikkeling van het spraakvermogen, eenen veel snelleren wasdom dan het langzaam toenemend verstand hebbende ontvangen, begint zich de levendigheid des kinds van lieverlede meer te openbaren. Het snapt en snatert welhaast, het keuvelt en redeneert op zijne wijze; maar alles draagt nog de kenmerken van kinderachtige en verwarde denkbeelden. Dat onophoudelijk gepraat en gevraag, wel eens misschien toevallig vol geest, houdt vader en moeder dikwijls aangenaam bezig. Zelfs al is het ook niet zelden geheel geesteloos, kan het anderen toch vaak hartelijk vermaken; doch slechts voor een oogenblik: als het te lang achtereen voortduurt, of ongelegen komt, wordt het wel eens lastig.
In de groote menschenwereld zien wij ook, schoon beide bij den volwassenen gelijkelijk ontwikkeld moesten zijn, spraak en verstand op verre na geenen gelijken tred behouden. Ook daar treffen wij vele snappers en babbelaars aan, wier onophoudelijk snateren de duidelijkste bewijzen oplevert van weinig geregelde denkbeelden en van een brein met wind opgevuld. Door alles uit te bazui-
{==384==} {>>pagina-aanduiding<<}
nen, wat hun slechts voor den mond komt, zeggen die bestendige praters bij toeval ook wel eens iets geestigs, of kunnen onze lachspieren in beweging brengen door bespottelijke verhalen, welke zij echter niet weten te kruiden met het fijne zout van Attica, en dan ook aldra vervelen.
In de menschenwereld ontmoeten wij ook van die zoete keuvelaars, welke ons voor een oogenblik kunnen vermaken; van die onvermoeide vragers, welke wij naauwelijks zoo spoedig weten te beantwoorden, als reeds eene andere vraag ons weder gedaan wordt, en wier soms laakbare nieuwsgierigheid ons meermalen even zoo verlegen maakt, of hinderlijker is, dan het onophoudelijk gevraag van het kind, door eene loffelijke weetgierigheid aangedreven. - Zonderling intusschen, dat die groote ratels der menschenmaatschappij doorgaans alleen op dezelfde wijze tot zwijgen gebragt kunnen worden als de kleine ratels in de kinderwereld, door een eenigzins norsch antwoord of eene indrukmakende magtspreuk, en dat geen van beide hun klepperen schijnen te bemerken!
V. Een weinig verder gekomen, zien wij het kind zich vermaken met het bouwen en omverwerpen van geringe opeenstapelingen, welke het torens noemt, en met klimmen en klauteren, dat, niet altijd met bedachtzaamheid geschiedende, meermalen eenen spoedigen val en eene pijnlijke kwetsuur ten gevolge heeft. Het kind begint speelpoppen te zoeken, en zich sterk aan dezelve te hechten; het rijdt vrolijk op zijn stokpaardje de kamer rond, of schept behagen in ander speeltuig.
Aardig knaapje, aanminnig meisje, hoe vermaakt gij ons niet alleen, door op deze wijze langzamerhand uwen verschillenden aard, uwe eigendommelijke inborst te openbaren; maar hoe vertoont gij ons, onwetend, ook hier eenen getrouwen spiegel van ons eigen bestaan in de groote menschenwereld! - Ja, ook wij verlustigen ons, of liever besteden ons geheele leven met het vormen en opeenstapelen en voltooijen van plannen, welke in ons oog wel gewigtig zijn, maar, zoo dezelve door verhevener

{==385==} {>>pagina-aanduiding<<}
wezens wierden gadegeslagen, door hen voorzeker veelal even nietig zouden geacht worden, als aan ons die kinderlijke torens zich voordoen. Ook wij zien de reusvormige gebouwen van onzen waanzin, aan het optrekken van welke wij vaak onze beste levensjaren met onvermoeide vlijt toewijden, bij gebrek van hechte grondslagen en door verwaarloozing der eerste regels van bouwkunde topzwaar geworden, in één oogenblik van zelve instorten. Wij vinden eveneens behagen in opbouwen en omverwerpen, in aanleggen en verwoesten, in verplaatsen, omschikken en veranderen.
Wij menschen zijn, even gelijk gij, dartel jongsken, speelziek meisje! beminnaars van klimmen en klauteren. Wij toch verheffen ons zoo gaarne uit den stand, waarin wij ons oorspronkelijk geplaatst zien, uit den rang, welken wij in de maatschappij bekleeden; wij stijgen, door eerzucht gedreven, indien wij daartoe slechts kans zien, al hooger en hooger; wij zoeken, door denzelfden kinderachtigen zin bezield, grooter en grooter te worden, wanende, even als gij, dat in hoogte en grootte het ware levensgenot is te vinden: maar ach! even als gij, moeten wij dat klimmen en klauteren, bij gebrek van wel toe te zien, waar wij onze treden zetten, niet zelden met eenen pijlsnellen, zwaren val bezuren. Gelukkig mogen ook wij ons dan achten, indien wij er met eene ligte kneuzing afkomen, en onze eerste stelling mogen hernemen.
Met poppen of ander kindertuig, zegt misschien iemand uwer, spelen wij volwassenen toch niet, noch rijden op houten stokpaardjes de wereld door..... Och ja, M.H., ook wij menschen spelen met poppen in eenen letterlijken, vermaken ons met deze in eenen figuurlijken zin. Hoe toch anders noemt gij, bij voorbeeld, die bontkleurige papiermonstertjes, waarmede wij ons in het algemeen geliefkoosd kaart-, of de meer zelfstandige, maar niet minder misvormige gedaanten, met welke wij ons in het meer afgetrokken schaakspel zoo gaarne bezig houden; de gedrogtelijkheid van welke zelfs de

{==386==} {>>pagina-aanduiding<<}
aandacht onzer kleinen niet ontsnapt? Hoe anders noemt gij de prenten, waarmede wij onze huiswanden, - de beelden, met welke wij onze lusthoven versieren, ja zelfs de nagedachtenis onzer helden en verdienstelijke mannen zoeken te vereeren?
En wilt gij, om thans van de levende saletpoppen onzer zoogenaamde groote wereld, van de levenlooze marionetten onzer kermisvierende lagere standen, en van alle eigenlijke poppenvertooningen onzer maatschappelijke pligtplegingen, gebruiken en inrigtingen te zwijgen, wilt gij u van den leenspreukigen zin overtuigen, in welken wij allen onze kindsche poppen hebben, ontneemt voor eene wijle tijds, bij voorbeeld, slechts den lekkerbek zijne tafel, ons, beminnaren van Virginiës dampkruid, onze tabakspijpen, der sekse haren dierbaren Java-drank of haren opschik, den weelderige zijner praalmeuhelen, den gierigaard zijn goud, den koopman zijne vlottende prijscouranten, den boekenverzamelaar zijne hem nuttelooze bibliotheek, in één woord, ontneemt een' iegelijk onzer een der doode voorwerpen, waarop hij het meeste zwak heeft, en alle deze beroofden zullen zich aanstellen als het kind, dat gij het speelgoed ontneemt, waaraan het op het zeerst gehecht was.
Hebt gij eindelijk lust, indien ik voor een oogenblik figuurlijk mag voortredeneren, om den volwassenen mensch op zijn stokpaardje te zien rijden, begint eene zamenspraak met den zeeman over de winden, den landbouwer over zijn vee, den geneesheer over zijne zieken, den regtsgeleerde over pleitzaken, den geweldigen Nimrod over hazen en patrijzen, zoo gezien als geschoten; met onze vrouwen over huishouding, kinderen en dienstboden vooral niet te vergeten, kortom met een' ieder over zijn vak; brengt een' iegelijk onzer op zekere verhalen of onderwerpen, met welke gij door een weinig opmerkzaamheid ligtelijk ontdekt, dat de aangesprokene bijzonder veel opheeft, - en vrolijk ziet gij ons aldra ieder op een eigen paardje daarhenen draven, en zoo geheel in dat kinderspel verdiept voortrijden, dat wij,

{==387==} {>>pagina-aanduiding<<}
uw holla! roepen niet eens hoorende, soms niet anders te stuiten zijn, dan door eenen geweldigen greep in de teugels.
Ik ga andere spelen uit de kinderwereld, om tijd te besparen, met stilzwijgen nu voorbij, te eerder dewijl ik toch billijk mag vooronderstellen, dat een deswege bestaand zinrijk dichtstuk van onzen eerbiedwaardigen cats aan niemand uwer geheel onbekend zal zijn.
VI. De geestvermogens des kinds vatbaar geworden zijnde voor de aanleering van noodzakelijke en nuttige kunsten en wetenschappen, wordt, door verstandige opvoeders althans, aan deszelfs levensloop eene min beuzelachtige en meer ernstige wending gegeven. Het gaat dagelijks, verscheidene achtereenvolgende jaren, ter school, en ontvangt, zoo het bijzonder wèl opgevoed wordt, daarenboven ook nog (vergunt mij hier dit vreemde woord) privaat-lessen. Het leert nu eens met vreugd, dan weder met verdriet. In de verschillende vakken van menschelijke kennis, waarin het onderwijs mag genieten, vordert het nu eens sneller, dan weder trager; maar, hoe verstandiger het kind waarlijk wordt, hoe meer het overtuigd moet zijn, dat zijne wetenschap inderdaad nog niets is. - Zoo dan, al leerende en spelende, al lagchende en schreijende, vliegen de kinderlijke jaren daarhenen. Wij geraken, eer wij er aan denken, uit de kinderwereld; hetgeen wij toch ook dikwijls verlangden, om groot te zijn, om geteld te worden. Het eertijds aardig knaapje staat daar als een rijzig jongeling, het lieve meisje als eene bekoorlijke maagd. - Maar ook die vrolijke Meimaand des levens is spoedig voorbij. Wij treden als gevormde menschen in de maatschappij op, worden meerendeels echtgenooten, en, mag de oudervreugde volgen, ziet daar ons aldra, ook eer wij er regt om denken, op nieuw door eene kindergroep omringd, als 't ware midden in die wereld terug, van welke wij ons evenwel afgescheiden gevoelen door eene onoverschrijdelijke kloof, welke de Tijd, als ongemerkt, tusschen de kinder- en menschen-wereld plaatst.

{==388==} {>>pagina-aanduiding<<}

Intusschen ook hier weder heerscht meer dan ééne treffende gelijkheid tusschen mensch en kind. Eene gedurig min beuzelachtige en meer ernstige wending aan ons bestaan te geven, schrijven en de telkens toenemende jaren, en rede en pligt gebiedend voor. Dat wij allen, in eene verhevener beteekenis des woords, op dit benedenrond ter school gaan, is u te bekend, om daarover uit te weiden. Maar ook elk onzer, M.H., de verstandigste niet uitgezonderd, houdt vele gedwongene privaat-iessen, en wel bij eene vrouw van voortreffelijke bekwaamheden; lessen, die ons nu en dan wel eens uitermate begrooten en duur te staan komen, maar toch, wèl behartigd, blijvend nut aanbrengen. Men noemt de hoofdvakken van haar onderwijs menschenkennis, voorzigtigheid en ware levenswijsheid. Die eerbiedwaardige leermeesteres, op welke de schoone sekse voorzeker niet weinig roems kan dragen, dat zij, nevens de Deugd, althans bij zeer vele volken, zoo ook in Nederland, zich aan hare zijde geschaard heeft, heet Ondervinding. Voegt bij deze nog eenen anderen privaat-onderwijzer, wiens gestrengheid soms ondragelijk zwaar valt, maar de noodzakelijkheid van wiens lessen wij stervelingen toch moeten erkennen; ik bedoel den Tegenspoed. Ook wij volwassenen leeren nu eens in opgeruimder, dan weder in treuriger stemming datgeen, wat ons tot eigen best wordt onderwezen. Ook wij maken nu eens sneller, dan weder trager vorderingen in die vakken van menschelijke kennis, waarop pligt of verkiezing onze meer bijzondere bevlijtiging vordert. Gerustelijk mogen wij de spreekwijze, vooral bij den minbeschaafden in zwang en bij dezen alleen geloofd, van uitgeleerd, op de lijst plaatsen van die gezegden, welke de duidelijkste blijken opleveren van een nog zeer bekrompen verstand. Wie toch zal het betwisten, dat, naar
gelange wij eenige wezenlijke vordering maken, in welke wetenschap of kunst het dan ook zijn moge, wij naar die zelfde mate te meer gevoelen, hoe veel ons nog ontbreekt, hoe luttel onze eigene, hoe gering zelfs alle menschelijke kennis zamengenomen is? Wie zal het loo-
{==389==} {>>pagina-aanduiding<<}
chenen, dat wij, tot aan het einde onzer loopbaan, al strekt dezelve zich ook tot den hoogsten ouderdom uit, dagelijks leeren, en hoe langer zoo zekerder overtuigd moeten worden, dat wijinderdaad niets weten? Wie, dat wij allen, de verstandigste niet uitgezonderd en vaak de geleerdste juist het meest, kinderen zijn in de kennis zelfs van vele zaken, welke tot het gemeene leven behooren, en ons van jongs af dagelijks omringen? Wie, eindelijk, dat meer dan één kinderlijk vooroordeel of dwaalbegrip, meer dan ééne bijgeloovigheid of kinderachtige vrees, wanneer wij onszelven regt willen onderzoeken, zelfs onwetend nu en dan weder boven komt, en onwillekeurig deze of gene handeling van den anders verstandigsten mensch blijft besturen? - Zoo dan, al leerende en spelende, al lagchende en schreijende, snellen ook onze levensjaren op de vlugge wieken des Tijds daarhenen. Wij geraken, eer wij er aan denken, aan de grens des levens. Kunnen wij ook zeggen, dat wij dikwijls verlangen naar eenen overgang, die, vroeg of laat, voor ons allen onvermijdelijk zal wezen?
VII. Hoort men in de onderlinge zamenspraken der kinderen vele zotternijen, in hunne bijeenkomsten vele nietigheden de stoffe hunner gesprekken uitmaken, - onze zamenspraken, onze gezelschappen zijn doorgaans niet minder beuzelachtig; en, mogen wij te dezen in de menschenwereld ook al meerdere regelmatigheid en minder volslagenen onzin opmerken, in de kinderwereld daarentegen zijn kwaadsprekendheid en laster, die pesten van maatschappelijken omgang, ten eenemale onbekend.
Ziet men, dat kinderen grooten prijs stellen op fraaije kleederen, op lekkere spijs en drank, - onze mode- en konfituurwinkels, de keur van spijzen, waarmede onze tafels bij prachtige gastmalen als overladen zijn, de uitgezochte wijnen, welke in onze feestbokalen tintelen, getuigen, dat de menschenwereld dien kinderzin zorgvuldig heeft opgekweekt! Onmatigheid en daaruit voortvloeijende onpasselijkheden behooren tot beide; maar zwelgerij en ongebondenheid, door welke de mensch zich be-
{==390==} {>>pagina-aanduiding<<}
neden het redelooze dier verlaagt, zijn de onzalige vruchten der volwassenheid, welke zich aan de slavernij des zingenots te dikwijls overgeeft.
Ontsnapt het onzer aandacht met, dat in de kinderwereld veel getier en geschreeuw om niets heerscht; dat de jeugd tot kribben en kloppen ligtelijk onderling overhelt; dat zij ruw en plomp in hare handelingen te werk gaande, het eene kind het andere dikwijls bezeert, - wij moeten met beschaming erkennen, dat dit alles ook in de menschenwereld plaats heeft, en ook meestal uit de beuzelachtigste oorzaken. Het wraaknemen, het bloedvergieten, 't welk tallooze huisgezinnen in den diepsten rouw dompelt, of, om in meer bepaalden kring te blijven, het broederhaten, de familieverdeeldheden, het overhoop liggen van den eenen burger met den anderen om kleinigheden, welke ieder der twistende partijen voor zichzelven als zoodanig erkent, maar uit kinderachtige trotschheid weigert het eerst voor zijnen gewaanden beleediger als zoodanig te belijden, liever jaren lang tegen elkander voortpruilende, - leveren zij niet alle de duidelijkste bewijzen op, hoeverre de volwassene menschheid is ontaard van de tot verzoenlijkheid zoo ligt geneigde kinderwereld, ja in hoofdigheid en dwaasheid zelfs het onverzettelijkst kind verre te boven gaat, dat toch nooit langer met pruilen volhoudt dan eenige uren, dat daarna vergeeft, en dat altijd vergeet?
Wij menschen, vooral wij zoogenaamde beschaafden, door meer afgemetene bewegingen, slooten of kwetsen elkander uit plompheid zoo dikwijls niet als de woeste en ruwe jeugd, en geschiedt het al, bij ongeluk, eene enkele maal, wij haasten ons om strijd, elkander om verschooning te vragen, en onszelven te beschuldigen; wij bejegenen elkander met meer beleefdheid, besteden menig oogenblik ter oplossing der zwaarwigtige vraag, wie het eerst eene geopende deur zal binnentreden, eene in rang hoogere plaats mag innemen, of de aangebodene versnaperingen het eerst zal aanroeren; wij buigen of neigen voor elkander, en hebben altijd den mond vol betuigingen van

{==391==} {>>pagina-aanduiding<<}
eer hebben of eer geven: maar stooten, of knijpen, of kwetsen die zelfde eervolle lieden elkander niet maar al te vaak in het geheim en opzettelijk, wanneer zij er slechts kans toe zien? - pogen sommigen niet door kuiperijen, door heimelijke intrigues (ach, mogt de zaak zelve aan Nederland even vreemd zijn als het woord!) en andere ongeoorloofde middelen juist die genen zwart te maken, den voet te ligten of te onderkruipen, welke zij in den dagelijkschen omgang niet gedoogen, dat op de straat ter linker hand nevens hen wandelen, of in gezelschappen niet steeds den voorrang boven hen behouden?
Bemerken wij in de kinderwereld, dat de aankomende menschheid zich vermaakt in het aanhooren of lezen van sprookjes, vertellingen en verdichte verhalen, welke wij nu in onze hooge wijsheid uitermate belagchelijk vinden; wij moeten toch toestemmen, dat juist in dien zelfden begoochelingszin de wezenlijke grond ligt van het genoegen, dat wij volwassenen vinden in treffende romans en tooneelspelen, alles toch meestal verdichtsel, om van de met graagte vaak verslonden wordende laffe produkten in beide soorten niet te gewagen, welke de hedendaagsche menschenwereld als overstroomen.
Zien wij, eindelijk, onze lieve jeugd, in eenen letterlijken zin, naar de maan grijpen, een dwaallichtje voor eene ster houden, of, bij het driftig najagen van een' schoongekleurden vlinder, struikelen of vallen; vergeten wij toch nooit, in die dwaasheden, figuurlijk, onze eigene beeldtenis op te merken!
VIII. Wanneer de dag ten einde spoedt, dan verschijnt in de kinderwereld, volgens de bevelen der zorgende ouders, eene bediende, die aan al dat kinderwoelen en spelen aldra een eind maakt, niet om hunne genoegens te verstoren, maar alleen omdat de tijd daar is, waarop de kinderen moeten gaan slapen. Het eene kind moge op eenen stoel staan; het andere op den grond of in een' donkeren hoek verscholen liggen; een derde haar pogen te ontloopen; een vierde, dat nog gaarne een poosje

{==392==} {>>pagina-aanduiding<<}
wilde voortspelen, door vriendelijk aanhouden eenig uitstel bekomen; een vijfde, dat vermoeid en slaperig is, haar met uitgestrekte armpjes te gemoet ijlen: die dienstbare weet ze toch allen te vinden, haalt het eene kind voor, het andere na uit de woonkamer weg, en legt ze, zij mogen lagchen of schreijen, achtervolgens in hunne slaapsteden neder. Weldra heerscht eene diepe stilte; gij ziet wel den grond nog met allerlei speelgoed als overdekt, dat ook straks wordt weggeruimd; maar de kinderen zelve, zij slapen ginds eenen nieuwen morgen te gemoet.
Ziet, mijne speelgenooten! zoo verschijnt ook in de groote menschenwereld, op hooger Vaderbevel, een dienaar des Hemels, door sommigen met reden een Koning der Verschrikking, door anderen met niet minder regt een vriendelijke Engel genoemd, die aan al ons gewoel, aan alle onze bezigheden en vermaken paal en perk stelt, niet om ons te kwellen, maar alleen omdat het ook ons dan beter is te gaan rusten. De neigende avondschaduw kondigt wel den minsten onzer de komst van dien bode aan, en gewisselijk zal hij voor velen, om wijze redenen, reeds op den vollen middag verschijnen; maar zeker is het, dat, het zij wij in hoogeren rang verheven zijn of ons in lageren stand bevinden, het zij wij hem pogen te ontvlugten of met opene armen ontvangen, of, eindelijk, hem voor eene poos als 't ware nog verbidden, zeker is het, dat hij ons allen ter bestemde ure zal weten te vinden, ons van hier wegvoeren, en, om het even of wij hem volvaardig of met weêrzin volgen, in onze laatste houten wieg tot eenen diepen slaap nederleggen. Dan ook zal de kleine kring, in welken wij ons bewogen, nog eene korte wijle overdekt blijven met dat zinnelijk speeltuig, te midden van welks genot wij werden weggenomen; maar ook dit verdwijnt aldra. In onze tegenwoordige verblijfplaats zal wel geene stilte ontstaan, ja zelfs ons weggaan naauwelijks opgemerkt, zeer spoedig vergeten worden; want een ander geslacht, dat wij reeds langzamerhand zien op-
{==393==} {>>pagina-aanduiding<<}
komen, zal onze plaats innemen, en spelen en woelen even gelijk wij. Doch ginds, waar wij slapen, rondom onze legersteden, zal niets vernomen worden dan eene onafgebrokene doodsche stilte. Maar ook wij, M.H., zullen eenen nieuwen dageraad te gemoet sluimeren, en, ontwakende, o mogt het voor ons allen dan een schoone, heerlijke morgen zijn!

Iets in antwoord op een fragment eener onlangs gehoudene voorlezing, geplaatst in dit Mengelwerk voor 1829. No. VI. (*)

Het verschil van denkwijze over eene zelfde zaak, hetwelk dikwijls tusschen gelijkelijk met gezond verstand begaafde en met goeden wil bezielde personen plaats heeft, is iets, dat vaak mijne grootste verwondering heeft verwekt. Men zoude zeggen, wat goed is, is goed; wat wijs is, is wijs, en het een en ander moet dus door elk goed en verstandig mensch voor zoodanig gehouden en erkend worden; dit ligt in de rede; en evenwel hoe te meermalen leert ons de ondervinding niet, dat, wat door den een' als goed wordt erkend, niets dan afkeuring van een' anderen verkrijgt; dat, wat door dezen als een verstandige maatregel wordt aanbevolen, als eene te schuwene verkeerdheid door genen wordt uitgekreten. Trouwens, denkwijzen zijn: tot rijpheid gebragte gedachten; om dus den oorsprong der denkwijzen te lee-
{==394==} {>>pagina-aanduiding<<}
ren kennen, zou men dien der gedachten moeten kunnen opsporen - en zulk een onderzoek, door sommige wijsgeeren wel eens ondernomen, waar is het ooit op uitgekomen, dan op de beschamende overtuiging van, aan het einde gekomen, even weinig van de zaak te weten als toen men begon? Mijn oogmerk is dan ook nu geenszins, mij in duistere bespiegelingen te begeven, maar alleen het boven gezegde als eene inleiding te gebruiken tot, en toepasselijk te maken op hetgene volgt, tot het ter neder schrijven waarvan mij een artikel in dit Mengelwerk, betiteld: Wat staat ons, Nederlanders, thans te doen, nu wij begraafplaatsen hebben in het opene veld? aanleiding gegeven heeft.
Geheel nu verschil ik van denkwijze met den steller van genoemde artikel; niet zoo zeer met opzigt tot de veranderde wijze van begraven, (omtrent welke ik mij niet vermete, 's Konings beschikkingen te beoordeelen) als voor zoo veel de hulde, volgens 's mans denkwijze aan de afgestorvenen te betoonen, aangaat.
Sterven is, mijns inziens, het afleggen van een broos, zeer onvolkomen ligchaam door de ziel, die, hare verbindtenis met hetzelve vaarwel zeggende, terstond, om zoo te spreken, vrijer ademt, eenen nieuwen werkkring aanvangt, welligt een nieuw bekleedsel ontvangt, en toegerust wordt met grootere bekwaamheden, dan zij, op aarde zijnde, immer uitoefenen kon. Aanvankelijk, misschien, zal door den oppersten Regter eenige belooning of straf uitgedeeld worden, en bestaan in de meerdere of mindere bekwaamheid, aan het nieuwe wezen geschonken. Dan, dit, waaromtrent wij niet meer dan gissen kunnen, daargelaten, het afgelegde ligchaam is toch niets meer van eenig belang; deszelfs waarde is minder dan die van een onbruikbaar geworden kleed, en na weinige dagen verandert het doorgaans zoo zeer van gedaante, dat zij, die het levende mensch het meest liefhadden en met het grootste welgevallen aanzagen, zich met afschuw van het lijk afwenden. De ziel intusschen leeft, maar niet meer voor ons op eene merkbare wijze;

{==395==} {>>pagina-aanduiding<<}
dus, wie eenen gestorvene beweent, kan met rede niet anders zeggen, dan: ‘deze lieveling is voor mij, zoo lang ik hier op aarde vertoef, verloren.’ - Om al deze redenen heb ik mij altijd bijzonder daarover verheugd, dat bij ons niets gebruikelijk was van al dat hulde bewijzen aan lijken, waarvan ik veel, als in andere landen plaats hebbende, hoorde spreken en las. Bloemen planten, bloemen strooijen op een graf, terwijl men daarbij gaat weenen, is mij altijd als een bewijs van overdrevene gevoeligheid (sensiblerie) voorgekomen; ja, wat meer is, als eene soort van, voor Christenen, ongepaste daad, als die insluit, óf dat men aan stof en asch meer waarde hecht dan het verdient, óf dat men de ziel van den afgestorvene nog als in eenige aanraking met de levenden beschouwt; iets, dat tot allerlei bijgeloovigheden aanleiding geven kan, en zoo vaak in vroegere dagen gegeven heeft. ‘De Romeinen,’ zegt de steller van het artikel, ‘hadden reeds de gewoonte, om de graven met bloemen te beplanten of te bestrooijen: waarom zouden wij hen in dezen niet volgen?’ - Ik antwoord: omdat wij Christenen zijn, zij Heidenen waren. Bij de onzekerheid, welke vóór 's Heilands komst aangaande het lot der afgestorvenen heerschte, mogt ieder individu welk denkbeeld hem het aannemelijkst voorkwam omhelzen, en, van een' charon, van een' pluto enz. droomende, zijn' geliefden overledene de reize naar de onderaardsche gewesten zoo aangenaam en gemakkelijk trachten te maken, als hem mogelijk scheen, ja zijn verblijf in de onbekende streken of Elysesche velden pogen te vervrolijken door bewijzen van liefde of teeder aandenken; maar nu wij weten, (dank zij Hem, die het leven en de onsterfelijkheid aan het licht gebragt heeft!) dat God niet een God der dooden, maar der levenden is, en dat zij Hem allen leven, nu
betaamt het ons, dunkt mij, geenszins, oude Heidensche gewoonten weder in zwang te brengen, en zoo doende onze heilige, zuivere en redelijke Godsdienst door dwaze uitwendigheden te ontheiligen; uitwendigheden, welke alleen het stoffe-
{==396==} {>>pagina-aanduiding<<}
lijk overschot van eenig mensch ten voorwerp hebben, of aan eenen niet meer bestaanden omgang met diens ziel doen denken. Wat dan? Moet men, een' geliefden echtvriend of echtvriendin, een teeder bemind kind, een' boezemvriend of vriendin, een' geëerbiedigden vader of moeder, een' dierbaren broeder of zuster, of anderen bloedverwant, door den dood van onze zijde gerukt ziende, dien begraven en - vergeten, zonder aan zijne nagedachtenis eenige hulde toe te brengen? Dit is geenszins, wat ik verlang, of wat de Christelijke Godsdienst ons gebiedt. Men treure, men weene, maar te huis, zich met geene zinnelijke teekenen, maar met zedelijke bespiegelingen bezig houdende; - men zoeke troost, niet in het zien groeijen of in het rieken eener bloem, maar in het bepeinzen van de veelvuldige troostwoorden van Hem, die het leven zelf was; - men overtuige zich meer en meer van de waarheid, dat God nooit iets te vroeg of te laat gedaan heeft; dat Hij zijne wijze redenen had, om den betreurden persoon nu van de aarde op te roepen, gelijk Hij zijne wijze redenen heeft, om er den treurende nog te laten; en zoo schikke men zich tot eene kinderlijke berusting in 's Hoogsten wil. Hulde bewijze men voorts aan den afgestorvene, door zijne of hare deugden te herdenken en na te volgen, en voortaan niets te doen, waarvan men zou kunnen denken: ‘dit zou met zijne of hare, op Godsdienst en rede gegronde, beginselen niet hebben gestrookt.’ Zoo zullen wij, dunkt mij, het best als Christenen treuren en de dooden vereeren, het zij hun lijk in eene kerk of in het opene veld begraven ligt; en kunnen zij weten, wat de overgeblevenen te hunnen opzigte doen, zoo zullen zij hen met meer welgevallen aanzien, in hun huis of elders hunne
werkzaamheden voortzettende, aan de verheerlijkte ziel met teederheid gedenkende, dan nutteloos tijd verspillende bij een graf, en vergankelijke bloemen plantende of strooijende op de aarde, die het reeds vergaande lijk bedekt.
Over hetgeen door den man, wiens gevoelen ik bestrij-
{==397==} {>>pagina-aanduiding<<}
de, op het laatst van meergemelde artikel gesproken is, heb ik het eerst gehandeld, omdat het meer, dan het vroeger door hem geboekte, tot de Godsdienst betrekking heeft. Nu blijft mij nog over, mijn verschil van denkwijze, ook over het plaatsen van gedenkteekenen op de graven, te kennen te geven. Naam, geboorte, en sterfdag en jaar, dit moet, mijns inziens, alles zijn, wat men op de graven te lezen vinde; - alle monumenten hoegenaamd zoude ik uitsluiten; en waarom? omdat, de gewoonte van dezulken op te rigten eens aangenomen zijnde, deze, bij de bekende gesteldheid der menschen, óf tot voeding hunner ijdelheid, óf tot het bedrijven eener ongepaste vleijerij, óf tot lastige berisping van anderer doen noodzakelijk aanleiding geven moet. Tot het eerste; daar zeker een hoogadellijk persoon, of een zeer rijk man, een' hoogeren prijs, dan b.v. f 132, voor eene gedenkzuil zal willen besteden, al ware het alleen, om, bij den eersten oogopslag, den, de grafplaats betredenden, wan delaar te doen opmerken, dat op die plek het lijk van een' persoon van aanzien ligt, wiens rustplaats zich van die des daar naast aan gelegenen armen daglooners onderscheiden moet; en zoo zal dan het gedenkteeken op het opene veld hetzelfde uitwerksel hebben, als voorheen de wapenborden of hoogdravende opschriften in de kerken hadden. Tot het bedrijven van ongepaste vleijerij (ten tweede) moeten de gedenkzuilen aanleiding geven, dewijl al ligt het graf van een' man, die den naam van geleerde, van wijsgeer, van onderwijzer, of wat dies meer zij, droeg, met de vermelding van zijne waardigheid zal prijken, en met den lof van zijne uitstekende talenten, al is het dat hij inderdaad beneden zijn beroep gestaan, en geene bijzondere vermelding verdiend hebbe; te meer, daar de overgeblevene bloedverwanten, al ware het slechts welstaanshalve, of ook om zichzelven in
hem te wierooken, niet nalaten zullen, hem den roem, aan zijnen post eenigermate verknocht, te laten wedervaren. Eindelijk (ten derde) zal tot lastige berisping, door de gewoonte

{==398==} {>>pagina-aanduiding<<}
van gedenkteekenen te plaatsen, aanleiding gegeven worden: want omtrent iemand, die van die gewoonte zou afwijken, zal al ligt gezegd worden: ‘hij toont, dat zijn doode hem weinig waard was;’ - omtrent een', die een te gering gedenkteeken sticht: ‘had men zoo iets nietsbeduidends van dien man, voor zulk eene vrouw of moeder enz., verwacht!’ - omtrent een', die, volgens de algemeene schatting, het monument te fraai laat maken: ‘zie eens, welk eene vertooning! de erfportie moet groot geweest zijn; anders had de erfgenaam zijn geld wel beter kunnen besteden!’ enz. enz. Wie kan al de te makene aanmerkingen kunnen optellen, waartoe het bezoeken van eene grafplaats met gedenkzuilen den bezoeker, die er dikwijls naar toe zal gaan, minder om over leven en dood na te denken, dan om uit nieuwsgierigheid eens te gaan zien, welk monument men voor dezen of genen, hem onverschilligen overledene opgerigt heeft, of met oprigten bezig is, ruime stof verschaffen zal?
Ten slotte dan, men begrave zijne dooden, thans in het opene veld, gelijk voordezen in de kerken, met eene gepaste statigheid en ernst, dekke de graven het zij met graszoden, het zij met eene zerk, neme dan afscheid van het lijk, behoude de nagedachtenis des overledenen, en huldige zijne deugden door navolging van dezelven op eene den Christen waardige wijze, tot dat ook voor den thans treurende de tijd daar is, waarop zijn lijk tot dat zijner vaderen verzameld zal worden, en zijne ziel zal juichen over hare verlossing uit het ligchaam des doods!

n.w.






{==399==} {>>pagina-aanduiding<<}

Brief van John Bowring aan den redacteur der Vaderlandsche Letteroefeningen. (*)

Londen, den 16 Mei 1829.

Aan den Redacteur der Vaderlandsche Letteroefeningen.

Wel Edel Heer!

Ik ben eerst dezen morgen van eene reis naar Ierland teruggekomen, en vind in Uw nommer van April 11. een stuk opgenomen, hetwelk eenen geheel onverwachten en, zoo ik vertrouw, volstrekt onverdienden aanval op mijn karakter behelst. Ik haast mij, U daarop de volgende regels te doen toekomen, hoewel ik misschien eenen zoodanigen aanval, van iemand die zich niet noemt, onopgemerkt had kunnen laten. Ik beken, dat mijne Brieven over Holland zeer in de haast opgesteld en in vele opzigten onvolledig zijn; maar zeker is het, dat zij niet met zoodanige bedoelingen en gevoelens geschreven werden, als die, waarvan Uw Correspondent mij verdenkt; en niet minder zeker is het, dat die Brieven reeds eene uitwerking gehad hebben, geheel verschillende van die, welke hij tamelijk voorbarig van dezelve schijnt te verwachten. Ik schreef als een vriend van Holland en van de Hollanders, en ik verheug mij in de overtuiging, dat ik iets heb toegebragt, om eenig belang in te boezemen en eenigen eerbied op te wekken voor dat volk, waartoe de Briefschrijver behoort.
Een groot gedeelte van zijnen Brief behelst onbepaalde beschuldigingen, en de Briefschrijver veroordeelt zijne eigene landslieden, wegens het vriendelijk onthaal, aan eenen vreemdeling gegeven. Voorzeker, het is waar, dat zij dien vreemdeling met meer heuschheid ontvingen, dan waarop hij aanspraak zoude hebben durven maken; doch daarom was deze heuschheid, en dit moet de schrijver zelf bekennen, door geene vleijerij gekocht. Het is mogelijk, dat deze vreemdeling

{==400==} {>>pagina-aanduiding<<}
eenige verkeerde indrukken, als gevolgen van het verschil tusschen de zeden der twee volken, heeft ontvangen en medegedeeld; doch, waar dit het geval mogt zijn, daar geschiedde zulks niet met verachting of bitterheid, veel minder nog met een gevoel van ondankbaarheid. In zijn eigen Vaderland heeft men hem beschuldigd, bezet te zijn met ingewortelde vooroordeelen ter gunste van de Hollanders, en heeft men hem uitgedaagd, om nu ook de andere zijde der schilderij te vertoonen. Hij heeft hierop slechts één antwoord kunnen geven: Tantum vidi.
Waarom schept de Briefschrijver er behagen in, om zaden van haat en mistrouwen om zich heen te strooijen? Waarom, niet tevreden met de beleedigingen mij aangedaan, zoekt hij ook nog, op eene verkeerde en onopregte wijze, het Engelsch karakter aan te vallen? Gedragen sommige Engelschen zich trotsch en onbeschaamd, - dat men die trotschheid en onbeschaamdheid bestraffe, en ik zal de eerste zijn, die zulk eene berisping toejuich; maar zoowel de wijsbegeerte als de Christelijke liefde verbieden eene zoodanige veroordeeling van eene geheele natie met eene enkele pennestreek. Indien toch de Briefschrijver S.S., bij voorbeeld, eens als een bewijs van Nederlandsche opvoeding, billijkheid en opregtheid, werd aangehaald, zou ik dan niet, in het belang van eerlijkheid en goede trouw, eene betere proef, een ander voorbeeld, mogen vorderen?
De beschuldigingen, tegen mij gerigt, zijn: dat ik geen persoon van gewigt of verdiensten ben. Wierd zulks bewezen, dan zoude dit meer mijn ongeluk dan mijne schuld zijn. Voorts, dat ik hen, die mij de meeste vriendelijkheid bewezen, gegispt en in een belagchelijk daglicht gesteld heb. Dit is eene onwaarheid, even kwaadaardig als oneerlijk. Dat ik mij met de publieke zaken en de bijzondere huishouding bemoeid en de huiselijke gebruiken der Hollanders berispt heb. Hierop, gelijk op al het overige, kunnen de Brieven zich zelve verdedigen. Scripta manent.
Twee meer bepaalde beschuldigingen worden er opgegeven; te weten, dat ik de Doopsgezinden met de Kwakers heb verward, en dat ik melding heb gemaakt van het katknuppelen door de Friesche boeren. In dien S. de eigenaardigheden van de Kwakers bestuderen wil, - de eenvoudigheid van hunne eerdienst, hunnen afkeer van eeden en van de krijgsdienst, hunne strenge zedeleer, - en zoo hij dit alles wil vergelij-
{==401==} {>>pagina-aanduiding<<}
ken met datgene, hetwelk de Doopsgezinden onderscheidt, dan zal misschien zijn eigen oordeel eene wijziging ondergaan. En, wat de ruwe volksvermakelijkheden betreft, waarvan ik gesproken heb, - ik bezit er een schriftelijk bewijs voor, van de hand van eenen aanzienlijken Fries. Ik ben er nimmer ooggetuige van geweest, en hoop, dat het geen plaats meer hebbe; doch, hoe dit zij, S.S. moet mij niet beschuldigen, eene opzettelijke valschheid verhaald te hebben. Dat is eene uitdrukking, die niet betaamt.
Ik heb eene daadzaak medegedeeld, en ik deed het ter eere van eenen geachten vriend, en omdat ik er een voorbeeld in dacht te vinden van eenvoudigheid van zeden, de tijden der Aartsvaderen waardig; de daadzaak, namelijk, dat, toen ik, met een gezelschap vrienden, op de pastorij van Waaxens aankwam, de spijskamer van den Heer des dorps het noodige tot het onthaal voor de onverwachte gasten moest opleveren. En dit is nu het thema voor eene lange reeks van aantijgingen. Ik denk, dat mijn waardige Gastheer zich de zaak niet zal aantrekken, en veel minder nog de uitlegging, door den Briefschrijver aan mijne woorden gegeven, voor zijne rekening nemen.
Wat de drukfouten betreft, - ik beken, dat derzelver aantal groot is; maar ik bevond mij nog op reis, toen de Brieven gedrukt werden, en S.S. kan er zich op verlaten, dat die feilen zouden zijn verbeterd geworden, indien ik destijds in Engeland ware geweest.
Nog een woord ten slotte. Ik heb veel gereisd. Het is mijn voorregt geweest, mij onder vele volken te hebben mogen ophouden, en onder die alle bezit ik vrienden, wier aandenken mij steeds dierbaar blijft. Indien de ondervinding, welke ik opdeed, mij iets geleerd heeft, dan is het dit, dat het geene wijsheid te kennen geeft, wanneer men iemand, buiten noodzakelijkheid, leed aandoet, en geene deugd, wanneer men bitterheid en verdeeldheid bevordert. Den schrijver zij daarom, met eene kleine verandering, de spreuk van mazarin aanbevolen: ‘Eerbiedig anderen, en zij zullen u eerbiedigen;’ of, liever nog, en meer in den geest des Christendoms: ‘Heb anderen lief, en zij zullen u liefhebben.’

Wel Edel Heer!

Uw Ed. Dienaar

(was get.)

john bowring.







{==402==} {>>pagina-aanduiding<<}

Drie brieven, tusschen den heer J.F. Willems en den Baron de Stassart onlangs gewisseld.

(Vervolg en slot van bl. 367.)

Aan den Redacteur van het Journal d'Anvers.

Daar de Heer de stassart, volgens zijnen brief van den 9 dezer, den handschoen opgenomen heeft, en zijne krachten wel voor een oogenblik tegen mij beproeven wil, reken ik het mij tot eene eer, eene lans met hem te breken. Hij behoeft niet te vreezen, dat ik, in mijne trotsche minachting, hem eenen verraderlijken steek (coup de jarnac) wil toebrengen; het strijdperk zal niet met bloed bevlekt worden, en, als het mij gelukt hem uit den zadel te ligten, zal ik, op zijn hoogst genomen, tot prijs der overwinning, hem trachten te ontdoen van die wapenrusting, zoo schitterende van Fransche sierlijkheid, welke zoo sterk afsteekt bij mijn oud Vlaamsch harnas. Onze wapens zijn, zoo als gij ziet, niet gelijk; en, indien het hier alleen te doen ware om Fransche phrases te maken, zoude ik dadelijk bekennen, dat ik overwonnen was, even als onze Hollandsche Afgevaardigden, wanneer zij het wagen hem op dat terrein aan te vallen. Ik zal beginnen met mijne achtbare tegenpartij te verzoeken, niet te veel op de ruwheid mijner uitdrukkingen te letten; hierin het voetspoor onzer voorvaderen volgende, die allen, wanneer zij in de Fransche taal wilden schrijven, tot zelfs de Waal paquot toe, in een nederig voorberigt zich op de kniën wierpen, en aan de Franschen verschooning verzochten voor de taalfouten, die zij begaan mogten. Ik zal dus, even als de Heer des roches, in de voorrede van zijne Histoire ancienne de la Belgique, zeggen: Ik schrijf in eene taal, die de mijne niet is. (Dat was regt aardig van dien Mijnheer des roches; want de Heer de stassart verzekert ons, in de Revue Encyclopédique van April 1822, bl. 138, dat dit Lid
der Brusselsche Akademie de eenige Belg was, die het Fransch konde schrijven: zoo zeer was die taal ons eigen!)
De Heer de stassart gelooft, dat ik eenigzins aan verstrooidheid van gedachten onderhevig ben. Het schijnt,

{==403==} {>>pagina-aanduiding<<}
dat ik onze volkstaal niet in het inwendig bestuur onzer provinciën had moeten zoeken, maar wel aan het Hof onzer Vorsten, of in de raadsvergaderingen van den Souverein, zoo als b.v. in den geheimen Raad, die geen regtsgebied op het volk uitoefende. (De neny, tome II, page 98.) Ik waande in mijne eenvoudigheid, dat men door langue nationale (nationale of volkstaal) de taal van de natie of van het volk verstond. Maar zoo gaat het, wanneer men zijn Fransch niet goed verstaat! De Heer de stassart leert mij, dat het de taal van den Vorst is. En wat zoude dan nu onze volkstaal zijn? Wat gaat het mij aan, of de diplomatieke zaken aan ons Hof nog in het Fransch behandeld worden, als het volk maar in zijnen eigen tongval bestuurd wordt?
Indien de Heer de stassart nog wil staande houden, dat het niet de volkstaal is, die hij op het oog heeft, zal ik mij veroorloven hem af te vragen, waarover hij zich dan in de Staten Generaal beklaagd heeft, en of het ook in verstrooidheid van gedachten is, dat hij, in zijne Redevoeringen van 25 Februarij en 5 Maart, van de taal van het algemeene Gouvernement of van den Vorst willende spreken, bij uitsluiting van de toepassing der besluiten van 1819 en 1822 gehandeld heeft, die geene betrekking op dit algemeene Gouvernement hebben? Hij zegt onder anderen, dat de inwoners van Brussel genoodzaakt zijn, eene bedevaart naar Waterloo te doen, ten einde er huwelijkskontrakten te doen opstellen, die zij met kennis van zaken kunnen teekenen. Wel, dat is regt aardig! De inwoners van Brussel moeten geweldige liefhebbers van bedevaarten zijn; want anders konden zij toch zelve de huwelijksvoorwaarden in de Fransche taal opstellen, die voorwaarden bij eenen Notaris deponeren, en hem verzoeken, om, daarmede overeenkomstig, zijne akte in het Nederduitsch op te stellen. Maar de Heer de stassart heeft niet in ernst gesproken. Er schuilt daar zeker eene poëtische inspiratie onder. Men weet, dat de poëten van verdichtingen houden, en dat de Heer de stassart zeer lieve fabelen maakt. Neen, de inwoners van Brussel hebben genoegzame achting voor hunne Notarissen, om zich op hen te verlaten, even zoo als mijn achtbare tegenpartij zich somtijds op zijne Collega's in de Tweede Kamer verlaat; want ik wed, dat hij niet zal willen erkennen, dat hij zonder kennis van zaken over dat groot aantal Vlaamsche Verzoekschriften gestemd heeft. Maar, zegt hij, wat schaadt het onder-
{==404==} {>>pagina-aanduiding<<}
scheid van Tongval? Hebben de Elzassers, niettegenslaande hunne
Duitsche taal en hunnen Duitschen oorsprong, getoond, dat zij minder, dan het volk van Tourraine en Normandije, aan Frankrijk verknocht waren? (*) Men ziet, dat hij er behagen in vindt, om zijne voorbeelden uit Frankrijk te halen. (Zijne Redevoering van den 25 Februarij is er vol van; hij spreekt daarin van Fransche Kersliederen (Noëls), van gresset, van lodewijk XIV, van lodewijk XV, van lodewijk XII.) Hij had echter niet zoo ver behoeven te gaam; de Belgische Geschiedenis leert ons, dat, in de omwenteling
tegen filips II, zij, die het Fransch tot moedertaal hadden, de eersten geweest zijn, om de zaak van willem I en der Algemeene Staten te verlaten. Hoewel ik, voor mij, overtuigd ben, dat zij er zeer grondige redenen toe hadden (**), is het echter eene daadzaak. Ik zal niet spreken van hetgene men in 1815 uit liefde tot de Fransche taal deed (***): laat ons zulks vergeten, en tot den in uw dagblad van gisteren medegedeelden brief terugkeeren.

{==405==} {>>pagina-aanduiding<<}

De regering van albert en isabella wordt daarin aangehaald, als het tijdvak, waarin de Fransche taal reeds die van het groetste aantal Belgen geworden was. Ik heb thans voor mij liggen eene verbeterde uitgave der Description des Pays-Bas van guicciardin, die in 1609 gedrukt is. Ik vind bl. 34 en 161, dat onze natuurlijke spraak (parler naturel) toen Vlaamsch was, en dat men overal in die taal pleitte, behalve in die streek, waar voornamelijk de steden Nyevelt, Genappes enz. liggen. Wij hebben gezien, dat onder die Vorsten, wier gedachtenis met regt in eere gehouden wordt, en aan wie het zeker niet onbekend was, welke de taal van het grootste aantal Nederlanders was, alle onze kostumen in het Vlaamsch verleend zijn. Toen in 1622 die van Leuven door hen bevestigd werden, en de Hoofdschout en andere ambtenaren van het gedeelte des Walenkwartiers, hetwelk tot het regtsgebied van Leuven behoorde, verzochten, dat men in de Fransche taal mogt pleiten, wanneer er een geding tusschen de bewoners van het gezegde Walenkwartier (Roman Pays) van Braband ontstond, werden zij in derzelver einden en de conclusiën, genomen in hun verzoek, afgewezen en niet ontvangbaar verklaard, bij decisie gegeven te Brussel den 26 Julij 1622, die men in de Archiven van Leuven vindt, in de Chartres ende andere munimenten der stadt Loven, sub Litt. N.O.P., Deel VII, bl. 208 en 209. Waar was dan toen de Fransche volkstaal? Als men den Heer tarte Cadet (een'
anderen kampvechter) gelooven mag, was zij nergens. Op het geheele grondgebied (zegt hij, over onze dertien Departementen, toen zij met Frankrijk vereenigd werden, sprekende) was de Fransche taal bekend, maar slechts bij een zeker aantal personen; nergens was zij de volkstaal. Het Waalsch, het Vlaamsch en het Duitsch verdeelden onderling het grootste aantal ingezetenen. (Voorrede der Flandricismes, Wallonismes etc. ouvrage dans lequel on indique les fautes que commettent les Belges en parlant l'idiome français; Bruxelles, chez rampelbergh, 1811.) Het zoude zeker te verwonderen zijn, dat de Fransche taal onder albert

{==406==} {>>pagina-aanduiding<<}
en isabella die van het grootste aantal ingezetenen zoude geweest zijn, dewijl zij het thans niet is. Men heeft opgemerkt, dat men thans nog Vlaamsch spreekt op alle plaatsen in België, waar het vóór meer dan zes eeuwen gesproken werd; dat te dien opzigte de Fransche taal geen duim gronds gewonnen heeft (*), en dat alle menschen, die daar ter plaatse geboren en opgevoed zijn, ten huidigen dage nog datzelfde Vlaamsch spreken; en, bovendien, de Christelijke onderwijzing van den Catechismus geschiedt er uitsluitend in die taal. Of wel zoude nu onze Geestelijkheid dermate eene monopolie van de Vlaamsche taal gemaakt hebben, dat zij de taal van het grootste getal inwoners niet wilde spreken? Of zouden de kinderen der voorstanders van de Fransche taal niet ter kerke gaan? 't Is waar, dat sommigen hunner zich van den kant der godsvrucht niet onderscheiden. De te Brussel uitgegevene herdrukken der werken van voltaire, parny, volney, dupuis, santo-domingo hebben het getal der geloovigen, in ons land, niet vermeerderd. Nog niet lang geleden zag ik in de militaire mis iemand naast mij, met een in marokijn gebonden
exemplaar van den bij de Gebroeders laurent uitgegeven druk van beranger. Waarschijnlijk bezigde hij het, om er la messe du Saint Esprit in te lezen!
Dit herinnert mij aan het Vlaamsche blijspel, dat de Heer lambrecht, Heer van Neer Ockerseel, Secretaris van den geheimen Raad des Konings, omstreeks het jaar 1659 vervaardigde, toen het de mode werd, Fransche gebedenboeken te gebruiken. Men leest daarin:

Pantagrul. 
Wanneer de jonckheyt maer alleen begint te loopen, 
Syn d'ouders al bezorgt haer sack vol Frans te koopen. 
Vooreerst een kerkeboeck, half Waels en half Latyn, 
Dat is de rechte wech voor die wil heylich syn. 

{==407==} {>>pagina-aanduiding<<}

Koryn. 
Neen, vrindt, Godt kan verstaen wel alderhande talen. 
Pantagrul. 
Ja wel, die Frans dan bidt, Godt ziet ze aan voor Waelen. 

De Heer de stassart eindigt zijnen brief met iedereen, wie het ook zij, uit te dagen, om hem eene enkele zinsnede aan te wijzen, waarin hij onze Vlaamsche taal had zoeken belagchelijk te maken. Ik behoef daartoe de afleveringen der Revue Encyclopédique niet te doorbladeren; zijne Redevoeringen in de Tweede Kamer bewijzen het genoegzaam: want, is het niet klaarblijkelijk de Vlaamsche taal bespotten, wanneer men zegt, dat wij geene andere volkstaal hadden dan het Fransch? Maar er zit in deze afleveringen meer: er zijn dingen in, die ik niet weet te noemen; ik heb moeite te gelooven, dat de Heer de stassart dezelve thans voor zijn werk zoude willen erkennen, zoo als b.v. hetgene hij in zijn artikel over een treurspel van den Heer alvin (*) van de taal zegt (Julij, 1821). Ik zoude zelfs haast gelooven, dat dit artikel niet van zijne hand is, hoewel er zijn naam onder staat: want een Nederlandsch Afgevaardigde zoude ons Gouvernement geen Hollandsch Gouvernement noemen, en niet aan den vreemdeling verzekeren, dat dit Gouvernement pogingen aanwendt, om het gebruik der Fransche taal in België te weren; alsof het in ons land verboden ware, Fransche treurspelen te maken? Neen, nog eenmaal, de Heer de stassart heeft dat niet kunnen schrijven; hij, die alle jaren zijne stem geeft, om vrij aanmerkelijke sommen tot het aanmoedigen der beoefening van die taal toe te staan. Inderdaad, wanneer men ziet, dat de Koning, op kosten van den Staat, de Brusselsche Akademie hersteld heeft; dat Z.M. aanmerkelijke sommen
aan de Fransche Schouwburgen toestaat; dat Hoogstdezelve Fransche Schrijvers aanmoedigt; dat die taal aan onze Hoogescholen, in onze Athenaeën, in de Rijksscholen onderwezen wordt, - heeft men dan geen ongelijk, zich te beklagen?
Wat mij betreft, ik houd ook veel van de Fransche taal, hoewel ik mijne moederspraak verdedig. Somtijds zelfs be-
{==408==} {>>pagina-aanduiding<<}
kruipt ook mij de lust, om den Franschen Parnas te beklimmen, dien de Heer de stassart in alle deszelfs schuilhoeken kent. Ik zal, ten bewijze, een der coupletten mededeelen, welke ik onlangs, op de wijze van een der liedjes van beranger, gemaakt heb:

Foin de la Gallomanie 
Dont le Belge est accablé; 
Ce Flamand, que l'on renie, 
Par nos pères fut parlé. 
N'empruntons de nos voisins 
Que leurs truffes et leurs vins. 
Mes amis, mes amis, 
Soyons de notre pays! 
Oh, soyons de notre pays! 

Antwerpen, den 14 Maart 1829.

j.f.w.




Verslag van geheime genootschappen in China.

De Gouvernementen van Europa zijn niet de eenige, die bevreesd zijn voor geheime Genootschappen. De aloude bodem van Azië heeft ook de zijne, en China zelf telt er verscheidene in zijnen boezem. Aldaar, gelijk elders, was het ontevredenheid en zucht naar verbetering, welke hun het bestaan gaven; terwijl staatkundige beweegredenen zich paren aan de algemeene drijfveren, welke elders de vestiging van dusdanige Genootschappen te wege bragten. Men weet, dat China onder het juk is van vreemde overheerschers, die de oude nationale Dynastie vervangen hebben. De Mantchoux-Tartaren zijn de tegenwoordige meesters van het Chinesche Keizerrijk; en het schijnt, dat zij, in hun stelsel van beheer, nooit bedacht geweest zijn, om het overwonnen volk de herinnering hunner overweldiging te doen vergeten. Hun wantrouwen heeft de ingezetenen verwijderd uit schier alle hooge bedieningen, en de heerschende stam oefent zijne magt uit, zonder eenige wederhouding. Ten gevolge van die onderdrukking, heeft dan ook de natie het aandenken harer eigene Vorsten gemoedelijk bewaard, en steeds omtrent hare nieuwe meesters een misnoegen onderhouden, hetwelk hun trots hiet getracht heeft te voorkomen. Men gevoelt, dat, in een land,

{==409==} {>>pagina-aanduiding<<}
waar zulke geneigdheden kiemen, geheime Genootschappen een' talrijken aanhang moeten vinden; en, wanneer men de onmetelijke bevolking van China in aanmerking neemt, zal men zich niet verwonderen, dat allengskens het getal der misnoegden kan aangroeijen tot eenige honderdduizend menschen.
Het meest vermaarde dier geheime Genootschappen is dat van de Broeders der Drieëenheid. Deszelfs oorsprong, naar de bewering der leden, klimt op tot de stichting van het Keizerrijk van het Midden, gelijk de Chinezen hun eigen land noemen. Eerst voerde het den naam van Genootschap van Hemel en Aarde; maar, onder de regering van Keizer kia king, stelde het Gouvernement,ontrust door deszelfs ontzaggelijken aanhang in schier alle provinciën van het Keizerrijk, alles in het werk, om het te vernietigen. Eenigen der opperhoofden, gevat zijnde, werden onthalsd; en de Courant van het Hof van Pekin kondigde, in haren zwellenden stijl, aan, ‘dat, in den ganschen omtrek van de tent der hemelen, geen enkel lid dezer strafwaardige vereeniging meer gevonden werd.’ Het Genootschap werd echter geenszins ontbonden, maar zag zich alleen verpligt, van naam te veranderen, en dien van Genootschap der vereenigde Drie, of der Drieëenheid, aan te nemen. Deze geheimzinnige benaming beteekent bij de Chinezen het Heelal, met alles, wat het bevat. Van die drie vereenigde wezens is het eene de Hemel, vader aller dingen; het andere de Aarde, moeder aller dingen; het derde de Mensch, het eenige schepsel op deze we reld, dat, door zijne Rede, het vermogen bezit, de dingen te onderscheiden.
In weerwil der omstandigheden, onder welke het Genootschap zich heeft gevormd, schijnt deszelfs doel niet uitsluitend staatkundig te zijn. Men betigt het van allerlei wanorden te begunstigen, en beweert zelfs, dat de leden, goeddeels tot de gemeene volksklasse behoorende, zich aan diefstal en rooverij overgeven. De Chinesche kooplieden, die te Java, Singapore en Penang handeldrijven, zijn, zoo men wil, om hunner roofzucht te ontgaan, verpligt, aan het Genootschap eene jaarlijksche schatting te betalen; op welke voorwaarde zij volkomen veilig kunnen handeldrijven. Getrouw aan zijne verbindtenissen, heeft hetzelve meermalen aan deze schatpligtigen doen teruggeven, hetgeen eenigen van deszelfs leden, minder naauwgezet omtrent de onschendbaarheid des

{==410==} {>>pagina-aanduiding<<}
verdrags, hun ontroofd hadden. Men voelt intusschen, dat deze bijzonderheden geene volkomene zekerheid hebben. In een land, zoo weinig zich mededeelende als China, heeft men dubbele omzigtigheid noodig in het vermelden van zaken, die, uit derzelver aard, bovendien niet dan zeer onvolledig kunnen bekend zijn. Alwat de verhalen der reizigers, die van de geheime Genootschappen in China gewaagden, stellig bevestigen, is derzelver bestaan; terwijl de volgende bijzonderheden nog vermelding verdienen. De leden des Genootschaps noemen zichzelven, onder elkander, het groote gezin der Broeders. Elk van hen moet deszelfs voorschriften eigenhandig afschrijven; want de hoofden zijn voorzigtig genoeg geweest, om ze nimmer te laten drukken. Elk nieuw lid moet, bij zijne intrede, een aantal eeden afleggen, en ijsselijke verwenschingen tegen de verraders uitspreken. De kandidaat wordt daarbij geplaatst onder een gewelf van blanke sabels, en de plegtigheid wordt besloten met, voor zijne oogen, een' levenden haan den hals af te snijden, als zinnebeeld van het lot, dat den eedverbreker wacht. De bijzondere zinnebeelden bestaan, meerendeels, in geheimzinnige getallen, in welke de 3 vooral eene groote rol speelt, gelijk in vele andere werelddeelen. De Broeders der Drieëenheid herkennen elkander aan zekere geheime teekens, aan zekere bewegingen der vingeren, en aan de wijze, op welke zij het deksel hunner theekoppen afnemen. Het Genootschap heeft zijne bijzondere gezangen, onverstaanbaar voor oningewijden, en waarvan de leden zich almede ter herkenning bedienen. Zij kennen die alle van buiten, en de eerste woorden van een dier geheimzinnige coupletten zijn hun vaak genoeg, om een geheel denkbeeld aan hunne ingewijden verstaanbaar te maken. De grootste eensgezindheid schijnt tusschen de Broeders der Drieëenheid te heerschen, en zij verleenen elkander, in behoefte,
wederzijdschen bijstand. Ziehier een hunner geliefde spreekwoorden:

Hebt gij eenige vreugd, 
Doe ons daarin deelen; 
Hebt gij eenige smart, 
Doe ons daarin dragen. 

Het zegel des Genootschaps heeft, op een van deszelfs acht hoeken, eenige verzen, op de vereeniging der Broeders en de hooge oudheid dier vereeniging doelende.

{==411==} {>>pagina-aanduiding<<}

Behalve dit Genootschap, bestaan er in China en in de Chinesche volkplantingen eenige andere, wier doel niet veel meer bekend is. Een der voornaamste is dat van de Koningin des Hemels, ook genoemd Genootschap der Moeder. Het schijnt, dat hetzelve allengskens zich heeft uitgebreid tot in de Engelsche Oostindiën.

De Fransche policie.

Eene Policie, welke zich verwijdert van hare eenvoudige instelling ter rustbewaring en bescherming, is inderdaad eene verschrikkelijke en monsterachtige zaak. Die, onder het bestuur van franchet en dalavau, was nog wel de ergste van alle. Zij was die van de biddende partij. Jezuiten bovenal, niet tevreden met hun inkomen, hechtten zich aan eenige magtige personen, in de hoedanigheid van niet bezoldigde spions, in het vertrouwen, dat er een tijd zou komen, waarin zij hun eerloos bedrijf niet slechts eershalve, maar als een middel, om fortuin te maken, konden uitoefenen. Die tijd verscheen met de vorming van het jongste Ministerie. De ultra-Monarchale en bovenal Jezuitsche Policie vestigde zich onder delavau, en hare hoofdplaats was Montrouge. Het paleis van den Directeur kon zijn eigen zwart kabinet niet ontberen. Het schijnt, dat het geheime bureau, door het bestuur van het postwezen belast met het openen van brieven, aan de bedoelingen van het Gouvernement niet toereikend voldeed, daar hetzelve goedvond, zulks aan de Prefectuur der Policie op te dragen. Aan den Heer foudras, toen Inspecteur-generaal, is men de schepping en volmaking dezer instelling der duisternis verschuldigd. Groote geldsommen te zijner beschikking hebbende, viel het hem gemakke lijk, bij het meerendeel der vreemde gezantschappen, bijzondere personen om te koopen, die hem de briefwisseling der Ambassadeurs met hunne Hoven overleverden. Men deed, met de grootste naauwkeurigheid, eene menigte nagemaakte zegels vervaardigen van de onderschepte pakketten. Door middel van een strijkijzer wist men de sporen van het openen derzelven uit te wisschen. Zekere lenoir, (een naam, zijn bedrijf waardig!) inzonderheid te werk gesteld tot het openen en weêr digtmaken der brieven, vond het geheim uit van
eene metaalmenging, welke, na den afdruk van het

{==412==} {>>pagina-aanduiding<<}
zegel te hebben ontvangen, eene groote mate van vastheid verkreeg. Ten gevolge dier ontdekking, waren weldra, met de volmaaktste naauwkeurigheid, de zegels van alle personaadjen, in correspondentie met alle Afgezanten, en van die der Afgezanten zelve, nagemaakt. Men maakte de zegels los, zoo zij van was waren, door er een heet lemmer onder te brengen, en herstelde zulks vervolgens met een weinig gesmolten was. De ouwels werden door stoom verweekt. Op deze schandelijke manier kwam men ter kennisse van de geheele Engelsche diplomatieke correspondentie. - Bijaldien in de jaarboeken der eerloosheid iets grappigs zich konde voordoen, dan zouden wij zulks moeten vinden in den persoon van denzelfden delavau, vervolgd door het denkbeeld, dat men hem wilde vermoorden, en geplaatst onder de beschermende vleugelen dierzelfde handlangers, als eene Engelenwacht rondom hunnen Heilig!

Iets, over het vermogen der vliegen en andere insekten, om hun ligchaam in eene, met de wet der zwaartekracht strijdige, rigting te houden.

Home ontving van wijlen den vermaarden banks een exemplaar, niet minder dan 5¾ oncen wegende, van de Lacerta Gecko, eene soort van hagedis, op het eiland Java te huis behoorende, die des avonds van uit het dak der huizen te voorschijn komt, en langs de gladde, loodregte wanden loopt, om vliegen te vangen, die haar tot voedsel verstrekken, waarna zij weder dakwaarts opklimt. Hij onderzocht dit dier. Elk van deszelfs voeten heeft vijf teenen, welke ieder, behalve den duim, aan het einde een' zeer scherpen en sterk omgebogen klaauw hebben. Aan het onderdeel van elken teen bevinden zich zestien dwarsspleten, die tot even zoo vele holen of zakken leiden, welke bijkans zoo diep als de klaauwen lang zijn. Alle openen zich naar voren, en de opperrand van elke opening is fijn getand. De holligheden zijn inwendig met een opperhuidje overtogen, en de getande randen desgelijks daarmede gedekt. Verscheidene aan deze deelen zich bevindende spieren trekken de klaauwen nederwaarts, openen den mond der holligheden, en drukken de getande randen op de oppervlakte, op welke het dier staat. Toen home den onderkant der teenen, terwijl de zakken gesloten waren,

{==413==} {>>pagina-aanduiding<<}
naauwlettend onderzocht, trof het hem, dat de oppervlakte aan dat deel van den zuigvisch (Echineis remora) gelijkvormig was, waarmede dat dier zich aan den haai of aan den bodem der schepen vasthecht. Hetzelve onderzoekende, vond hij de oppervlakte vooraan den kop, waarmede de zuigvisch zich vasthecht, van ovale gedaante, en, in evenredigheid van de grootte des diers, van vrij grooten omvang. Zij heeft een' breeden, bewegelijken rand, die zich vast aan de oppervlakte, waarmede hij in aanraking komt, sluiten kan; en het is blijkbaar, dat, wanneer de buitenrand zulk eene gesteldheid erlangt, en de kraakbeenige bekleedsels zich opheffen, de tusschenruimten even zoo vele luchtledige ruimten worden, terwijl de getande randen dier kraakbeenige deelen zich aan eenig voorwerp genoegzaam vasthechten en in dien toestand blijven kunnen, daar de drukking des hen omgevenden waters eene grootere werkzaamheid der spieren onnoodig maakt. Hieruit volgt, dat de verklaring van het aanhangen der zuigvisschen in de luchtledige ruimten, die door middel eener bewerktuiging, welke eene vrijwillige spierbeweging zich ten nutte maakt, worden veroorzaakt, alsmede in de drukking des omringenden waters, te zoeken is. - Hetzelfde nu vindt plaats bij onze hagedis; met dit onderscheid alleen, dat, daar in het eene geval het aanhangen onder het water plaats grijpen en langer voortduren moet, de door de natuur daartoe gebezigde middelen eenvoudiger, - in het andere, daarentegen, waar die zelfde inrigting in de lucht moet werken, waar de zwaartekracht haar grootere zwarigheden tegenstelt, waar de werkzaamheid van zeer korten duur zijn, en terstond weder vernieuwd moet worden, eene fijnere zamenstelling der deelen, eene evenredig grootere diepte der holligheden en eene meer zamengestelde vorming der spieren noodzakelijk is. Aldus de wet hebbende nagespoord, volgens welke een dier, zoo groot als deze hagedis, in staat is, zich, bij
voortgaande beweging, tegen de wet der zwaartekracht vast te houden, meent hij tevens daarin de verklaring gevonden te hebben, hoe de vliegen en andere insekten zich zoo gemakkelijk, onder nog veel ongunstiger omstandigheden, kunnen vasthouden; terwijl hij verder opmerkt, dat men zich daarvan nader kan overtuigen, wanneer men de beweging der pooten van een, op de binnenzijde eener glazen klok zich bevindend, insekt door een sterk vergrootend mikroskoop waarneemt. Men ziet alsdan, hoe het beestje den eenen zuiger na den anderen van de oppervlakte

{==414==} {>>pagina-aanduiding<<}
van het glas wegtrekt en wederom op een ander gedeelte nederzet. - Home heeft dezelfde inrigting waargenomen aan den voet van een' walrus. Bij de vlieg moeten deze deelen honderdvoud worden vergroot, om derzelver vorming voor het oog zigtbaar te maken; maar bij den walrus zijn dezelve zoo groot, dat men die viermaal in doorsnede moet verkleinen, om ze op een kwart blad papier te kunnen afteekenen.

Iets wegens den jongen Napoleon aan het hof van Weenen.

(Le Fils de l'Homme, ou Souvenirs de Vienne; par méry et barthélemy. Bruxelles, 1829.)

Een der genoemde Schrijvers begaf zich dezer dagen naar Weenen, ten einde aan den jongen napoleon een exemplaar te overhandigen van beider gemeenschappelijk dichtstuk: Napoléon en Egypte. Deze poging, echter, mislukte te eenemaal. Zij wreekten zich van deze teleurstelling door een nieuw dichtstuk, Le Fils de l'Homme. En het is uit de toelichtende aanteekeningen achter hetzelve, dat wij het volgende ontleenden:
Ik vervoegde mij tot den Graaf van czernine, 's Keizers Opperhofmeester. Deze eerbiedwaardige grijsaard ontving mij allerminzaamst, en verwees mij naar den Graaf dietrichstein, inzonderheid belast met de opvoeding van den jongen Prins, als zijnde deszelfs Grootmeester. Nadat ik het doel mijner reize had ontwikkeld, nam 's mans gelaat terstond eene uitdrukking aan - ik zal niet zeggen van misnoegdheid, maar van zekere onaangename verlegenheid. Na eenige oogenblikken zwijgens, zeide hij: ‘Is het wel waar, dat gij herwaarts gekomen zijt, alleen om den jongen Prins te zien? Wie kan u daartoe hebben aangespoord? Is het mogelijk, dat gij gerekend hebt op welslagen? Men vormt zich dan in Frankrijk geheel verkeerde, ja belagchelijke denkbeelden wegens hetgeen hier omgaat. Is u onbewust, dat de staatkunde van Frankrijk en die van Oostenrijk evenzeer beletten, dat eenig vreemdeling, vooral Franschman, den Prins nadere? Hetgeen ge mij verzoekt, is dus volstrekt onmogelijk. Het doet mij waarlijk leed, dat gij eene zoo lange en moeijelijke reis gedaan hebt, zonder eenige kans op welslagen.’ - De Schrijver putte nu, als 't ware, zijne welsprekendheid uit, om tot zijn doel te geraken. ‘Ik vraag niet,’ zeide hij onder anderen, ‘den Prins te spreken zonder getuigen. In uw bijzijn, in dat van tien

{==415==} {>>pagina-aanduiding<<}
andere personen, zoo ge wilt, moge het zijn; en, zoo mij een enkel woord ontsnappe, dat de achterdochtigste staatkunde kan verontrusten, ben ik bereid, mijn leven in een' Oostenrijkschen kerker te eindigen.’ Doch alles vruchteloos; en, op de aanmerking, dat het, ondanks alle genomene voorzorgen, toch wel niet ondoenlijk geweest ware, zoo men zulks gewild had, den jongeling dit of eenig ander geschrift in handen te spelen, ontving hij dit zeer opmerkelijk bescheid: ‘Weet, Mijnheer, dat de Prins niets hoort, ziet of leest, dan hetgeen wij willen, dat hij leze, zie of hoore. Zoo hij, bij geval, een' brief, een papier, een boek ontving, dat onzer waakzaamheid ontsnapt, en tot hem gekomen was, zonder door onze handen te zijn gegaan, zijn eerste werk zou zijn, het aan ons te geven, zonder het te openen; hij zou er geen oog in slaan, vóór dat wij hem gezegd hadden, dat hij zulks zonder gevaar kon doen.’ - ‘Het schijnt dus, Mijnheer de Graaf, dat de Zoon van napoleon op verre na zoo vrij niet is, als wij hem ons in Frankrijk verbeelden.’ - ‘De Prins, Mijnheer, is geen gevangene; maar - hij bevindt zich in eenen geheel bijzonderen toestand. Wees zoo goed, mij geene vragen meer te doen, en tevens van uw voornemen af te zien, waaromtrent, ik herhaal zulks, eene volstrekte onmogelijkheid bestaat.’ - Na verloop van veertien dagen, herhaalde de Schrijver, als ten overvloede, zijn bezoek bij den Grootmeester, en ontving dezelfde afwijzing, met deze bijvoeging: ‘Ik begrijp inderdaad niet, Mijnheer, hoe ge er zoo veel in stellen kunt, om den Prins te zien. Houd u voldaan met te vernemen, dat hij gelukkig is, dat hij geene eerzucht kent. Zijne baan is afgeperkt. Nooit zal hij Frankrijk naderen; de gedachte zelf; zal niet bij hem opkomen. Zeg dit uwen landgenooten, en help hen, is dit mogelijk, uit hunne dwaling.
Gij behoeft niets geheim te houden van alwat ik u zeide; integendeel, lk verzoek u, bij uwe terugkomst in Frankrijk, het bekend te maken, te laten drukken zelfs, zoo u dit goeddunkt. Wat betreft het behandigen van uw exemplaar aan den Prins, dit kan niet zijn: het stuk is zeer sraai, als dichtstuk beschouwd; maar het is niet dienstig voor den Zoon van napoleon. Uw beeldrijke stijl, de levendigheid van beschrijving, de kleuren, door u aan de Geschiedenis gegeven, dit alles zou in zijn jeugdig hoofd eene geestdrift en zaden van eerzucht kunnen opwekken, welke, zonder eenig nut, zouden strekken, om hem zijnen tegenwoordigen toestand onaangenaam te maken.’


{==416==} {>>pagina-aanduiding<<}

Eenige zinsneden uit eenen brief van Gent.

(La Sentinelle du Royaume des Pays-Bas.)

- De Koning heeft ons verlaten: bemind en betreurd is hij vertrokken. Leven de volksfeesten, waar geene Policie de hand in heeft! Nooit had de stad een vrolijker en levendiger voorkomen: daarin was niets gekunstelds. Eene nuttige les werd door Z.M. gegeven aan den Inspecteur der Accijsen, die tot Hem zeide: ‘Gij weet, Sire! dat de koophandel zich niet dan langzaam verplaatst.’ - ‘Wat meent gij daarmede?’ hernam de Koning met drift: ‘Ik wil niet, dat de koophandel zich verplaatse. Ik schep geenerlei behagen, om een mijner kinderen te kleeden ten koste van het andere.’ In den schouwburg, opmerkende dat Hij zich een weinig verveelde, kwam men Hem vragen, of Hij ook verkoos, dat het tweede bedrijf der Vestale werd overgeslagen. ‘En het Publiek dan, dat betaalt?’ antwoordde de Koning: ‘Wat het biljet belooft, moet men het geven.’ En Hij bleef tot aan het einde, de vervelende vertooning uithardende met eene volstandigheid, der oude nassaus waardig! Goed, geheel van nature; minzaam, zonder te groote gemeenzaamheid; zijne gesprekken kruidende met vrolijkheid, gulhartigheid en geestigheid, heeft Hij aller harten gewonnen, zonder daartoe eenige poging te doen, en zelfs de harten der petitie-teekenaars! - De Koning heeft Gent vóór eenige jaren gezien; thans herkende Hij noch de stad, noch hare inwoners. De stad was kwijnende, doodsch en zonder leven; de inwoners, op eene treurige toekomst starende, zagen Hem met stilzwijgen voorbijgaan: hunne stugge houding te dien tijde moet den Koning overtuigd hebben van de opregtheid hunner tegenwoordige toejuichingen.




Eensgezindheid.


De tras verbindt den harden steen, 
Ten schutsmuur voor 't geweld; 
Geen beitel klieft den kei vaneen, 
Uit zand slechts zaamgesteld; 
Het zeewier hangt uit vezels zaam, 
Maar breekt der golven kracht; 
De vlok groeit tot een' sneeuwval aan: 
Zoo maakt ook Eendragt magt. 

{==417==} {>>pagina-aanduiding<<}

Ja, de Eendragt was dier leus getrouw 
Van d' aanvang van den tijd, 
Bij Babels trotschen torenbouw 
En Neêrlands worstelstrijd; 
Zij schept uit zwakheid reuzenkracht, 
En grootheid als uit niet, 
En helden uit een bloo geslacht, 
En staten uit wat riet. 
 
Men vraag' het aan 't tienduizendtal, 
Dat Xenophon gebood, 
Aan der Spartanen heldenval 
En der Waldensen nood; 
Men speure 't na op Wasa's spoor 
En op Helvetie's grond, 
En merke 't op, alle eeuwen door 
En heel de wereld rond. 
 
Nog houdt de Leeuw van Nederland 
Zijn pijlen zaamgetast; 
Nog bindt ze de eigen eendragtsband 
In éénen bundel vast; 
Nog spoort dit ons, als 't voorgeslacht, 
Tot eensgezindheid aan, 
En wijst ons in vereende magt 
Der Vad'ren gloriedaân. 
 
Doorzoekt de wetten der Natuur 
In 't uitgestrekt Heelal, - 
Zij blaken van datzelfde vuur, 
Dat niet verdooven zal; 
't Is harmonie en eenheidsmin 
En grootheid, wat men ziet, 
En, ééns gestemd tot éénen zin, 
Vergaan haar werken niet. 
 
Één kracht houdt al wat is in stand, 
De starren in haar baan; 
Één kenmerk van de moederhand 
Kleeft al 't geschapene aan; 
Één streven naar volkomen staat 
Verheft het trap bij trap; 
Één trek in 't menschelijk gelaat 
Toont aller broederschap. 

{==418==} {>>pagina-aanduiding<<}

Dezelfde wet, gelijke kracht 
Is 't zeedlijke ingeleid: 
Één denkbeeld van een hooger magt 
En van onsterflijkheid; 
Één aanleg voor een beter spheer; 
Één neiging tot den val; 
Één streven naar geluk en eer 
In 't ondermaansche dal. 
 
Komt, zonen uit hetzelfde huis, 
Te zaam de taak verrigt! 
Komt, dragers onder 't zelfde kruis, 
Elkaar den last verligt! 
Op, schutters naar hetzelfde merk! 
Wat blijft ge werk loos staan? 
Op, strijders in hetzelfde perk! 
Wij rukken zamen aan. 
 
De tijd is rijp en de oogst is daar; 
Het zaad, alom gezaaid, 
Wenkt, schuddend met zijn zwellende aar, 
De sikkel, die het maait. 
Ziet, hoe het tiert in gansch Euroop, 
Door volk bij volk gekweekt! 
Ziet, hoe 't, gekoesterd door de Hoop, 
Schier uit zijn' bolster breekt! 
 
Ja, de Eensgezindheid wint er veld, 
Trots zeden, taal en rang; 
In spijt van Domheid en Geweld, 
Gevoelt het één belang. 
Vergeefs, o Vorsten! keert gij 't af, 
Onttrekt ge u aan 't verbond. 
Treedt toe: verhaast niet zelf de straf, 
Die steeds de Heerschzucht vond! 
 
Geen Dweepzucht gaat dien stroom te keer, 
Die uit Beschaving welt; 
De Staatkunde is geen geesel meer, 
Die 't suffend volk ontstelt: 
Dat monster werpt het masker af; 
De volken merken 't op, 
En zweepen 't naar zijn gapend graf, 
Verbrijz'len het den kop. 

{==419==} {>>pagina-aanduiding<<}

De geest des tijds roept tot het licht, 
Wat in het duister waart; 
De Vorsten dekken 't aangezigt, 
Voor zoo veel glans vervaard: 
Maar Neêrlands Koning gaat hen voor, 
Vereenend Volk en Vorst, 
En wijst hun, hoe Hij 't roemrijk spoor 
Het eerst betreden dorst. 
 
Dat heilverbond kweekt broedermin 
En eensgezindheid aan; 
Dat heilverbond fluit allen in, 
Zal wank'len noch vergaan. 
Al schuift een wolk soms voor 't gezigt, 
't Blijft helder in 't verschiet: 
Wat in het licht is, mint het licht, 
Keert tot het duister niet. 
 
Komt, broeders, gaan wij hand aan hand! 
Wat ziet ge op rang of staat? 
Komt, knoopen wij den eendragtsband, 
Verbannen we allen haat! 
Bewegen we ons in kleiner perk, 
Te vaster klem' die hand! 
't Geheel wordt door zijn deelen sterk, 
De deelen door 't verband. 
 
De kiem, tot botten steeds bereid, 
Ligt in ons aller hart: 
't Is de aanleg tot gezelligheid, 
Die deelt in vreugde en smart. 
Zij wacht de hand slechts, die haar kweekt, 
Waar ze opluikt in den hof; 
Gelijk de zon de warmte ontsteekt, 
Aanwezig in de stof. 
 
Wat schat ge uw' naasten ligt als 't kaf, 
Uzelven zwaar als 't graan? 
Wat weegt gij in de goudschaal af 
De waarde van zijn daân? 
Hij streeft, als gij, naar d'adeldom, 
Aan eer en deugd verpand; 
Ligt ziet hij naar een' leidsman om, - 
Reik gij hem dan de hand! 

{==420==} {>>pagina-aanduiding<<}

En als ge uw' broeder struik'len ziet, 
Vermaan hem op te staan! 
En weigert hij 't, verguis hem niet, 
Maar laat zijns weegs hem gaan! 
Ligt haalt hij 't in, en droogt u 't zweet 
Op weg naar deugd en eer; 
Met de eigen maat, waarmeê gij meet, 
Meet hij u eenmaal weêr. 
 
Zeg niet: ik ken alleen het spoor, 
En kan alleen het gaan. 
Hoe! ziet gij dan de nev'len door, 
Die voor de toekomst staan? 
Wie maakte u toch den weg bekend, 
Die u te volgen staat? 
Wie zegt, in 't zekere, u het end 
Van dien gij thans nog gaat? 
 
Maak vrij u vrienden door uw geld 
En slaven door uw magt; 
Wat bouwt ge op rijkdom en geweld 
En steunt op eigen kracht? 
De kans verkeert, de weg wordt glad, 
Verdwenen is de stoet, 
En 't slavenrot rooft, wat gij hadt, 
En schopt u met den voet. 
 
Wat sterk is, houd' het zwakke vast; 
Ligt strekt het eens ten stut: 
Het schip zinkt door zijn' overlast; 
Het eiloof steunt de hut; 
Het staal wordt door den roest verteerd, 
De keisteen door den drop; 
't Koraalgewas, in rots verkeerd, 
Hoopt zich tot klippen op. 
 
Vermijd die klippen, op den togt 
Naar 't overzeesch gewest; 
Doorzoek niet elke baai en togt; 
Houd koers naar de eeuw'ge vest: 
Al blinkt de haven in 't verschiet, 
Steun niet op eigen kracht; 
Verlaat den zwakken stuurman niet: 
Want - Eendragt slechts maakt magt. 

Februarij, 1829.

a. hoexum van dijk.


{==421==} {>>pagina-aanduiding<<}

De uurwerkmaker van den paus.

(Eene echte Anekdote.)

't Is bekend, dat de bedelaars te Rome hun toilet maken op het Kapitool; dat de koekebakkers zich onthouden op den herg Aventin; dat de waarzeggers hunne orakels op de Tarpeïsche rots uitkramen, en dat de gerstewater-venters, met hunne gepluimde mutsen en verzilverde bellen, trotschelijk het renperk betreden, waar nero de Keizerlijke kroon ter zijde legde, om voor het Romeinsche volk te dansen of te declaméren. De oude Volkspoort is niet gelukkiger dan de doorluchtige overblijsselen, die haar omringen: vijf of zes stalletjes, die men winkels gelieft te noemen, vermelden hare onsterselijkheid! In een dezer nederige verblijven woonde, onder het Pausschap van clemens XIV, jacques bornomio, een zeer ervaren werktuigkundige en uurwerkmaker. Vol geestdrift voor zijne kunst, had hij vier werelddeelen doorkruist, en geraadpleegd met de Magi en de Bramins, de Chaldésche wijzen en de Parijsche wiskundigen. Sinds zijn twintigste levensjaar hadden zijne gelukkige ontdekkingen hem de bewondering en hoogachting van onderscheidene geleerde Genootschappen verworven; maar - van vermaardheid zoo min, als akademische lauwerkransen, kan iemand leven. De liefde had hem eene echtgenoote, hymen kinderen geschonken. Men moet de pligten vervullen, welke deze beide Godheden ons opleggen; maar bornomio wist, dat sine Cerere et Baccho friget Venus. Te Rome, zijn aangenomen vaderland, zich nederzettende, huurde hij een winkeltje, tegen de Volkspoort aan gebouwd. Daar stalde hij scheepsuurwerken, uurglazen, kostbare snuifdoozen uit, die, onder den neus der verbaasde snuivers, de aardigste Napolitaansche airtjes speelden. Het gemeen vermaakte zich met de vernuftige
voortbrengselen van het genie van bornomio aan te gapen; maar bornomio verhongerde, en de onvruchtbare bewondering zijner medeburgeren, arm en onbeschaafd, bragt geene once vleesch in den pot van het gezin! Wat zou hij doen? Behoefte scherpt den geest, en gaf hem dit besluit in. Hij schreef aan den Paus: ‘Zeer heilige Vader! Uwe treffende minzaamheid, Uwe onveranderlijke liefdadigheid bezorgen U telkendage tallooze verzoekschriften. De armste misschien van alle

{==422==} {>>pagina-aanduiding<<}
Uwe onderdanen heeft slechts ééne nederige en vurige bede. Dingsdag gaat Gij naar het Quirinaal. Verwaardig U, drie minuten te vertoeven aan de deur van een' armen uurwerkmaker, die in een winkeltje woont aan de Volkspoort. Uwe tegenwoordigheid zal voor hem eene bron van zegen en voorspoed zijn, en Gij zuit het geluk verzekeren des ongelukkigen gezins van Uwen zeer nederigen, zeer getrouwen en zeer onderdanigen onderdaan, bornomio.’ De Paus ontving het smeekschrift van den uurwerkmaker, glimlachte, en antwoordde, dat hij niet zou in gebreke blijven, om aan de uitnoodiging, hem gedaan, te voldoen. Het behaagde hem zelfs, zijne weldaad te verhoogen, door, tegen gewoonte, te bevelen, ditmaal naar het Quirinaal te rijden in groote liverei. Naauwelijks had het rijtuig van den Heiligen Vader de Volkspoort bereikt, en hield het gevolg stil, of bornomio, omringd van zijn gezin, trad uit zijne woning, wierp zich aan de voeten van den Paus, en bood hem een zeer zamengesteld horologie aan, dat den tijd van alle de gewesten der aarde aanwees, en elk uur de twaalf Apostelen van uit eene soort van galerij deed verschijnen, en zich plaatsen op het uur, waarmede zij in betrekking stonden; maar, hetgeen den eerbiedwaardigen Kerkvoogd inzonderheid streelde, was een zakuurwerk, versierd met zijn portret, en beurtelings het Te Deum, het Exaudiat, het Gloria in excelsis en het Credo spelende. Nadat bornomio blijken der vorstelijke milddadigheid des Pausen had ontvangen, zette hij boven zijnen winkel, met groote letteren: Uurwerkmarer van den paus. Des anderen daags stroomden de Engelschen, Franschen, Grieken en Duitschers, die te Rome woonden, naar hem toe, en hij kreeg bestellingen
ter waarde van meer dan een half millioen guldens. ‘o, Gelukkige inval,’ riep hij naderhand dikwijls, in het midden van zijn welvarend huisgezin, uit, ‘die op ééns alle de bezwaren mijner moeijelijke loopbaan deed verdwijnen! Ik sliep als op eene harde rots, thans rust ik op dons; ik dronk het water, dat de Tiber als met weêrzin in onze openbare fonteinen stort, thans lep ik den wijn van Sicilië en van Frankrijk. Mijne kinderen,’ vervolgde hij, ‘verwerft u kundigheden en schept u talenten!’ De goede man vergat, dat wetenschap niet geleidt tot kuiperij, en dat hij zelf, in weerwil zijner kennisse, van zijnen moed en zijne werkzaamheid, veelligt altijd arm en onopgemerkt zou zijn gebleven, indien het hem niet gelukt ware te worden Uurwerkmaker van den Paus.


{==423==} {>>pagina-aanduiding<<}

Middel, om den geur der rozen te versterken.

Plant een groote uije ter zijde van de rozestruiken, zóó dat dezelve met den wortel der laatsten in aanraking komt. De rozen zullen een' sterker en aangenamer geur bekomen, en het rozewater, uit dezelve overgehaald, erlangt desgelijks eene voortreffelijker natuur.

Hartig woord van Labbey de Pompières.

De 78jarige labbey de pompières, Lid van de Fransche Kamer der Afgevaardigden, zeide onlangs, in een uitgebragt advies: ‘Veertienduizend francs voor het overbrengen van een' leeuw naar onze diergaarde, moge er door kunnen; maar dertienduizend francs voor het geleiden van een' tijger naar Portugal, is te erg!’ Dit betrof de reiskosten van Don miguel.

Vernuftige inval, om een' zakkenroller te ontdekken.

‘Er is een dief onder ons, want men heeft mij 8 francs uit mijn' zak ontstolen; men moet dien uitvinden,’ zeide lebert, een der bedienden bij zekere inrigting te Parijs, tot zijne kameraden. Elk van hen betuigde zijne onschuld. ‘Dat moet evenwel aan den dag komen,’ sprak guillou, ‘en mij valt daar een middel in, om den dader te ontdekken. Laat ons zoo veel stroohalmen nemen als wij sterk zijn: hij, die den langsten heeft, is de dief.’ Dit voorstel kwam allen, in den eersten opslag, belagchelijk voor; maar de voorsteller was een snuggere bol, en het gelukte hem eindelijk, al schertsende, hetzelve te doen aannemen. Guillou verzamelde de benoodigde halmen, bood elk van hen eenen aan, en - die van roucard was veel korter, dan die zijner kameraden. ‘Gij zijt de dief!’ (met dezen uitroep viel nu terstond, op een' nadrukkelijken toon, guillou dezen op het lijf:) ‘want gij hebt uzelven verraden, door den halm te breken, uit vrees van den langsten te hebben: zoo gij onschuldig waart, zoudt gij uwen halm niet verkert hebben; zij waren alle even lang.’ Zijn onwillekeurig beven zoo wel, als zijn hardnekkig wederstreven van die proef, hadden den dader reeds vooraf aan den schranderen guillou kenbaar gemaakt.


{==424==} {>>pagina-aanduiding<<}

Leverancier-streek.

Een Leverancier bezocht het korenmagazijn van een' rijken boer, en zeide tot hem: ‘Dit graan bevat veel ontuig; ik neem het niet, voordat het gezift is; want ik koop geene slechte waar voor het leger, dat regt heeft op eene goede behandeling.’ De boer liet nu terstond het graan zisten; op de tien last viel er meer dan een halve last door, welke de Leverancier voor een vierde van den prijs van het graan kocht, en ze daarop terstond weder onder het gezuiverde graan mengde.

De beschaamde Engelsche predikant.

Een Engelsch predikant, overgegeven aan het jagtvermaak, pochte eens op zijne onfeilbare kunde, om een' haas op te sporen. ‘Zoo ik een haas was,’ zeide een Kwaker, daar tegenwoordig, droogweg, ‘zou ik mij verschuilen op eene plaats, waar ik zeker konde zijn, door u niet opgejaagd te worden, van primo januarij tot ultimo December.’ - ‘Wel, waar zoudt gij dan gaan?’ - ‘In uw studeervertrek.’

Het beste zweetmiddel.

Een' Kandidaat in de Medicijnen, wien het Examen zeer bang viel, werd, onder andere vragen, door een' der Professoren, deze voorgelegd: ‘Welk zweetmiddel zoudt gij, in een rheumatismus, het doelmatigst achten?’ - ‘Ik zou’...was het stotterend antwoord, ‘ik zou den patiënt examinéren, en’... Hier bleef hij steken, en een onwillekeurig, schaterend gelach onthief hem van verdere beantwoording.

De waardige schoonzoon.


Een beedlaar had één kind, een dochter, jong en aardig; 
Een kreupele eenoog dacht zich harer liefde waardig, 
En vroeg, tot blussching van zijn' brand, 
(Ook hij was bedelaar) den vader om haar hand. 
Voorwaar, dat is wat fraais! sprak deze, in toorne ontstoken: 
Waar, bid ik, zou bij u de schoorsteen toch van rooken? 
Een been en oog gezond, en gij vraagt om mijn kind!.... 
Verlies ook 't andre been, word eerst volkomen blind; 
En, als we elkaar dàn weêr ontmoeten, 
Kan 't zijn, dat ik u eens als schoonzoon zal begroeten. 



{==425==} {>>pagina-aanduiding<<}

Mengelwerk.

Vergelijking van Dionysius den Ouden, tiran van Syrakuse, en Olivier Cromwell.

(Door den Schrijver der Vergelijking van hannibal en marlborough, enz.)

Wanneer men de Geschiedenissen der Staten, die het meest door partijen verscheurd werden, beschouwt, zoo is het hoogst zeldzaam, daarin een uitstekend karakter, dat in die partijschap bijzonder gedeeld heeft, te vinden; aan hetwelk eene kalme, onzijdige beoordeeling, althans van zijne tijdgenooten, is te beurt gevallen. Bijna alle de genen, die de gebeurtenissen, waarvan hij de held - of het slagtoffer was, hebben geboekt, behoorden tot zijne, of tot zijne tegenpartij; en terwijl dus de hartstogt, of toch eene bijna onwillekeurige vooringenomenheid in het spel komt, wordt hij beurtelings vergood of tot den afgrond verdoemd, of toch - in alles geprezen, in alle zijne daden gelaakt. De kalmere nakomelingschap neemt die berigten over; en, zoo zij al de vooringenomenheid des Schrijvers bespeurt, is het haar toch moeijelijk, zoo niet onmogelijk, die berigten van de kleur, de wijze van voorstelling te ontdoen, waarmede de partijdige tijdgenoot dezelve getooid of misvormd heeft, en zich weder in het juiste oogpunt te plaatsen, waaruit de Geschiedenis moet beschouwd worden. Het was, ja, wel een oordeel van tijdgenooten, 't welk pope als voorbeeld aanhaalt: ‘De een zegt, dat op kalvijn Gods eigen Geest is neêrgedaald; de ander noemt hem een werktuig der Helle;’ maar heeft, na drie Eeuwen, dat zoo uiteenloopend oordeel niet nog een' merkbaren invloed op de beschouwing der geschiedenis van dien merkwaardigen man?
Even zoo is het met anderen. Weinige menschen zijn zoo bekend als tirannen, als dionysius, Zoon van hermokrates, van Syrakuse, en olivier

{==426==} {>>pagina-aanduiding<<}
cromwell. De ondergang der heerschappij van den eenen, kort na zijnen dood; de vrijheidsgeest der Grieken, en vooral der Syrakusers; de bewondering voor dion en timoleon, vernietigers zijner magt, hebben op de latere Schrijvers den beslissendsten invloed gehad; en, terwijl het werk van philistus, den lofredenaar van dionysius en den niet ongelukkigen navolger van thucydides, is verloren gegaan, hooren wij den nagalm der berispers en verachters van dionysius in de verhalen van diodorus en van plutarchus. Mitford, de hevige voorstander van alles, wat monarchaal is, heeft daarentegen, in zijne Geschiedenis van Griekenland, dionysius tot een voorbeeld van deugd en ware grootheid verheven. - Even zoo is aan cromwell door clarendon eene schandzuil gezet, die door vele volgende Schrijvers is bevestigd geworden. De onsterfelijke hume werd door zijne koele geaardheid en scherpen blik voor overdrevenheid in zijn oordeel bewaard; doch latere Geschiedschrijvers zijn een' tegenovergestelden weg ingeslagen, en een nakomeling des Protectors heeft, voor weinige jaren, de poging gewaagd, om zijnen voorzaat bijna tot een' Heilige te verheffen. - Hoe is het mogelijk, in zulk eene gesteldheid van zaken, de waarheid te vinden? Door de naakte berigten der Schrijveren te nemen, en die van alle hunne oordeelvellingen, van hunne wijze van zien, zoo veel mogelijk, te ontkleeden. Dit omtrent deze twee merkwaardige mannen te doen, zou een geheel werk vereischen. Wij zullen ons met enkele trekken en wenken, zoo verre die tot beider beoordeeling onmisbaar zijn, vergenoegen.
Zoo veel is althans zeker, dat, hetgeen beide mannen gedaan hebben, bewijst, dat zij geene gewone menschen waren. Voor iemand, als dionysius, die tot de lagere klasse behoorde, was het toch veel, eene stad, als die van Syrakuse, uit eenen staat van regeringloosheid, vrees voor den vijand en zwakte tot eene magt van den eersten rang onder de Grieksche Staten te herstellen, zich

{==427==} {>>pagina-aanduiding<<}
binnens- en buitenslands geducht te maken, en zoo ter zee en te lande niet alleen de Karthagers, oude aarts- en erfvijanden van Syrakuse, na eene lange en dikwerf herhaalde worsteling, eindelijk te doen zwichten, maar ook zijn Rijk ongestoord op zijnen Zoon te doen overgaan; iets, 't welk onder de Grieksche tirannen slechts weinigen mogt te beurt vallen. Het destijds zoo magtige Lacedémon zocht met aandrang zijn Bondgenootschap tegen de voorstanders der onafhankelijkheid van Griekenland. Hij bemagtigde daarenboven een groot gedeelte der Grieksche Staten in Italië. - Cromwell verhief zich uit den burgerstand zonder bijzondere voorspraak of begunstiging, zonder welsprekendheid, zonder een innemend uiterlijk voorkomen, van trap tot trap, - al was het dan ook over het lijk zijns Konings heen - tot Lord Protector van Engeland, Schotland en Ierland, die onder dezen minderen titel eene magt bezat, welke menig latere Koning van Engeland hem zou benijd hebben. Cromwell voerde te gelijk de zeemagt van Engeland ten top, en onder blake streed zij met vrij wat meer voorspoed tegen de Nederlandsche, zelfs onder een' tromp, dan later, in den tweeden Engelschen Oorlog, onder Prins robert, monk en york, tegen de ruiter. Frankrijk sidderde voor hem, en wedijverde met Spanje in pogingen, om hem tot vriend te bekomen. Toen het eindelijk daarin slaagde, was het alleen op voorwaarde, dat Duinkerken hem zou worden in handen gesteld, dat hij wel toestemmen wilde, om die stad op de Spanjaarden te
helpen veroveren; eene bezitting van het uiterste belang, die slechts een ellendeling, als karel de II, in staat was, terstond weder te verkoopen, om den prijs tot buitensporige vermaken te kunnen besteden. Daarenboven deed de oorlog tegen Spanje aan cromwell het onschatbare eiland Jamaica in de Westindiën winnen.
Maar waarin bestond nu de bekwaamheid van beiden? Of waren het misschien alleen de omstandigheden, die hen zoo hoog deden klimmen? Dit laatste was ongetwij-
{==428==} {>>pagina-aanduiding<<}
feld grootelijks het geval; maar zonder groote talenten konden zij, ook met de meeste begunstiging der Fortuin, daarvan zekerlijk dat gebruik niet gemaakt hebben. Die omstandigheden nu waren, te Syrakuse, de onzekere staat des bestuurs door burgerlijke verdeeldheden, de vrees voor de telkens toenemende magt der destijds veroverende Karthagers, en de groote onbekwaamheid der toenmalige volksleiders. Het tijdstip der verovering van Agrigentum, 't welk te Syrakuse iedereen met schrik vervulde, en algemeene achterdocht deed ontstaan, deed dionysius, die zich en in den oorlog voordeelig had onderscheiden, en, daar hij eene zeer goede opvoeding had ontvangen, geene geringe mate van populaire welsprekendheid schijnt te hebben bezeten, onder een aantal lieden van minder aanzien, geringe opvoeding en (zoo 't schijnt) weinig bekwaamheden, tot Opperhoofd kiezen. Gemakkelijk ligtte hij nu dezen ambtgenooten, die hij als verraders deed voorkomen, den voet, en deed zich tot algemeenen en uitsluitenden Veldheer benoemen, onder welken titel hij het bestuur achtendertig jaren, tot aan zijnen dood, heeft behouden. - Cromwell, uit goeden huize gesproten, zou, daar hij tot de onderliggende partij in Staat en Kerk, (destijds hetzelfde) namelijk die ler Puriteinen of Presbyterianen, behoorde, eene schuilplaats, om vrij zijn geloof te kunnen beleven, in Noord-Amerika hebben gezocht; maar het schip werd, door de dwaze staatkunde des Konings, karel I, belet, uit te zeilen. Cromwell moest nu blijven, en van dat
oogenblik vatte hij een' gezworen' haat tegen het Koningschap op, aan welken hij door de spoedig daarop gevolgde burgerlijke onlusten botvierde, door zich in de wapenen te onderscheiden. Te voren had hij zich noch in de wetenschappen, noch in eenig ander vak, zelfs niet als redenaar in het Parlement, gunstig doen kennen; thans deed zijne bekwaamheid in den oorlog de te voren zeer weifelende krijgskans geheel naar de zijde van het Parlement overhellen. Immers, de godsdienstige gisting tegen de dwingelandij der Bisschoppelijke kerk, die van de

{==429==} {>>pagina-aanduiding<<}
Roomsche, aan welke zij opgevolgd was, de zucht tot vervolging scheen te hebben ontleend, de geheele miskenning van den publieken geest, de openbare schending van de regten des volks, daar men in geene elf jaren een Parlement had bijeengeroepen, en intusschen onwettige belastingen opgelegd; dit alles bragt eene spanning te weeg, die in openbaren opstand tegen den Koning uitbarstte. De geestdrift, die cromwell bezielde, zijne ware of geveinsde godsvrucht, die alle zijne ondernemingen als zoo vele strijden des Heeren tegen de vijanden des waren Christendoms wilde doen voorkomen, de kracht zijner anders onbevallige, altijd met Bijbelplaatsen doorwevene taal, zijne groote bekwaamheid, om de menschen in hun zwak aan te tasten, sleepten alles met zich: hij wist een leger te scheppen, bezielde het met zijnen geest en met eene voortreffelijke krijgstucht, versloeg den Koning en nam hem gevangen, verdreef daarop de Presbyterianen, die met hem handelen wilden, uit het Parlement, en door zijn bestel voornamelijk werd den ongelukkigen karel in 't openbaar het leven benomen. - Thans eerst ontwikkelden zich allengs zijne bedoelingen. Nadat hij, als Opperveldheer, de Schotten tweemaal geslagen, en hen zoo wel, als de Ieren, tot het erkennen en huldigen des nieuwen Republikeinschen Regeringsvorms had genoodzaakt, ontbond hij het lange Parlement, en deed zich, vier jaren na 's Konings dood, tot Protecter verklaren. Hij beriep en ontbond nu de volgende Parlementen, die meestal uit zijne slaafsche aanhangers bestonden, naar willekeur; maar het mogt hem niet gebeuren, zoo lang als dionysius het aldus verweidigde gezag te behouden. Slechts vijf jaren na zijne aanstelling werd hij, in weerwil zijner stelligste verwachting en zelfs voorzegging, door den dood weggerukt; maar nogtans liet hij het Rijk aan zijnen
Zoon achter, die na hem Protector werd, maar noch den moed, noch de bekwaamheden, noch den lust bezat, om zoo veel gevaar en moeite voor het gebied te trotseren.
Wij zien dus, dat wel eensdeels zulke omstandigheden

{==430==} {>>pagina-aanduiding<<}
moesten zamenloopen, om resultaten, gelijk wij gezien hebben, voort te brengen, maar dat ook aan den anderen kant alleen menschen van uitstekende begaafdheden zich aan de spitse van zulk eene omverwerping der staatsregeling konden hebben gesteld, ten einde uit de puinhoopen een ander gebouw, te hunnen behoeve, te stichten. Ook is omtrent de bekwaamheden van dionysius zoo wel, als van cromwell, bij alle Schrijvers slechts ééne stem. Maar, hetgeen bijna even zoo algemeen wordt aangenomen, is de slechtheid hunner zedelijke beginselen; is hun geheel gebrek aan kieschheid in de middelen, die tot bereiking van hun doel geleidden; is, eindelijk, de regtvaardige straf daarvoor in den haat, dien zij inboezemden, en de vrees voor hunne onderhoorigen, die hen tot eenen graad van wantrouwen deed overslaan, welke bijna belagchelijk zou geweest zijn, indien dezelve niet ook hare zeer ernstige zijde gehad had; een bewijs, dat de ondeugd reeds hier beneden haar eigen beul is.
Veel is hiervan onbetwistbaar. Doch, om wèl te kunnen oordeelen over de daden van beide tirannen, (want dit was cromwell ook, althans volkomen in den zin der Ouden; men zie slechts de beschrijving van den tiran bij plato, in het achtste boek der Republiek) moeten wij de beginselen, waaruit zij handelden, trachten op te sporen. En dit was bij dionysius zekerlijk voor het meerendeel eer- en heerschzucht, die zoo ver ging, dat hij, die eigenlijk tot de aristokratische partij te Syrakuse, of die van hermokrates, behoorde, de gewone kunsten der Demagogen niet ontzag, om de smalle gemeente te vleijen, eerst de besturende Veldheeren, en vervolgens zijne ambtgenooten, die hij zelf uit den lageren burgerstand had doen aanstellen, te lasteren en van verraad te betigten, om daarna door dit middel ten zetel te klimmen, en aan het Volk alle gezag te ontnemen. Of zou de zuivere zucht tot het algemeene welzijn, het besef, dat Syrakuse onder een Volksbestuur niet gelukkig kon zijn, en hij de man was om het te herstellen, hem hebben bezield? Hiertegen pleiten vele

{==431==} {>>pagina-aanduiding<<}
verrigtingen van dezen volksleider en gezagvoerder, die slechts eigenbelang ten doel hebben, vooral zijne veroveringen in Italië, en met name de geheele vervreemding der landerijen ten behoeve zijner aanhangers en soldaten. Nogtans willen wij eenige zucht, om, terwijl hij zijne eigene grootheid bevorderde, ook aan zijn Vaderland nuttig te zijn, geenszins uitsluiten; want inderdaad bloeide Syrakuse onder zijne lange Regering, en genoot eene rust, die het sedert maar al te dikwijls moest derven. Voorts was dionysius blijkbaar de wreedaard niet, waartoe het vrij algemeene vooroordeel hem stempelt. Schoon door eenen herhaalden opstand bijna tot wijken gedwongen, herstelde hij zich nogtans door kloekmoedigheid en veerkracht op den schier verloren' zetel; en het was toen, dat hij duidelijk zijn oogmerk deed zien, om niet meer geweld te plegen of bloed te storten, dan volstrekt noodig was tot handhaving van zijn overweldigd gezag. Immers, diodorus, die hem alles behalve genegen schijnt te zijn, erkent, dat hij aan de bij die gelegenheid ontvlodene burgers volledige Amnestie schonk, en zich omtrent degenen, die zich op zijn woord verlieten, zeer menschelijk gedroeg. Zekerlijk was dit zijn belang; maar toch ook zijn welbegrepen belang. Ook bij andere gelegenheden schonk hij aan zijne vijanden vergiffenis, en eens in Italië aan een reeds ingesloten leger onvoorwaardelijk vrijen aftogt. Zelfs in de bekende geschiedenis van damon en pythias komt hij in een meer gunstig dan hatelijk daglicht voor. Het is waar, dat hij een' dier beide vrienden, om eene zamenzwering tegen zijn leven, tot den dood veroordeelde, en den edelen vriend, die voor genen borg bleef, dat lot zou hebben doen ondergaan; maar, toen de ander in vliegende haast terugkwam, om zijn' halsvriend te
bevrijden, door zelf te sterven, bleef de tiran niet ongevoelig voor deze grootheid, en verzocht, de derde te zijn in hun edel verbond; iets, hetwelk ons toeschijnt, meer eene opwelling van edele gewaarwording, dan eene tooneel-coup te zijn. Maar herhaalde aanslagen tegen zijn bewind deden hem gevoe-
{==432==} {>>pagina-aanduiding<<}
len, dat hij gehaat was; en, in stede dat zulks hem, indien vaderlandsliefde het roersel zijner daden geweest ware, tot neêrlegging van zijn bewind moest hebben genoopt, maakt het hem nu wrevelig, achterdochtig, en hij doemde zich liever tot eeuwige vrees, dan een gebied te verlaten, dat slechts door geweld kon worden gehandhaafd. Hij vreesde zijn' eigen' Zoon, hield hem steeds in huis opgesloten, deed hem niets degelijks leeren, en zette hem aan de draaibank (*); niemand, zelfs zijne naaste bloedverwanten mogten niet gekleed in zijn slaapvertrek komen, maar zich geheel uitkleeden, althans door de lijfwachten gestreng laten onderzoeken. Wanneer iemand, ook om de onschuldigste reden, in zijne tegenwoordigheid een wapen gebruikte, gelijk zijn broeder, om met eene piek iets op den grond af te teekenen, kostte zulks der lijfwacht, die dit wapen geleend had, het leven; iemand, die gedroomd had, dat hij hem doodde, en zulks onvoorzigtig verhaalde, moest daarom sterven; ja hij vertrouwde het afnemen van zijnen baard aan niemand, dan aan zijne Dochters. Hij zelf gevoelde zijnen ongelukkigen toestand, blijkens het zwaard, dat hij aan een haar boven het hoofd van damokles, die zijn geluk zich gewenscht had, deed ophangen (†). Eenige dezer bijzonderheden zijn misschien, ja waarschijnlijk, door zijne vijanden
zeer overdreven; maar de grond derzelven, het eeuwige, knagende wantrouwen, de martelende vrees voor hinderlagen, is toch ongetwijfeld waar. En in dit stuk geleek hem cromwell volkomen, wiens karakter echter in andere opzigten aanmerkelijk van het zijne verschilde.
Dweeperij was daarvan een voornaam bestanddeel; eene dweeperij, die zoo wel godsdienstig was als staatkundig. En dit was in die Eeuw doorgaans het geval. Even als mohammed, schijnt olivier cromwell in het eerst ter goeder trouwe geweest te zijn in de over-
{==433==} {>>pagina-aanduiding<<}
tuiging, dat de Hemel zijnen arm verlangde, om de nieuwe Afgodendienaars, die Engeland bedreigden, de raadgevers van karel I (vooral den Aartsbisschop laud) uit te roeijen of te verdrijven. Naderhand, toen alles hem gelukte, heeft de eerzucht gewis op zijne handelingen veel invloed bekomen. Immers, het ontbreekt aan geene voorbeelden, dat de dweeperij, hoezeer ter goeder trouwe handelende, eerst, ter bereiking harer, zoo zij denkt, heilige doeleinden, een vroom bedrog aanwendt, en daarna, al van erger tot erger gekomen, zich op zekere hoogte geplaatst ziende, de middelen, die haar tot dezelve gevoerd hebben, ook tegen beter weten aan blijft bezigen; in 't algemeen denkende, dat een gunsteling des Hemels (gelijk men zich door den uitslag verbeeldt te zijn) wel iets boven andere menschen vooruit mag hebben. En in dit geval verbeeld ik mij, dat zich cromwell bevond. Dat hij toch in het tweede gedeelte zijner loopbaan, als uiteendrijver van het lange Parlement, als bijeenroeper en ontbinder van de zoogenoemde Vergadering der Heiligen, of voorstanders van het duizendjarige Rijk, alles in den name des Heeren deed, eindelijk zijne verheffing tot Protector doet wel blijken, dat hij geenszins meer de oude dweeper, maar thans, zoo al geen huichelaar, ten minste voor een zeer groot gedeelte door aardsche belangen geleid was (*). Naarmate echter de overtuiging van de goedheid zijner zaak, die hem in het eerst zijner loopbaan bezield had, begon te verdwijnen, naarmate eene geheime stem hem zeide, dat het thans

{==434==} {>>pagina-aanduiding<<}
niet meer de goede oude zaak, maar zucht tot eigene grootheid was, die zijne daden bestuurde, naar die mate moest ook zijn vertrouwen op de bescherming des Hemels verzwakken, en achterdocht zich van zijne ziel meester maken. En vandaar dezelfde verschijnselen in zijn reeds gevestigd Bestuur, die wij bij dionysius waarnemen. Hij had alle zijne grootheid en magt aan het leger, gelijk dionysius aan zijne lijfwacht, te danken. Zoodra nu deze steun van zijn gezag hem begon te begeven, zoodra lambert, een man van weinig minder bekwaamheid dan hij, zijne zijde verliet, toen moest hij alles vreezen. Hij ging nooit uit, dan met eene lijfwacht, droeg een harnas onder zijne kleederen, en ook degen, dolk en pistolen. In gezelschap was hij ongerust. Men weet de voorzorgen, die hij droeg, door zelden drie nachten achtereen in dezelfde kamer te slapen, en nooit te zeggen, in welke. Immers, brave lieden verfoeiden den overweldiger, die beurtelings zijnen Koning en de Republiek had verraden, om zichzelv' eenen troon te stichten, drukkender dan die van karel I; en de deelgenooten zijner ongeregtigheid (enkel de gemoedelijke, doch misleide menschen, zoo als milton, uitgezonderd) stonden bij den minsten tegenspoed gereed, zijne zaak, die noch op regt, noch op oudheid, noch op liefde gegrond was, vaarwel te zeggen; en die, tot belooning zijner medehulp, niet bekwam, wat hij vraagde, vond, voor afval uit persoonlijke wraak, het voorwendsel van haat tegen de dwingelandij gereedelijk bij de hand. Dus vermenigvuldigden zich de aanslagen tegen zijn gezag en zijn leven; en hume meent, dat hij voor zijn geluk ten regten tijde gestorven is. Met dat alles heeft cromwell zich even min als dionysius immer aan eigenlijke
wreedheid schuldig gemaakt, uitgezonderd dáár, waar zijn onmiddellijk belang, in den gevaarvollen toestand, waarin hij zich te roekeloos had geworpen, zulks scheen te eischen. Het is waar, hij heeft zijn' Koning het schavot doen beklimmen, en zou gewis ook diens Zoon, wanneer hij hem in handen bekomen had,

{==435==} {>>pagina-aanduiding<<}
niet gespaard hebben; maar dit achtte hij misschien, of tot het behoud der Republiek, of voor het zijne, noodzakelijk. Als Protector was hij niet slechts geen robespierre, maar zelfs min bloeddorstig dan napoleon.
Mogten wij dus onderstellen, dat er zich bij dionysius, in de eerste jaren van zijn bewind, eene begeerte, om de regeringloosheid uit Syrakuse te verbannen, en de inwendige rust dier stad te herstellen, bij zijne eerzucht gevoegd had, zoo zou de overeenkomst tusschen hem en cromwell daardoor echter niet grooter worden; want in het karakter van dionysius was niets, hetgeen ook slechts van verre naar de dweeperij van cromwell geleek. Integendeel was hij een openlijk spotter met den Godsdienst en de heiligdommen zijns Volks. Men weet, dat hij zich niet ontzag, de tempels te plunderen, en zulks niet onder eenig schijnbaar voorwendsel, maar onder spot en hoon. Zoo beroofde hij een jupiters-beeld van een' gouden mantel, zeggende: ‘hij is te warm in den zomer, te koud in den winter!’ en een aesculapius-beeld van een' gouden baard, met te zeggen: ‘uw Vader apollo is wel zonder baard; waartoe draagt gij er dan een'?’ Men gevoelt dus, dat dionysius zich boven den Volksgodsdienst wilde verheffen; maar het was, hoogstwaarschijnlijk, geenszins, om betere godsdienstige of zedelijke beginselen daarvoor in de plaats te stellen. Immers, ook bij plato's verhevene lessen over de deugd bleef hij ongevoelig, indien wij ten minste plutarchus mogen gelooven. Dit is ten minste zeker, dat de Syrakusische Bewindhebber in dit opzigt hemelsbreed van den Britschen verschilde, dat hij koel vooraf de rol berekende, die hij te spelen had, en dat cromwell daarentegen, in eene Eeuw van godsdienstige en staatkundige geestdrijverij, door de omstandigheden en eigene opgewondene stemming werd medegesleept, tot dat die omstandigheden hem de kroon in 't verschiet
deden zien; en het is waarschijnlijk, dat hij toen eerst eene rol begon te vertoonen.

{==436==} {>>pagina-aanduiding<<}

Voor 't overige was dionysius als Echtgenoot, hoewel hij zich het huwelijk met twee Vrouwen gelijktijdig, dig, in weerwil der Grieksche zeden, veroorloofde, minzaam, en verdeelde zijne liefde (indien dit mogelijk is) tusschen zijne beide Vrouwen gelijkelijk. Omtrent zijnen Zoon belette de snoode achterdocht hem, gelijk wij zagen, regtvaardig en een teeder Vader te zijn; maar zijne vriendschap, zijn vertrouwen in zijnen Schoonbroeder dion bleven ongeschonden, zelfs nadat de tiran plato van zijn Hof had verwijderd, wien dion naar Syrakuse had doen komen. Dion bleef hem ook altijd getrouw, en philistus, de Geschiedschrijver, was de boezemvriend van dionysius, reeds sedert een' gewigtigen dienst, dien hij hem in zijne jeugd had bewezen. - Wij kunnen zoo iets niet zeggen van cromwell. De ongelukkige had zijne beste vrienden door zijne heerschzucht van zich verwijderd. Harrison en lambert, zijne getrouwste vrienden, offerde hij op aan een gezag, waarvan wij de wrange vruchten voor zijne rust hebben gezien.
Ziet daar dan, waartoe eer- en heerschzucht mannen van den grootsten aanleg geleiden kan. Niet alleen waren dionysius en cromwell in hun leven diep ongelukkig, (indien ten minste eeuwigdurende onrust en vrees een ongeluk is) maar de nakomelingschap heeft hen nog erger beoordeeld dan zij inderdaad waren. De man toch, die bijna veertig jaren lang met eene sterke vuist het bestuur van Syrakuse hield, zonder verdrukking dan van zijne personele vijanden, terwijl hij de vijanden versloeg en binnenlandsche rust en veiligheid handhaafde; de Protector, wiens regering dàn eerst in het ware licht verschijnt, wanneer men die met het jammerlijke bestuur van den verachtelijken wettigen Koning, karel den II, vergelijkt; de Protector, onder wien Engeland van buiten ontzien en magtig, en van binnen althans in 't godsdienstige vrij was; de Protector, die de Waldensen voor de woede van het Papismus beschermde, - deze menschen verdienden eigenlijk niet voor afschuwelijke wezens, als tirannen van

{==437==} {>>pagina-aanduiding<<}
den ergsten stempel, te worden uitgemaakt. Maar het werd toch hun lot, en ook in zeker opzigt met regt; want, door alles aan verlangen naar den troon op te offeren, hebben zij hunne achting bij de nakomelingschap verbeurd, welke zij anders, als dappere en bekwame verdedigers van hun Vaderland, als mannen van groote talenten, ondanks hunne overweldiging, zouden hebben verworven.




Ontdekking der bronnen van den Mississipi en de Roode Rivier.

De Franschen en Engelschen hebben achtervolgens de bronnen dier buitengewone rivieren in bezit gehad, zonder zulks te vermoeden. Verscheidene reizigers hebben getracht, dezelve te ontdekken, maar zijn genoodzaakt geweest, dit onderzoek te staken, uit hoofde van de menigvuldige gevaren en moeijelijkheden, die zij in dat woeste gedeelte der wereld ontmoetten. Onderscheidene Gouvernementen hebben vergeefs herhaalde togten laten doen, ten einde dit doel te bereiken; in de laatste jaren rustte dat der Vereenigde Staten nog twee dergelijke ontdekkingsreizen uit, die geen' gunstiger uitslag hadden, dan de vorige. De eerste geschiedde onder het bevel van pike, de andere onder dat van den Generaal cass, Gouverneur van Michigan. De roem, om die moeijelijke onderneming te volbrengen, was bewaard voor een' Italiaan, den Heer beltrami, die alle de hoedanigheden van een' ontdekker bezit; een onverschrokken moed en een onuitputtelijk geduld. Besloten hebbende, zijn leven en zijn vermogen aan het welgelukken van zijn ontwerp te wagen, werd beltrami geenszins ontmoedigd, van wege de vergeefsche pogingen zijner voorgangers, maar besloot, nog meer dan zij te ondernemen. Dit besluit zou reeds op zichzelve hem allezins tot eere gestrekt hebben; maar hij heeft hetzelve op eene waarlijk heldhaftige wijze ten uitvoer gebragt. Hij verliet Ita-
{==438==} {>>pagina-aanduiding<<}
lië, stak de Atlantische zee over, en kwam te Pittsburg aan; daarop, den loop der Ohio volgende, zeilde hij den Mississipi binnen, en voer die rivier op tot aan het kasteel St. Antony. Van het kasteel St. Louis tot St. Antony was onze reiziger op een stoomvaartuig gekomen, hetwelk hij bij zijne aankomst te St.
Louis aantrof, en 't welk voor de eerste maal den Mississipi bevoer. Hij geeft een luimig verhaal van de blijdschap en de verwondering, die de wilden aan den dag legden, toen zij het vaartuig den stroom zagen opvaren zonder zeilen of riemen. Het genoegen, 't welk dit schouwspel hem verschafte, werd echter ten koste van zeer groot gevaar gekocht. Inderdaad beletteden de gevaren, waaraan het vaartuig was blootgesteld, en de moeijelijkheden, die deszelfs loop belemmerden, dat men eene tweede poging waagde. De bevelhebber van St. Antony en verscheidene andere personen zochten den Heer beltrami te overtuigen, dat hij een' gewissen dood te gemoet ging, en wilden hem overreden, om terug te keeren; maar men deed vergeefsche moeite, om hem van zijn ontwerp af te brengen. Hij rigtte zijnen togt naar het noordwesten, tot aan de bron der St. Pieters-rivier; vervolgens noordwaarts den koers rigtende, te midden van eene onmetelijke zandvlakte, kwam hij aan de stichting van Lord selkirk. Men herhaalde aldaar de reeds meermalen aangewende pogingen, om hem te bewegen, zijne onderneming te staken; maar hij bleef onverzettelijk in zijn besluit volharden, en vervolgde zijnen togt dwars door de vlakte tot aan de Roode Rivier. Deze rivier maakt eene scheiding tusschen de Sioux en de Chipaways; men noemt haar ook de Bloedrivier, uit hoofde van de wreede oorlogen, die de wilden elkander, schier zonder tusschenpoozing, op derzelver oevers aandoen. De Heer beltrami voorzag zich van eene kleine kanoe, met oogmerk om die rivier op te varen tot aan hare bron. Hij had veel moeite, om iemand te vinden, die hem ten gids zou strekken; maar eindelijk vond hij, na ontelbare bezwaren, twee Indianen, met welke hij overeenkwam.

{==439==} {>>pagina-aanduiding<<}
Het waren twee Chipaways, die de helft van hunnen stam jagende in de vlakte hadden gelaten, en zich thans op weg bevonden, om zich bij de andere helft te voegen, die zich bezig hield met visschen op het roode meer. Weinige dagen daarna vertrok beltrami, vergezeld van zijne gidsen; zij werden overvallen door de Sioux, die op hen schoten; een der Indianen werd gewond, en zij begaven zich onmiddellijk op de vlugt, terwijl onze reiziger alleen zijn' togt moest volbrengen, zoo goed hem zulks doenlijk was. Zonder door de eenzaamheid en de gevaren, die hem in die onmetelijke woestijn omringden, zich te laten afschrikken, zette hij zijne reis met nieuwen moed voort. Hij was onbekend met de wijze, om zijn schuitje tegen den stroom op te werken; maar, ondanks die zwarigheid, wilde hij niet weder achteruitgaan. Integendeel besloot hij, te voet langs de rivier te reizen, en zijne kanoe telkens achter zich na te trekken, wanneer de laagte van den oever zulks gedoogde. Na verloop van vijf, in ongehoorde vermoeijenissen gesleten dagen, kwam hij aan het roode meer. In deszelfs nabijheid ontdekte beltrami nog verscheidene andere, tot dusverre onbekend. Hij zag op die meren de Indiaansche vrouwen, zich bezig houdende met het inzamelen van wilde rijst, die zich aldaar in zeer grooten overvloed bevindt. De rijst wordt in de schuitjes gelegd; de vrouwen plaatsen zich in het midden, en slaan dezelve met stokken; indien de korrels in het schuitje vallen, raapt men ze op; maar indien ze in het water rollen, geeft men er geen acht op, zoo groot is de overvloed. Na deze meren onderzocht te hebben, zette beltrami zijne reis met denzelfden ijver en hetzelfde geduld voort, en kwam eindelijk aan een der hoogste gedeelten van Noord-Amerika, waar hij zijne werkzaamheden beloond en zijn verlangen voldaan zag. Op den top van een' berg, die
het geheele omringende land bestrijkt, vond hij een meer van drie mijlen in den omtrek, 't welk de gedaante van een hart vertoonde. Het is de zuidelijkste bron der Roode Rivier en de noordelijkste van den Mississipi, welke beide tot

{==440==} {>>pagina-aanduiding<<}
dusverre nog onbekend waren. Dat kleine meer is, derhalve, de oorsprong dier twee groote rivieren, welker wateren van de eene zijde in de IJszee, en van de andere in de Mexikaansche golf uitloopen. De eerste stroom van den Mississipi loopt, met moeite, door eene bijna ontoegankelijke massa van riet en wild gras, en loopt uit in het Tortoiser-meer. Beltrami konde zijn schuitje niet wagen op de plaats, van waar de bron ontspringt; maar toen hij aan het meer was gekomen, begaf hij zich scheep, en besloot, den loop van den Mississipi te volgen tot aan de zee. Op die wijze kwam hij te Nieuw-Orleans aan, nadat hij eene ontdekking gedaan had, die men onmogelijk achtte, en eenen stroom van duizend uren in deszelfs geheele lengte was opgevaren.

Iets, over de bezwaren, welke, in de felle koude der Poolgewesten, de sterrekundige waarnemingen vergezellen.

Gedurende de overwintering van Kapitein parry in de haven Bowen, van 1824 tot 1825, deed de Scheepsluitenant h. forter verscheidene waarnemingen met een zeer goed reis-instrument, door dollond vervaardigd; maar hij had met groote zwarigheden te kampen, en is nog steeds eenigzins in twijfel omtrent de naauwkeurigheid derzelven, van wege de buitengewoon strenge koude. Hij vermoedt, dat het werktuig, zamengesteld uit onderscheidene en op verschillende wijze voor uitzetting vatbare metalen, in die buitengewoon lage temperatuur eene ongunstige verandering heeft kunnen ondergaan, welke het onmogelijk was na te gaan. Men heeft geen' vasten maatstaf van de straalbuiging kunnen verkrijgen, en echter moest zij grooter zijn in dien dampkring, welke door de koude verdund was. Wat den waarnemer zelven betreft, hij moest noodzakelijk iets van zijne gewone bedrevenheid verliezen, toen het enkele aanraken van het werktuig hem de vingers brandde: want

{==441==} {>>pagina-aanduiding<<}
dit is de uitwerking van metalen, die tot den graad van het bevriezen van het kwik verkoud zijn; en nog te meer is dit het geval, wanneer het kwik beneden dien graad gezakt is. Men ondervindt, wanneer men dezelve aanraakt, eene zeer pijnlijke gewaarwording, even alsof men zich brandt, en de gevolgen zijn ook omtrent dezelfde. Eene andere zwarigheid is deze: de werking der koude op het oog des waarnemers ontlokt hem tranen, die dadelijk bevriezen; men moet zich van die ijskegels ontdoen, en wanneer eindelijk het zintuig in staat is te werken, wordt het oogglas van den kijker spoedig verdonkerd door de uitwaseming, die op hetzelve bevriest. Het is dus van belang, ten einde in die ruwe luchtstreken juiste waarnemingen te doen, dat men werktuigen vervaardige, die den waarnemer zijn onderzoek gemakkelijker maken, waarvan hij zich onafgebroken kan bedienen, en zonder dat zijne aandacht aandacht aanhoudend afgeleid worde door pijnlijke indrukken, die hem in zijn onderzoek belemmeren. De sterre- en aardrijkskundige wetenschappen verwachten dit nieuwe ontdekkingsmiddel van de natuurkunde en van de nieuwe uitvinding en toepassing der machines. Derzelver gebruik zal noodzakelijk zijn, zelfs nadat de herkenning van dat gedeelte des aardbols geschied zal zijn. Men zal, als van zelve, er van tijd tot tijd op terugkomen, om deszelfs voortdurend bestaan, of de veranderingen, die het ondergaat, mede te deelen. Deze gewesten van eeuwig ijs zijn ook onder de heerschappij van het onderaardsche vuur, en kunnen derzelver werking ondervinden. Het ras der dieren kan daar gewijzigd, vernieuwd worden; in één woord, die gewesten zullen voor alle volgende eeuwen een voorwerp van beschouwing opleveren, hetwelk de aandacht steeds zal gaande houden, en derzelver jaarboeken zullen eene plaats bekleeden onder die der andere gewesten des aardbols. Men zal derhalve te allen tijde reizen hebben te doen naar de poolstreken, en de waarnemers, die men
derwaarts zal zenden, zullen voorzien moeten zijn van werktuigen, geschikt om, zelfs in de koudste luchtstreken, ge-
{==442==} {>>pagina-aanduiding<<}
bruikt te worden; want het zoude wel zeer dwaas zijn, af te gaan op de voorzeggingen van eenige stelselbouwers, die de verwonderlijkste omwentelingen op de oppervlakte des aardbols verkondigen, en beweren, dat de oranjeboom eenmaal gekweekt zal worden op de kusten der IJszee, en misschien op die van Spitsbergen.

De ontkoming van Washington.

(Een treffend Voorval uit 's mans krijgskundige loopbaan; naar het Handschrift.)

Washington 's a watch-word, such as ne'er 
Shall sink, where there 's an echo left to air. 
 
byron. 

De naam van washington is elken Amerikaan dierbaar. Niet alleen door dapperheid en kunde, maar ook door de edelste deugden, die het menschelijk hart eere aandoen, zich onderscheidende, verwierf hij algemeene achting bij andere volken, en erlangde een' onsterfelijken naam door de zegeningen, die hij over Amerika verspreid heeft. Hij gelijkt de zon, die nog lange na haren ondergang schijnsel geeft, licht en warmte over de wereld verspreidende. Voorzigtig en schrander zijnde, werd hij niet ligt in de engte gebragt door ontmoedigende misslagen, noch verontrust door dreigende gevaren. Zijn scherpe blik doorgrondde de geheimste bedoelingen, en zijne vindingrijkheid stelde hem in staat, om de sluwste listen te ontkomen. De middelen, door den vijand gebezigd, om hem te benadeelen, werden door zijne hand dikwerf tot hun eigen verderf gekeerd. Een blijk zijner kloeke voorzigtigheid en welberadenheid heeft men in het volgend verhaal, dat mij werd medegedeeld door een achtbaar man, die vóór eenige jaren is gestorven.
Toen het Amerikaansche leger, ten tijde van den bevrijdingsoorlog, te West-Point stond, was het Britsche hoofdkwartier niet verre van daar, aan de Hudson;

{==443==} {>>pagina-aanduiding<<}
en, even als met de stukken op het schaakbord, wachtte men wederzijds op een gunstig oogenblik, om elkander in verwarring te brengen en afbreuk te doen. Op kondschap uitgaande afdeelingen waren oorzaak, dat er gedurig schermutselingen tusschen de strijdende partijen plaats hadden; en wagens met levensmiddelen, krijgsbehoeften en kleedingstukken vielen dan gewoonlijk in handen der genen, die in aantal en behendigheid de anderen overtroffen. Bij eene dier gelegenheden was een aantal Engelsche uniformen door eene afdeeling der Amerikanen bemagtigd; en de belangrijke voordeelen, door laatstgenoemden behaald, boezemden den vijand een sterk verlangen in, om dit betaald te zetten. Omtrent dien tijd, gedurende het verblijf te West-Point, had Generaal washington een gemeenzaam vriend niet ver van het leger wonen. In deszelfs gezin genoot hij alle gastvrijheid, en vond er meermalen eene welkome ontspanning, in de moeijelijke omstandigheden, welke zijne ziel bezig hielden en niet zelden bezwaarden. Daar alles door verspieders werd overgebragt, kon een bezoek, als dit, niet vele mijlen van het leger der Engelschen, hun niet lang onbekend blijven; en, konden zij washington in hunne magt krijgen, dit zou, naar hunne meening, de krijgskans beslissen. Maar de onderneming was moeijelijk. De Amerikaansche bevelhebber werd altijd gedekt door eene wacht. Men kon zijne bezoeken niet weten, dan door iemand van het huisgezin om te koopen of over te halen. De vriend, welken de Generaal bezocht, werd eens verdacht, dat hij zich de belangen der Engelschen aantrok; maar hij had toen zich stellig ten voordeele van Amerika verklaard, en, alhoewel hij een stoutmoedig man was, nam hij de volkomenste onzijdigheid in acht, waarvoor hij als redenen bijbragt zijne jaren en den toestand van zijn huisgezin.
Gedurende dien gemeenzamen omgang des Generaals, verspreidde zich in het Amerikaansche leger een gerucht, dat men zijnen vriend meermalen uit de Britsche legerplaats had zien terugkeeren. Washington scheen op

{==444==} {>>pagina-aanduiding<<}
het berigt geen acht te slaan; want hij hield niet op, die lieden te bezoeken, en ging zoo vertrouwelijk met zijnen gastvriend om, alsof geenerlei vermoeden bij hem ware opgekomen. Eindelijk, als op zekeren dag de Generaal afscheid nam, verzocht die man hem dringend, om den volgenden middag bij hem te eten. Met zekeren onwillekeurigen nadrukk noemde hij het uur van twee, waarop hij hem verwachtte. Hij sprak van het ongemeen genoegen, dat zijn gemeenzame omgang aanbragt; verzocht hem, alle pligtplegingen daar te laten en dit huis als het zijne aan te merken, en gaf voorts zijne vrees te kennen, dat de Generaal het niet in dit licht beschouwde, daar de wacht, die hem steeds verzelde, toch niet scheen aan te duiden, dat hij het huis van eenen vriend bezocht. ‘In geenen deele, mijn waarde Heer!’ antwoordde washington; ‘daar is niemand, dien ik meer acht, dan u: en om een bewijs te geven van het vertrouwen, dat ik in u stel, wil ik u morgen alleen bezoeken. Ik geef u mijn woord van eer, dat geen krijgsman mij zal verzellen.’ - ‘Ik bid u, Generaal!’ zeide de gastheer, ‘waarom zoo ernstig bij eene zoo onbeduidende zaak? Ik schertste slechts.’ - ‘Wie twijfelt daaraan?’ antwoordde de Held glimlagchende: ‘Maar, inderdaad, ik heb reeds lang het plaatsen van dien buitenpost als onnoodig beschouwd; te meer nog, daar dezelve argwaan bij den vijand zou kunnen verwekken. En, hoewel het eene onbeduidende zaak is, wil ik uwer vriendschap daarmede geenen aanstoot geven.’ - ‘Maar nu, het uur, Generaal?’ - ‘Dat is ook waar; met de klok van twee, zeidet gij?’ - ‘Juist zoo,’ hernam de ander.
Den volgenden dag, toen de klok één sloeg, besteeg de Generaal zijn beste paard, en reed, onverzeld, langs eenen bijweg, naar de gastvrije woning. Het was nu omtrent half twee, en de verpligtende gastheer ontving hem met opene armen, terwijl het verheugde gezin hem op het minzaamst begroette. ‘Hoe naauwlettend op den tijd!’ riep de vriend, op den toon der hartelijke genegenheid,

{==445==} {>>pagina-aanduiding<<}
uit. - ‘Naauwlettendheid,’ hernam washington, ‘is eene kostelijke zaak, zoo wel in de geringste als in de belangrijkste zaken. Hij, die eenen vriend niet naauwkeurig woord houdt, twijfelt misschien aan deszelfs opregtheid.’ De gastheer werd onthutst; maar, zich herstellende, zeide hij: ‘Uwe oplettendheid is dus een bewijs, dat wij uw vertrouwen ten volle genieten.’ Washington sloeg hem eene wandeling op de opene plaats bij het huis voor, eer zij aan tafel gingen. Van daar had men het uitzigt over eene oneffene landstreek, eenige mijlen in het rond, - over korenvelden, hier en daar golvende aan den voet van dorre heuvels, welke niets dan rots en een weinig gras vertoonden, - plassen en beken, langs de lagere plaatsen van den oneffenen bodem vloeijende, en soms ook verborgen in boschachtige streken, die het vrije uitzigt over het landschap belemmerden, - nu en dan afgewisseld door den zilverglans van de Hudson, zich langs den hellenden grond heenslingerende, en aan beide zijden afstekende bij de donkere, purperkleurige bergen, nu eens afgebroken door grijze spitsen, dan weder zacht overgaande in lagchende dalen, sterk door de zon verlicht. ‘Welk een fraai, welk een prachtig landschap!’ riep de Generaal uit, die geheel van verrukking opgetogen scheen te zijn wegens de schoonheid van het uitzigt. ‘Ja, Mijnheer!’ antwoordde zijn vriend, die starend rondzag, alsof hij iemands aankomst verwachtte; maar, den doordringenden blik van washington ontmoetende, sloeg hij in verwarring zijne oogen op den grond. ‘Ik moet ook eens met u schertsen, mijn vriend!’ zeide de Generaal, hem scherp aanziende: ‘Ziet gij daar die stip, welke zich boven het water verheft, en dan weder zich verliest achter den heuvel, die het gezigt belemmert?’ - ‘Ja!’ antwoordde de vriend verstrooid, terwijl zijne
gedachten blijkbaar met geheel iets anders zich bezig hielden - ‘Daar,’ dus ging de Held voort, ‘zijn mijne vijanden gelegerd; en, ware er geen dunne nevel tusschenbeiden, zoo zoude ik mij verbeelden, dat ik zijn paar-
{==446==} {>>pagina-aanduiding<<}
denvolk in beweging zie. Maar, luister, het kanon! Dunkt u niet, dat dit uit het hoofdkwartier des vijands komt?’
Terwijl de beide vrienden over het veld uitzagen, was het gelaat des eenen dikwerf gekeerd naar de tegenovergestelde zijde, alwaar hij met eenig ander voorwerp, zoo het scheen, onmiddellijk achter het huis, zich bezig hield. Hij bedroog zich niet. Naar het zich liet aanzien, was het een troep Engelsche ruiterij, die op eenen afstand eenen heuvel afkwam, en, met onderscheidene wendingen, tusschen de verschillende plantsoenen zich voorwaarts spoedde, tot dat men dezelve beneden door de vallei zag rennen, en dan weder verdwijnen achter geboomte, dat zich hier en daar in het veld verhief. ‘Zoude het niet ongelukkig zijn,’ merkte de Generaal aan, die van de beweging achter zich niets scheen te weten, dat Amerika, in weerwil van alle mijne pogingen, de vrijheid door eigene schuld verloor?’ - ‘De Hemel verhoede het!’ sprak zijn vriend, die minder terughoudend werd, en vuriger in het gevoelen van den anderen begon te deelen. - ‘Maar,’ hernam washington, ‘ik heb gehoord van verraad, midden in ons eigen leger; en gij weet buiten twijfel, dat het mogelijk is, zelfs in het huis van eenen vriend verraden te worden.’ - ‘Heer!’ vroeg de ander, verward, en niet in staat, den vorschenden blik van zijnen medgezel te verduren, ‘hoe kan het mogelijk zijn, dat iemand zoo stoute misdaad zou durven wagen?’ - ‘Ik wilde alleen zeggen,’ antwoordde de Generaal, ‘dat verraad de snoodste aller misdaden is; want, even als judas, zou de verrader zijnen Heer voor geld verkoopen.’ - ‘Dat is wel zoo, mijn waarde Heer!’ hernam de onthutste verrader, terwijl eene bende Engelsche ruiters den heuvel omreed en in vollen ren op de gastvrije woning afkwam. - ‘Is het nog geen twee ure?’ vroeg washington: ‘Ik heb heden namiddag iets te doen in
het leger; het spijt mij, dat hierom mijn bezoek korter zal moeten zijn, dan ik had voorgenomen.’ - ‘Het is er nog een kwartier voor,’ zeide de vriend, die omtrent zijn horlogie

{==447==} {>>pagina-aanduiding<<}
in twijfel scheen te zijn, van wege de aankomst der ruiterij: ‘Maar, God beware ons! wat paardenvolk is dit, dat zoo snel het huis nadert?’ - ‘O!’ hernam washington op een' onverschilligen toon, ‘misschien is het een troep ligte ruiterij, die niets kwaads in den zin hebben; en, zoo ik mij niet bedriege, zijn ze gezonden te mijner bedekking.’ Terwijl hij dit zeide, zag men den aanvoerder der bende van het paard stijgen, en zijn voorbeeld werd gevolgd door zijne manschap. - ‘Generaal!’ sprak nu de verrader, die zich intusschen hersteld had, zeer gemeenzaam naar hem toe tredende en hem op den schouder kloppende, ‘gij zijt mijn krijgsgevangene.’ - ‘Dat geloof ik niet,’ sprak washington, met bedaardheid naar de mannen ziende, die hem naderden; ‘want, vriend!’ dus vervolgde hij, hem op zijne beurt op den schouder tikkende, ‘ik weet, dat gij de mijne zijt. Hier, Kapitein! breng dezen verraderlijken huichelaar naar het leger. Ik wil hem tot een voorbeeld voor de vijanden van Amerika stellen.’
De Engelsche Generaal had dezen man heimelijk eene zeer groote som aangeboden, om eene afspraak tegen twee ure met den Held te maken, op welken tijd hij ruiterij wilde zenden, om zich van zijn' persoon te verzekeren. Maar washington, zoodanige list vermoedende, had eenen troep der zijnen bevel gegeven, om, in het uniform van Engelsch paardenvolk, een half uur vroeger te komen, dan dezelve verwacht werd.
Zij vervolgden hunnen weg naar het leger, juichende over de scherpzinnigheid van hunnen bevelhebber, die de kunstenarijen van den Britschen Generaal op eene zoo fijne wijze had verijdeld. Maar de menschlievendheid van washington werkte sterker, dan zijn gevoel van regtvaardigheid. Bewogen door de tranen en beden der nabestaanden, schonk hij den verraderlijken vriend vergiffenis, op voorwaarde, dat hij het land voor altijd zou verlaten. Deze deed alzoo, en zijn naam kwam in vergetelheid.






{==448==} {>>pagina-aanduiding<<}

Bijlage tot de recensie van het handboek der Christelijke Godsdienst en kerkgeschiedenis, door Herman Muntinghe, vertaald door J. Muntendam, in no. VI, bl. 233 volg., van dit tijdschrift.

In het allerminst hadden wij tegenspraak gewacht op onze genoegzaam voldongene ongunstige uitspraak over de bovengenoemde vertaling. Het doet ons leed, dat al wederom deze mislukte vertaling door ons moet ter hand genomen worden. Niet de tegenspraak, maar de onheusche aanval op onze onpartijdigheid, in dit tegengeschrijf, heeft ons opgewekt, ons Tijdschrift van die blaam te zuiveren. De bitterzoete keuvelarijen, of liever kibbelarijen, verdienen weinige aandacht. Met den naam broeder, en met vermaningen, die wij ten opzigte van 's mans vertaling niet noodig hadden, en met eigene betuiging van bescheiden te zijn, kan men toch onbescheiden wezen, door namelijk alles verdraaid voor te stellen. De Apostolische spreuk liefde, maar in waarheid betracht, gebiedt geene bedekking van fouten in een vertaald werk, maar wel kwaad denken. In hoeverre muntendam zich aan deze spreuk houdt, zal ieder onpartijdige, uit hetgeen hij in den Recensent, ook der Rec. No. VI. Antikritiek, bl. 221 volg., geschreven heeft, gemakkelijk opmaken.
Ook zonder het gebruik van ééne scherpe uitdrukking is het liefdeloos, dat men aan toeleg denkt, om diepe onkunde openlijk aan te wrijven, waar onpartijdigheid fouten openbaart. Het slaan met een' stok en het hekelen was ons nu even vreemd, als de waarheid te verkrachten uit partijdige liefde. De ϕιλαυτία van muntendam is die liefde niet, waaraan ieder Christen zich behoort te houden. Wij zijn scherp tegen minachting van het Publiek, en zouden tegen onzen pligt onbescheiden zijn, indien wij, op 's mans begeerte, van die stootende fouten niet hadden gerept. Hiervan genoeg. Dit ons geschrijf moet slechts dienen als bijlage tot onze Recensie.
De Redactie dezer Letteroefeningen is muntendam dank verschuldigd voor de aanwijzing van fouten, begaan door de correctie. Hier zal men ons eerder geloof geven, dan muntendam vinden zal bij hetgeen hij over Panoplia, bl. 227, zegt. Over deze fout straks nog iets naders.

{==449==} {>>pagina-aanduiding<<}

Drukfeilen, door muntendam aangewezen. - Op bl. 223. reg. 15. van ond. ‘bl. 6. (niet bl. 7.)’ Letteroeff. bl. 235. reg. 11. van ond. Op bl. 226. reg. 8. ‘bl. 323. (niet bl. 322.)’ Letteroeff. bl. 236. reg. 6. van ond. Op bl. 227. reg 8. ‘bl. 281, en al wederom niet op bl. 231, zoo als ten derdenmale verkeerd is aangeteekend.’ Dit is alleen het geval met Letteroeff. bl. 227. reg. 8. Deze fout is niet driemaal begaan, slechts eenmaal. Doch muntendam heeft niet altijd het geluk, zich duidelijk uit te drukken. Wij helpen dan den Lezer uit den droom, dat hij heeft willen zeggen, dat dit de derde fout is met getalmerken, die door de correctie ligtelijk over het hoofd gezien wordt. Hij verraadt den toeleg om te hekelen; maar die zoo weinig te berispen heeft, en het toch doet in den ergsten zin, handelt deze, bij zoetsappige taal, liefdeloos of Christelijk? Het Turpe doctori, ons, gelijk wij bewijzen zullen, zoo averegts toegevoegd, konden wij hier en op meer plaatsen U beter, dan Gij ons, voorleggen. Doch dit doen wij niet. Het UEd. wil ons bij dit hartig woordje niet zoo gemakkelijk uit de pen, als U.
Muntendam schrijft, bl. 221: ‘Reeds naamt gij de vertaling van voornoemd werk, volgens uwe eigene bekentenis, met vooringenomenheid ter hand (of een Recensent dit doen mag, laat ik aan het oordeel van onbevooroordeelden over), als zijnde nutteloos en ondoelmatig, daar’ enz. In de Letteroeff., waarvan muntendam nu de bladzijde niet aanwijst, in welke kleinigheden hij anders-bijzonder groot wil zijn, komt, bl. 234, letterlijk het volgende voor: ‘Hoewel dus eene bloote vertaling van 's mans werk, op het zachtste genomen, ondoelmatig en nutteloos is, zou echter, bij het mededeelen der zeker belangrijke aanmerkingen, juist daardoor de vertaling hare eigene waarde altijd hebben behouden. Uit dien hoofde namen wij dit geschrift met eenige vooringenomenheid ter hand, daar ons eene vertaling werd beloofd door eenen van 's mans uitmuntende leerlingen, die tweemaal in den Akademischen wedstrijd het goud heeft weggedragen.’ Ieder ziet, dat wij juist die vooringenomenheid hadden bedoeld, welke muntendam zoo vurig verlangt. Maar nu verdraait hij zin en woorden, om onze partijdigheid volgens eigene bekentenis aan het licht te brengen. Is dit Christelijke liefde? Of mag men, bij honigzoet geteem, zoo met opzet woorden verdraaijen?

{==450==} {>>pagina-aanduiding<<}

Nog een staaltje van woordverdraaijing. Muntendam schrijft, bl. 226: ‘Op dit laatste merkt UEd. aan, dat hij (pius II), blijkens de geschiedenis, niet wispelturig was.’ In de Letteroeff. wordt gezegd, bl. 236: ‘Dat deze pius zoo wispelturig van karakter was, leert de geschiedenis niet.’ Is dat Christelijk, dat men bescheiden is in uitdrukkingen, die men bezigt, maar onbescheiden in het verdraaijen der woorden, welke men belang heeft niet onvervalscht mede te deelen?
Bl. 222 zegt muntendam, dat het mededeelen der Observationes van muntinghe heiligschennis zou zijn geweest. Dit gelooven wij ook, indien al de Observationes waren bedoeld. De geheele vertaling houden wij nog daarvoor, omdat al zijn geschrijf over zijn gekozen oogpunt zekerlijk niets afdoet, bij den uitgedrukten wil van Prof. muntinghe: ‘cui saltem soli’ (utilitati ab Auditoribus inde percipiendae) ‘qualemcunque hunc laborem inservire volui.’ Heeft men deze heiligschennis tegen uitdrukkelijken wil gepleegd, dan wordt deze nog grooter door onthouding van de Ophelderingen over het Compendium. Dat deze zeker belangrijke aanteekeningen alleen bedoeld zijn, en niet al de Observationes, verklaren wij, indien dit voor hem niet duidelijk is, uit hetgeen wij bl. 234 hebben gezegd.
Bl. 224 (want het overige slaan wij over, om niet te wijdloopig te worden) zegt muntendam: ‘Op bl. 7 is de aanmerking gegrond, daar deze vertaling, Staatsmannen, verkeerd is.’ Dat is goed. Maar onze vertaling, schriftkundige, is fout, omdat schriftkundig is, in den gemeenen zin des woords, iemand, die in de H. Schrift ervaren is. Wij dachten, dat alleen Bijbelkundig deze beteekenis altijd heeft, maar dat schriftkundig zoo wel te kennen gaf kundig in het schrift, als in de Schrift. Zondigt muntendam door chicane niet tegen het gezond menschenverstand, wanneer hij deze beteekenis aanroert bij oudheid- en schriftkundige werken? Letterschriftkundige deelt het denkbeeld slechts gedeeltelijk mede. Hier wordt niet enkel bedoeld de form der letters, het letterschrift, maar ook de taal. Ja, men kan, het woord Diplomatici lezende, Staatsmannen vertalen; want muntendam, die toch meent veel te weten, leest in operibus antiquariis et diplomaticis, en geeft eene vertaling, tot welke alleen kennis aan de titels der werken van gruter, mabillon en montfaucon den weg voor

{==451==} {>>pagina-aanduiding<<}
het gezond menschenverstand geheel afsluit. Hoe de Heer muntendam hier over het verband iets kan zeggen, is ons onbegrijpelijk. Doch, dient dit ook tot zand in de oogen?
‘Dan laat ons verder gaan,’ schrijft muntendam, bl. 225: ‘Prof. muntinghe schreef, p. 197: Ex his Dominicani, qui et Praedicatores appellabantur, auctore Dominico Hispano, anno mccxxi mortuo, orti.’ (Op het volgende hechten wij niet, alzoo wij, Letteroeff. bl. 236, de enkele fout in het vertalen aanwezen, en niet alles bedilden.) ‘Ik schreef: Aan het hoofd stond dominicus, gestorven ten jare 1221. Dit moest, naar uwe aanwijzing, geweest zijn: De stichter dezer orde was, enz.’ Ja, dit zeggen wij nog, vooreerst omdat muntinghe dit bedoelde, en ten tweede omdat eenige regels vroeger de instelling dier orde door Paus gregorius X ten jare 1274 vermeld wordt. Dominicus kon toen niet meer aan het hoofd staan dier orde. Muntendam wil vertalen, en laat muntinghe in het Nederduitsch onzin schrijven, die aan 's mans Latijn vreemd is. De voorbeelden van calvijn en zwingli zijn kwalijk gekozen. Want het zou evenzeer onzin zijn, bij het verhalen van eene latere gebeurtenis te zeggen, dat deze mannen aan het hoofd stonden der Calvinisten en Zwinglianen.
Op dezelfde bladzijde wil muntendam zijne vertaling, sacram sedem sibi vindicantes, aanspraak maken, verdedigen. Elk weet, zegt hij, hoe deze Paussen hunne aanspraak poogden te bewijzen. Doch het is de vraag niet, of elk dit weet, maar wat muntinghe schreef. Deze zeide toch iets meer, dan muntendam uitdrukt.
Bl. 226 wil muntendam bewijzen, dat het inconstantiae dedecore van muntinghe door hem goed is vertaald met wispelturig. Weiland moet hier het woord wispelturig ophelderen, en dan redt zich muntendam, naar eigen oordeel, zekerlijk uitmuntend. Homo varius et mutabilis wordt niemand genoemd, die slechts eenmaal uit eigenbaat van partij is veranderd. Wispelturig is veranderziek. Dat was pius II van karakter nooit. Zelfs bij verandering van meening bleef hij zich gelijk, maar in heerschzucht. Als Kardinaal koesterde hij een gevoelen, dat vooral aan Kardinalen de handen ruim liet, en dat hij uit dien hoofde, als Paus, moest laten varen.
Kinderachtig is 's mans vertaling van Pelagianismum sapere,

{==452==} {>>pagina-aanduiding<<}
het smaakt naar het Pelagianisme. Zulke aanmerkingen passen den man niet, die bescheiden wil heeten. Doch indien muntendam, gelijk het behoort, vertaald had: het riekt naar het Pelagianisme, zou zelfs de ongeleerde nu zien, dat zijn voorstaan kwalijk te pas kwam. Wil men bedillen, dan moet men ook hierin eerlijk zijn. Zijn smaken is hier niet van onzen smaak.
‘En nu de bestaande misstelling’ (bl. 227) ‘met betrekking tot de zoogenaamde Panoplia van euthymius zigabenus.’ Uwe verontschuldiging, dat gij Panoplias voor Panopliae gelezen hadt, zou ijdel zijn. Het geval blijft hetzelfde. Uwe verontschuldiging uit ziekte ontleend is geldende, waar dit woord in uwe vertaling zoo misselijk voorkomt. Doch neemt gij het werk van anderen over, zonder het naderhand in te zien? Voor fraaije Errata was er achter uwe vertaling toch schoone gelegenheid en overvloedige stof. Laat gij den Corrector ook vertalen? De zonde zit alleen in Panoplia niet. Maar onpartijdigen kunnen, uit hetgeen Letteroeff. bl 237 door ons is gezegd, die ergerlijke fouten zelve ontdekken. Het quasi verbeteren van anna commena in anna comnena geldt niet ons, maar uzelven en uwen Leermeester muntinghe. Daarom roerden wij die fout niet aan. Maar uw onbescheiden aanval op mijne onpartijdigheid, bl. 228, mag niet ongemerkt voorbijgegaan worden. Indien men den familienaam Comnenus kent, dan is juist de genitivus Comnenae bewijs, dat het woord vrouwelijk is Uw hoofd denkt nog te veel aan de eerste declinatie. De Konstantinopolitaansche Schrijvers der Kerkgeschiedenis worden daardoor eenigzins in uw geheugen verdrongen. Uw Turpe doctori-houden wij daarom voor eene drukfout, even als met Panoplia het geval zal zijn.
Op bl. 228 verdedigt muntendam zijne vertaling van literalique sensui adhaeret, die den letterkundigen zin heeft nagespoord. Hoort eens, hoe die verdediging afloopt: ‘Voor het woord literalis kon, met even goed regt, grammaticus gebruikt zijn, en wie zou dit dan niet overzetten: spraakkundigen zin?’ Dat bewijs snijdt zekerlijk hout. Is bij u spraakkunst en spraakkunde hetzelfde? Doch wat doet dit ook tot het verschil van letterlijk en letterkundig? Dit verschil erkent gij zelf. Maar, met betrekking tot den zin, is dit verschil, naar uw oordeel, niet groot. Voorzeker omdat gij verkeerd hebt vertaald. Gij weet dit alles wel beter.

{==453==} {>>pagina-aanduiding<<}
Over allegorische Schriftverklaring handelende, kent gij, ook wat den zin aangaat, het groote onderscheid tusschen literalis en literarius zeer goed. Maar de fout bepaalt zich hier tot literalis alleen niet. Waarom laat gij het overige dan onaangeroerd?
Op bl. 229 verdedigt zich muntendam over de vertaling van Isidorus Hispalensis, isidorus, Bisschop van Spanje. Hij had geschreven Bisschop in Spanje. Goed. Maar wij beoordeelden hetgeen gedrukt en uitgegeven was. Het andere was ons niet bekend Zoo ver gaat die verdediging goed. Maar is dit nu vertaling van Isidorus Hispalensis? Wat muntinghe schreef, moest gij geven, of, zoo gij reden er toe hadt van eenig gewigt, in eene aanteekening mededeelen, waarom gij van uwen Schrijver afweekt. Dit zou geldig zijn, bijaldien de spraak was over den man op zichzelven; maar de Decretalen kennen alleen isidorus van Sevilië, of Hispalensis. Dit hadt gij of goed vertaald, of, hetgeen gemakkelijker was, onvertaald moeten gegeven hebben. Doch de fout zit geheel de vertaling dezer plaats door, zoo als deskundigen kunnen zien uit hetgeen Letteroeff. bl. 238 voorkomt. De man leze dit nog eens na, en overtuige zich, dat hij grove fouten begaan kan!
Voor het overige zeggen wij, dat wij den Heere muntendam geene volslagene onkunde hebben toegeschreven, noch dit hebben willen doen. Hij grijpt, door dit voor te wenden, slechts de gelegenheid aan, om zichzelven te prijzen. Eene bijzondere soort van bescheidenheid, wanneer men anderen veroordeelt, die rond en goed wezenlijke gebreken aanwijzen! Indien wij diepe onkunde zelfs vermoed hadden, zouden wij juist daardoor Hoogleeraren miskennen, die hem tot tweemalen hebben onderzocht, en bevonden, dat zijne verhandelingen, als van hem oorspronkelijk, geenszins het motto verdienden: Sic vos, non vobis. Doch bij kunde moet men geven, wat men kan. En hierin is muntendam nalatig gebleven. Zijne zoogenaamde Antikritiek overtuigt ieder daarvan op het duidelijkste. Ons geschrijf zal den man lastig zijn. Dit kan men gemakkelijk voorzien. Maar, ons naar het hart miskennende, lokt hij ons, hoe zoetsappig hij ook schrijft, tot scherpte uit. Doch verder zullen wij nu zwijgen, indien hij iets tegenspreekt. Onze Recensie is nu genoeg verdedigd; en, ons te zijnen opzigte houdende aan de spreuk:

{==454==} {>>pagina-aanduiding<<}


Ignoti nulla cupido 
Nullaque aversatio est, 

betuigen wij in alle opregtheid, dat, zoo min als het laatste (aversatio) onze pen nu heeft bestuurd, zoo min ook het eerste ons oordeel ooit zwenken kan, al werden wij ook tot toegeven aangezocht. Liefde - maar in waarheid. Dit zal wel hetzelfde zijn, als waarheid - maar in liefde.

Brief uit en over het Oosten.

Niet verre van Cairo, op den weg naar de woestijn, ligt het schoonste kerkhof van Egypte, dat der Mammelukken, waar de Beys en hunne familiën begraven liggen. De gedaante hunner tomben is zeer onderscheiden, en men vindt onder dezelve sommige, die zeer prachtig zijn. De praalgraven zijn geplaatst onder kiosken met marmeren zuilen, en er zijn er verscheidene, die met zeer fraai beeldhouwwerk voorzien zijn. De grafsteden der Kalifs bevinden zich aan eene andere zijde, op omtrent anderhalve mijl afstands van de stad, te midden van zandvlakten. Het zijn schoone gedenkstukken van Moorsche bouwkunst, die ongeschonden bewaard zijn gebleven. Zij zijn gedekt met uitnemend schoon bewerkte koepeldaken en Minarets.
Ik ontmoette op zekeren tijd langs de straten een' statigen optogt, die eene jonggehuwde naar de woning van haren echtgenoot verzelde. Zij zat onder een zijden verhemelte, ondersteund door twee harer vrouwelijke bloedverwanten. De trein werd geopend door hare vriendinnen en eenige slavinnen; daarop volgden drie mannen, spelende op fluiten en tambourins. De digte kleeding, waarmede de koningin van het feest bedekt was, belette ons, hare gelaatstrekken te onderscheiden, en gaf haar een onbevallig voorkomen. Haar gezigt was achter een' zeer digten sluijer verborgen, waarin twee openingen gemaakt waren, door welke groote zwarte oogen heen schitterden. Dit grove kleedingstuk bedekt dikwijls het rijkste kostuum. Maar de schoone vormen en het aangezigt, alles, tot zelfs het gewaad der jonge echtgenoote, op dien plegtigendag, wordt zorgvuldig verborgen gehouden. Op het oogenblik, wanneer zij het slaapvertrek binnentreedt, verdwijnt hare vermomming. Dan eerst aanschouwt het ongeduldig oog

{==455==} {>>pagina-aanduiding<<}
des echtgenoots, soms met verrukking, dikwijls ook met eene pijnlijke verwondering, die hij naauwelijks kan verbergen, zijne onbekende gezellinne. De trein trok langzaam voort, onder de toonen der muzijk en de toejuichingen der vrouwen.
Cairo is omringd door een' zeer ouden muur, die tien mijlen in den omtrek beslaat. De Mokatam, welks geelachtige zijden geheel onvruchtbaar zijn, bestrijkt de stad en de omliggende vlakten. Beneden, op eene hoogte, strekt de citadel in de verte hare halfverwoeste borstweringen uit. Dit kasteel heeft zijne vermaardheid inzonderheid te danken aan den jongsten moord der Mammeluksche hoofden.
De Mammeluksche legerbenden te Cairo bestonden uit vijftot tienduizend man uitgelezene troepen, die onder het bevel stonden van verscheidene Beys. Het was een uitmuntend schouwspel voor een' vreemdeling, bij de wapenoefeningen dezer schitterende ruiterbenden tegenwoordig te zijn, die dagelijks op het groote plein geschiedden. Echter heerschte er eene verouderde wangunst tusschen de Beys en mohammedali. De Satraap van Egypte trachtte hunne magt te verzwakken en te vernietigen, en dezen waren beducht voor zijne eerzucht. Na eene langdurige reeks van openbare vijandelijkheden en voorgewende verzoeningen, gaf de Pacha hun blijken van de opregtste genegenheid; en, ten einde het zegel te drukken op de eendragt, die hen moest verbinden, noodigde hij hunne bevelhebbers tot een prachtig gastmaal op het kasteel. Deze ongelukkigen waren derwijze verblind, dat zij geloof sloegen aan de betuigingen van een' man, wiens vijandige gezindheid zij zoo veel reden hadden te duchten. Op hunne trotsche paarden gezeten, en versierd met hunne rijkste kleederen, begaven zij zich, ten getale van driehonderd, op het kronkelige pad, hetwelk naar het kasteel geleidt. Dit pad is tusschen de rotsen gemaakt, en zoo smal, dat twee lieden te paard er niet naast elkander kunnen rijden. De sterke poorten bij den toegang naar het kasteel werden gesloten, nadat die lange rij Mammelukken dezelve was binnengetrokken, die in hunnen optogt vertraging ondervonden van wege de bogten en steilten van den grond. Thans ging ook de poort der citadel achter die ongelukkigen toe, en boven van de rotsen werden ontelbare slagtoffers door snaphaanschoten geveld. In hunne wanhoop schoten zij met ontbloote sabel op de verraders los; maar hunne paarden, insgelijks gewond, begonnen

{==456==} {>>pagina-aanduiding<<}
te steigeren, wierpen hen af, en vermengden hun gehinnik met het gekerm der zieltogenden. Binnen weinig tijds waren allen afgemaakt. Mohammed-ali hoorde boven van de citadel dat gerucht en dien noodkreet, en nooit misschien klonk eenige muzijk welluidender in zijne ooren! Deze slagting eindigde met den volslagen ondergang van de magt der Mammelukken, die zich op de vlugt begaven, toen zij den dood hunner bevelhebbers vernamen.
Ibrahim, oudste Zoon van den Pacha, verrigtte, eenigen tijd daarna, eene soortgelijke daad, met verkrachting der plegtigste beloften. Hij had de nog overgeblevene manschap der Mammelukken verzocht, hunne tegenwoordige wijkplaats, de bergen van Opper-Egypte, te verlaten, en zich met hem in de vlakte te vereenigen. Die ongelukkigen waren bijsterzinnig genoeg, om aan zijne woorden geloof te slaan; maar, naauwelijks in zijne legerplaats aangekomen, liet hij hen omsingelen en slagten. Een klein getal ontkwam dezen algemeenen moord; onder anderen een jong mensch, die vervolgens benoemd werd tot Gouverneur van Ramla, in Palestina. Van hem ontleen ik deze bijzonderheden. Zonder deze afgrijselijke middelen ook maar van verre te willen verontschuldigen, wordt men echter onwllekeurig gedrongen, te erkennen, dat de dood der Beys het éénige middel was, om de magt van mohammed-ali te beveiligen tegen hunne mededingende aanslagen, en om voor altijd hunne heerschappij te vernietigen, die, sedert zoo vele eeuwen, de geesel van Egypte was geweest.
Eene der straten van Cairo strekt tot stalling voor de huurezels. Wanneer gij dezelve intreedt, wordt gij overrompeld door de eigenaars dier dieren; ieder prijst u het zijne aan. Hun tuig en voorkomen zijn niet onbevallig, en hunne snelheid in het loopen is ongemeen. Zij zijn van een bijzonder ras, dat men in Europa niet kent; en het is zonderling, dat men er nog niet aan gedacht heeft, om het derwaarts te vervoeren en aan de luchtstreek te gewennen. Men ziet er, waarvan de huid blank of zwart is van het hoofd tot de voeten. Men huurt ze bij het uur; en de Arabier, aan wien het beest toebehoort, vergezelt u, met een' stok in de hand. Het is niet ongevallig, de straten van Cairo op dat zedige ros in galop door te rijden; terwijl de gids alle behendigheid gebruikt, om de hinderpalen te vermijden, die den weg belemmeren.

{==457==} {>>pagina-aanduiding<<}

De Consul-generaal had mij een' brief gegeven voor den Heer caviglia, een Italiaansch oudheidskenner, die de Piramiden bewoonde, het middelpunt zijner nieuwe navorschingen. Deze, dien ik te Cairo ontmoette, verzocht mij dringend, hem te vergezellen, bij zijnen terugtogt naar de woestijn. Wij vertrokken te zamen, ten twee ure des namiddags, onder eene verstikkende hitte, en lieten ons den Nijl overzetten nabij het dorp Gizeh. De afstand van Cairo naar de Piramiden is, in eene regte lijn, slechts tien mijlen. De overstrooming noodzaakte ons, een' omweg te maken, die onzen weg verdubbelde, maar tevens des te aangenamer maakte. Wij ontmoetten inderdaad, bij tusschenpoozingen, boschjes van palm- en dadelboomen, die de eenzelvigheid der woestijn verminderden. Door hitte en dorst afgemat, vertoefden wij een weinig in een gehucht, dat met palmboomen beschaduwd werd, aan den rand eener fontein. In onze luchtstreken kan men zich het genoegen niet verbeelden, dat men in Egypte ondervindt, wanneer men in de gelegenheid is, zijnen dorst te lesschen. Men gevoelt er het scherpe zwaard des hongers niet; maar wanneer men, na de brandende zandwoestijnen te zijn doorgetogen, aan de oevers van den Nijl eene reeks boomen ontmoet, en men, onder derzelver lommer gezeten, een' drank van limoensap bereidt uit de vruchten zelve, die men geplukt heeft, met het rivierwater gemengd en met Egyptische suiker, zoo levert die nektar een genot op, dat men alle andere genoegens daarbij vergeet. Men gevoelt alsdan de schoonheid en de kracht dier beelden uit de Heilige Schrift, waar de zachtste gemoedsbewegingen vergeleken worden met die, welke de reiziger gevoelt in de woestijn, aan den rand der fontein, die eenen verkoelenden dronk biedt aan zijnen ondragelijken dorst.
Het wassen van den Nijl had de dorpen en palmboschjes in zoo vele eilandjes veranderd. Hier zag men gehuchten en boomgaarden; verder schenen bergen van zand, rotsen en ingestorte tempels op het uitgestrekte meer te drijven, 't welk door de overstrooming gevormd was. Wij gingen over verscheidene wegen, die zich boven die watervlakte in de lengte verspreidden; en bij zonsondergang kwamen wij aan het gedeelte der woestijn, in welks midden de Piramiden zich verheffen. De terugkaatsing der zonnestralen op die groote gedenkstukken brengt eene wonderbare uitwerking te weeg, en hunne verbazende uitgebreidheid misleidt omtrent den af-
{==458==} {>>pagina-aanduiding<<}
stand. Wij kwamen er aan te middernacht. De Arabieren waren uit de grafkelders gekomen, om onze aankomst door hunne toejuichingen te begroeten. Wij daalden, langs een kronkelig pad, af naar eene benedenkamer, in de rots uitgehouwen, en die tot een graf scheen gestrekt te hebben. Aldaar op den blooten grond gezeten, namen de Heeren caviglia, spinette, zijn medeärbeider, een Duitsch reiziger en ik, een' kleinen maaltijd, bestaande uit gekookt gevogelte; waarna het gezelschap mij de plaats afstond. Ik had inderdaad rust noodig. Een der Arabieren hing eene kleine lamp aan den muur van den grafkelder, en ik zocht op eene biezen mat in te sluimeren. Maar het zonderlinge van mijnen toestand, en het denkbeeld, een gedenkteeken te bewonen, rondom hetwelk de menschelijke verbeeldingskracht sedert zoo vele eeuwen doolt, weerden den slaap gedurende een' geruimen tijd van mijne oogleden.
Des volgenden daags, bij zonsopgang, gebruikten wij de koffij in deze grot, welke stootte aan eene bres, die op het plein uitzag en ons tot kruisraam strekte. Mijn bediende, die mij den vorigen dag gevolgd was en mijne tent droeg, was verdwaald geraakt, en kwam eerst tegen middernacht aan. Niemand ziende, en geene woning ontdekkende, zwierf hij rondom de Piramiden om, terwijl hij luidkeels schreeuwde en pistoolschoten loste; eindelijk besloot hij, het overig gedeelte van den nacht door te brengen in eene gracht, te midden dier zandvlakte gegraven.
In den morgen bezochten wij verscheidene der onderaardsche gangen, die door den Heer caviglia geopend waren geworden: in een' derzelven was eene bevallige galerij van witten steen, bedekt met hieroglyphen, welker kleuren zoo frisch en levendig waren, dat men gemeend zou hebben, dat dezelve eerst onlangs vervaardigd was. Op eene diepte van zestig voet traden wij drie zalen binnen. In eene derzelven zagen wij twee groote lijkkisten, in de rots uitgehouwen, waar wij niets dan kleine afgoden vonden. Eene andere, van vierkanten vorm, was merkwaardig door hare wanden, met zinnebeeldige figuren bedekt. (De Heer salt was derzelver ontdekker.)
De Heer caviglia houdt zich thans bezig met eene zeer gewaagde onderneming. Hij gelooft, dat er eene onderaardsche gemeenschap bestaat, die hij hoopt te ontdekken, tusschen de Piramiden van Gizeh, die van Saccara en de

{==459==} {>>pagina-aanduiding<<}
ruïnen van Memphis, ofschoon deze stad op zestien mijlen afstands van Gizeh en bijna even ver van Saccara verwijderd ligt. Hij heeft reeds eene loopgraaf in de zandvlakte geopend over eene lengte van eenige honderd roeden. Dit onderzoek zal eenen arbeid van verscheidene jaren vereischen; maar, in allen gevalle, zal die tijd niet verloren zijn, en het is waarschijnlijk, dat die uitgravingen onschatbare ontdekkingen zullen ten gevolge hebben. Men moet met de sterkste geestdrift bezield zijn, om in deze eenzaamheid te leven, beroofd van alle de genietingen des maatschappelijken levens; en om, gelijk een slaaf, te werken aan het hoofd van veertig of vijftig Arabieren, van den vroegen morgen tot den ondergang der zon, te midden van rotsen en zandvlakten en onder een' brandenden hemel.
Omtrent twee- of driehonderd roeden afstands van de groote Piramide is de beroemde Sphinx. Tusschen de twee voorpooten verhief zich eertijds een altaar. Het gelaat van de Sphinx is misvormd; maar men ziet, dat derzelver hoofd een' Nubischen vorm heeft. Dit kolossale hoofd is in de rots uitgehouwen; het heeft 26 tot 30 voet hoogte, en 16 voet van het oor tot de kin. Men kan de afmetingen van het ligchaam niet nagaan, hetwelk bijna geheel in het zand begraven ligt. De onvermoeide caviglia heeft den moed gehad te ondernemen, om dit kolossale gedenkstuk geheel te ontblooten. Hij had er zes weken aan gearbeid. Het was een reusachtig werk; want de wind, die in die rigting woel, dreef het zand naar het monster, naar gelange men hetzelve opdolf.
Des avonds, na het vertrek der Arabieren naar hun dorp, namen wij een' soberen maaltijd aan de deur van den grafkelder. Niets verstoorde de stilte, die in de woestijn heerschte. Een Santon (Mahomedaansche Heilig), die in een' naburigen onderaardschen kelder zijn verblijf hield, het eenige levende wezen, 't welk met ons in deze doodsche vlakte bestond, bad in stilte. In de geestgesteldheid, waarin ik mij bevond, woog een uur, als 't ware, eene eeuw op, te midden van het gedruisch der steden doorgebragt, en liet onuitwischbare herinneringen achter.
Des anderen daags beklommen wij de groote Piramide. Zij bestaat van buiten uit vooruitstekende lagen steenen, van het voetstuk tot den top; deze steenen, van eene heldergele kleur, hebben twee tot vier Engelsche voeten dikte, hetgeen het op-
{==460==} {>>pagina-aanduiding<<}
klimmen moeijelijk, hoewel niet gevaarlijk, maakt. Van de hoogte van dat gedenkstuk heeft men een verwonderlijk schoon gezigt: aan de eene zijde ziet men eene akelige woestijn, welker eenzelvige oppervlakte niet dan door kale rotsen en zandbergen wordt afgebroken; aan de andere, den loop van den Nijl, afgeteekend door de vruchtbaarheid zijner oevers, en door de schoonheid van het landschap; meer in de nabijheid, als 't ware een' archipel van gehuchten en bosschen, gevormd door de overstrooming der rivier; en aan den gezigteinder, aan den voet van den Mokatam, de Minarets van Cairo, met den rook, die uit deszelfs daken opstijgt.
De groote Piramide heeft 500 Engelsche voeten hoogte. Aan haren voet zijn de vier zijden elk 700 voet lang, en vormen een' omtrek van ongeveer 3000 voet. Zij heeft een' top, met eene oppervlakte van 28 vierkante voeten. Het is zeer waar, gelijk een beroemd reiziger reeds heeft opgemerkt, dat men zich teleurgesteld ziet, wanneer men voor het eerst een' vlugtigen blik op de Piramiden slaat. Het is in het begin moeijelijk, zich een naauwkeurig denkbeeld van derzelver hoogte te vormen; want zij liggen op eene onmetelijke zandvlakte, en geene naburige hoogte biedt aan het oog eenig punt van vergelijking aan; maar hoe meer men dezelve beschouwt, hoe meer men verbaasd staat over hare reusachtige evenredigheden. Men weet, welken indruk zij op buonaparte te weeg bragten, toen hij, op het oogenblik, waarop hij de Mammelukken zoude aanvallen, wier schitterende ruiterbenden zich in de vlakte schaarden, deze bezielde taal deed hooren: ‘Soldaten! van den top der Piramiden slaan veertig eeuwen u gade!’
Des avonds begaven wij ons, met fakkels, in de groote Piramide, langs een' trap van 100 voet; vervolgens klommen wij wederom naar boven, langs eene galerij van graniet van 100 voet, die buitengewoon steil was en ons naar de groote zaal bragt. Hare zoldering bestaat uit steengevaarten van 16 voet lengte. De muren, die de onderscheidene grafkelders van elkander scheiden, bestaan insgelijks uit groote steenof granietklompen. Het is moeijelijk te begrijpen, hoe en met welk oogmerk men dergelijke stukken hebben kunnen vervoeren en plaatsen. De afmetingen echter van het kleine getal zalen, welke wij bezocht hebben, stonden niet in evenredigheid met den omvang dier verbazend groote gedenkstukken. Derzelver bouworde is zoo stevig, zij hebben zoo wei-
{==461==} {>>pagina-aanduiding<<}
nig geleden door de verwoesting van zoo vele eeuwen, dat men zich niet kan onthouden van te denken, dat zij zoo lang als onze aardbol zullen bestaan. De groote sarkophaag, waar de Heer caviglia, ik weet niet op welke gronden, beweert, dat de overblijfselen van jozef, den zoon van jakob, ter aarde werden besteld, staat in de groote zaal. Zij is door den hamer geschonden geworden, die vele stukken van dezelve heeft losgerukt.
De Piramide van cephrenes, in welke de Heer belzoni het eerst is doorgedrongen, staat nevens die van cheops; maar men kan er niet inklimmen.

(Het vervolg en slot hierna.)

De olifant van Franconi, te Parijs.

De Parijzenaars stroomen, ondanks het zomersaizoen, naar het Cirque Olympique van franconi, alwaar thans onafgebroken een stuk vertoond wordt, waarin een Olifant werkelijk de hoofdrol speelt, getiteld: De Olifant van den Koning van Siam, een kort, maar getrouw verslag van welks inhoud van de zeldzame afgerigtheid des Hoofdacteurs moge getuigen.
Twee Opperpriesters betwisten elkander het voorregt, om op den troon van Siam eenen Vorst van zijne keuze te plaatsen. De een wil de kroon aan eenen eerzuchtigen jongeling gegeven hebben; de ander is de belangen van nadirsaim, des laatsten Konings zoon, toegedaan. De jeugdige mededingers naar den troon zijn beide verliefd op de schoone idanora. Zij zelve bemint nadir. Aan den Olifant heeft hij het te danken, dat hij aan alle hem gelegde lagen ontsnapt; en, wanneer de overweldiger zich den diadeem op het hoofd zet, ontneemt de beschermer van nadir hem denzelven met zijne slurf, en plaatst dien op het voorhoofd van zijnen gunsteling. Dit instinkt van legitimiteit in het dier is inderdaad verwonderlijk. Nu eens deelt het, van achter den muur eens tuins, bloemen aan de dames uit, daar binnen gezeten; dan weder komt het, te midden van een lijkfeest, zijne hulde bewijzen aan de overblijfsels van den gestorven Koning en deszelfs graf sluiten. Vervolgens ziet men den Olifant in zijn bijzonder verblijf. Hier vooral gaf het publiek,

{==462==} {>>pagina-aanduiding<<}
door luid handgeklap, zijne verbazing te kennen. Aan tafel gezeten, en bediend door een aantal lakkeijen, roert de Koninklijke Olifant telkens de schel, wanneer hij een ander bord verlangt. Op den maaltijd, gedurende welken men hem bij herhaling flesschen ziet ontkurken en zijn glas inschenken, volgt een Bal. Verwonderlijk is het, den Kolossus zich in de dansen te zien mengen van een aantal schitterende Bayadères, waarbij hij, op eene majestueuze wijze, zijne partij in een pas de shawl vervult. Maar het toppunt der kunst is, onzes oordeels, een tooneel, waar de débutant alléén op het tooneel werkzaam is. Twee zoodanige komen in het stuk voor. Nadir, in handen van zijnen vijand gevallen, is opgesloten in een' koffer, en op het punt van in den vloed geworpen te worden, wanneer de soldaten, met dit doodvonnis belast, vol schriks vlugten op het gezigt van den Olifant. Deze nadert langzaam en gaat den koffer voorbij, wanneer de doffe kreet zijns meesters zijne aandacht trekt; hij keert terug en staat stil; het deksel wijkt voor de kracht van zijne slurf, en, daar nadir, uitgeput van honger en kommer, niet in staat is zich op te heffen, plukt zijn bevrijder vruchten van de hoogste takken der boomen, en reikt hem dezelve toe. Intusschen wordt nadir andermaal door den overweldiger gevangen; eenige soldaten pogen vruchteloos hem te verdedigen; hij wordt met de zijnen in eene fortres opgesloten. Wederom verschijnt de Olifant, verbreekt de traliën van het venster, waar hij het sein van zijnen meester heeft gezien; vervolgens, op zijne achterpooten gaande zitten, schijnt hij, als 't ware, een berg, langs welken nadir en zijne medegevangenen nederdalen. - Door den God der Birmans, zijne Regten en den Koninklijken Olifant beschermd, beklimt nadir eindelijk den
voorvaderlijken troon. Het tafereel zijner zegepraal is betooverend. Hij verschijnt in een paleis, schitterende van zonnestralen, gedragen door den held van het stuk, die alleen in dit tooneel den dienst van een beest verrigt. De Olifant zwaait den schepter vooraan op het tooneel, en het scherm valt onder een daverend handgeklap. Door het algemeen geschreeuw van: l'Eléphant! l'Eléphant! teruggeroepen, verschijnt het dier andermaal, en dankt, door een driewerf herhaald nederig compliment, trots den wellevendsten Acteur, het publiek voor de eer, hem bewezen.
Dusverre het verslag. Dit zeldzaam verschijnsel op de Tooneelwereld gaf alreeds aanleiding tot een' luimigen brief,

{==463==} {>>pagina-aanduiding<<}
door dezen Olifant aan dien van den Plantentuin te Parijs geschreven, waarvan het ons lust, ook het voornaamste aan onze Lezers mede te deelen:

Mijn waarde Neef!

Ik heb u mijne aankomst te Parijs gemeld, alsmede de overeenkomst, welke ik met een' Tooneeldirecteur heb getroffen, waar alle vernuftige beesten zich aan het Acteurschap toewijden. Ik ben zeer voldaan over de oplettendheden, mij sinds twee maanden bewezen; men behandelt mij veel beter, dan het meerendeel der menschen, die met mij komedie spelen; ik word ruim beloond, kostelijk gevoed en gehuisvest, en men bejegent mij met bijzondere beleefdheid. Ik heb mijne buitenkansjes, zoo wel als de Heer lafon, den Eersten Treurspeler.
Eergisteren heb ik gedebuteerd. Ik zou u wel een blljet voor de loge gezonden hebben, zoo wel als aan onzen neef, den Giraffe; maar ik wilde niet onbescheiden zijn, gelijk die tweebeenige Acteurs, die geene nieuwe rol kunnen spelen, zonder den Directeur, ten behoeve hunner gansche familie, op contributie te stellen.
Het publiek heeft mij met geestdrift toegejuicht; maar ik deed ook mijn best. Welk een razend leven! Zoo gij dit vermaak kendet, zoudt gij ook verlangen, Acteur te zijn; gij, die uwe kunsten uitstalt voor Bonnes, kinderen en Veteranen! 't Is wat te zeggen, om er niet trotsch op te zijn; maar ik ben wijsgeer, en eenig nadenken heeft mij doen beseffen, wat er van dit alles zij.
Een aantal zotternijen heeft men mij doen verrigten. Verbeeld u een wezen van ons geslacht, dat in zijne jeugd groote boomen in de Ceylonsche wouden ontwortelde, en thans op de planken van een Theater met eene schel speelt, om de goochelaars, belast om hem eten en drinken te bezorgen, te doen verschijnen! Met veel bevalligheids heb ik de flesschen geledigd en teruggegeven; de beweging van mijne slurf heeft de tweeduizend aanschouwers verrukt, voor welke ik mijne bestudeerde bevalligheden heb ten toon gespreid. De wijn was goed; en echter wenschte ik, dat mijne rol mij niet verpligtte, in het openbaar te drinken. Naar mijn gevoelen behoorde men in afzondering zijne spijs en drank te nuttigen; maar de Franschen denken daar anders over: zij

{==464==} {>>pagina-aanduiding<<}
zijn er op gesteld, elkander te zien eten en drinken, en bespieden doorluchtige personen bij hun middagmaal.
Ik heb gedanst met bekoorlijke meisjes. Mijne vlugheid, mijne luchtige passen hebben het publiek betooverd. Men heeft mij deswege gecomplimenteerd, en gezegd, dat het slechts aan mij stond, om, in den dans, den edelen stijl, welke verloren is geraakt, weêr in de mode te brengen; maar, hoewel Actrice, koester ik geene verwaandheid, schoon zelfs een weekblaadjesschrijver, op wiens pamflet ik niet heb ingeteekend, mij dit heeft medegedeeld.
Mijn voorhoofd heeft men met een' gouden band, mijnen rug met een gegalonneerd dekkleed versierd, wat mij zeer wèl stond; maar één ding mishaagde mij: men deed mij een servet voor, toen ik aan tafel zat, waarschijnlijk opdat ik mij niet vuil zou maken, alsof ik een zwijn of een mensch was!
Voor een oogenblik kwam er eene booze gedachte in mij op; maar ik verbande dezelve terstond. Ik gevoelde mij als vernederd, door mij aldus aan het publiek te vertoonen, en gaf mijn ongeduld deswege door een' schreeuw te kennen. Ik stond op het punt om weg te loopen; maar weldra schaamde ik mij over dit denkbeeld van trouweloosheid. Ik bragt mij te binnen, dat ik een Comract had aangegaan, en ik wilde het voorregt van woordverbreking aan menschelijke Acteurs overlaten. Was ik eene Zangeres geweest, ik ware ook naar Brussel gegaan, om..... Maar ik ben Olisant, en wil de waardigheid van mijn karakter niet verzaken.
Ik geloof, mijn waarde Neef, (zoo groot is de toeloop, dien ik heb) dat, zoo de Koninklijke Walvisch, thans te Parijs ten toon gesteld, niet reeds een geraamte was, zij welhaast van spijt er een zou worden. Groote afbreuk doe ik desgelijks aan de Osages en aan verscheidene Redenaars van de Kamer der Afgevaardigden. Maar - eene geleerde vlieg, eene welafgerigte vloo, een koorddansende kanarievogel is bij dit Volk in staat, om mij van den troon te bonzen; de Giraffe heeft zijne beurt gehad, en ik zal ook de mijne hebben; wij zullen voorbijgaan, gelijk hunne groote mannen, gelijk villèle, antonio diavolo en zoo vele anderen. Blijf gij maar gerust, waar gij zijt: maakt gij geen opzien, gij hebt ook geenen val te duchten.
Vaarwel! Ik wilde u wel eens komen zien, en den geur van uwen tuin inademen; maar men houdt mij hier opgesloten, tot dat mijne glorie taant met het verminderen der ontvang-
{==465==} {>>pagina-aanduiding<<}
sten. Ik geef u in verbeelding een' poot; ach! waarom kan ik dit niet werkelijk doen, te midden van dat bosch van kaneelboomen, waar wij in onze jeugd ons verlustigden!.....
De Uwe.
graciosa djeck.

P.S. Twee dingen vergat ik u te melden: Na den afloop van het stuk heeft men mij teruggeroepen, en ik heb mij, onverzeld, komen plaatsen voor die zee van vuur, welke men hier het voetlicht noemt. Tot driewerf toe heb ik mijn compliment gemaakt, onder een razend handgeklap. Dit is eene hulde, welke men eertijds aan talma bewees, en nog zeer onlangs aan boieldieu - Ik speel den Koninklijken Olifant van Siam. Gij begrijpt, hoe natuurlijk mijne graauwe huid die van een witten Olifant voorstelt; zoo naauw neemt men het hier met het kostunm en de waarheid! Hoe gelukkig is het voor hen, en ook voor mij, dat ik niet spreken kan!.....




Aan den bevrozen rijn, in februarij 1829.


o Rijn! waar is uw kracht gebleven? 
Die stoute vaart, die drift, vol leven, 
Waarmeê gij langs uw boorden snelt? 
Daar ligt ge, naauw den strijd begonnen, 
Door d' adem van Eool verwonnen, 
Als dood, in 's winters boei gekneld! 
 
Ik zag u, nog vóór weinig dagen, 
Met fierheid vlag en wimpel dragen 
En krachtvol voeren op en af; 
Toen reeds de jeugd, vol vuur en leven, 
De schaats langs stroom en beek deed zweven, 
En proeven van haar vlugheid gaf. 
 
Maar nu is al die kracht verbroken; 
Nu ligt ge in 't harde juk gedoken, 
En strekt aan de oevers tot een brug; 
Nu graven kar en wagentuigen, 
Die door hun last en zwaarte buigen, 
Al krakend, sporen in uw' rug. 

{==466==} {>>pagina-aanduiding<<}

Wie kent in u den Rijn, wiens stralen 
Zoo stout van de Alpen nederdalen, 
Wiens stroom allengs in grootheid wint, 
Die, golvend door de prachtigste oorden, 
In trotsche en rijk bezaaide boorden 
Geen weêrgade in Europa vindt? 
 
Kunt ge u niet aan den last ontrukken, 
En scheuren uwe boei aan stukken, 
Vóór dat de zon uw korst doorweekt? 
Of rust ge alleen, om u te sparen, 
En nieuwe krachten zaam te garen, 
Tot ge eensklaps 't ijz'ren juk verbreekt? 
 
Ja, spoedig zal, in zuiderkringen, 
Het water naar uwe oevers dringen, 
Dat uit de zwang're wolken plast, 
En van Germanjes hooge bergen, 
Wier kruinen trotsch den hemel tergen, 
Zich, stortende in uw' schoot, ontlast. 
 
Dan ziet men u met kracht ontwaken, 
En 't oogenblik al huiv'rend naken, 
Waarop ge u aan uw boei ontwringt; 
Wanneer, met een geducht geklater, 
Het in kristal herschapen water 
Verwoed langs dijk en dammen dringt. 
 
Zoo holt, in matelooze sprongen, 
Het jeugdig ros, 't gareel ontwrongen, 
Door zucht tot vrijheid aangespoord; 
Het voelt allengs zijn krachten groeijen, 
Verbreekt, vertrapt zijn slaafsche boeijen, 
Of sleurt die sling'rend met zich voort. 
 
Welk heerlijk schouwspel 't ook moog geven, 
Als bergen ijs, met kracht gedreven, 
Al hortend door elkander slaan; 
Als gansche drommen zware kluiten 
Zich telkens beuken, breken, stuiten, 
En golvend op en neder gaan; 

{==467==} {>>pagina-aanduiding<<}

Als hier een klomp zich tracht te ontwringen, 
Door and're woedend weg te dringen, 
Maar, meêgesleept, in klem geraakt, 
En vele, daar weêr opgestooten, 
Nu rijzend het gedrang vergrooten, 
Dan neêrslaan, dat het dreunt en kraakt: 
 
Elk moet, bij dit ontzettend woelen, 
In 't hart een' klemmend' angst gevoelen, 
Als hij zijn' blik naar de oevers wendt; 
Als zijn verbeelding zware dijken 
Voor uwe krachten ziet bezwijken, 
En 't jammer perk noch palen kent. 
 
o, Mogten uwe waterplassen 
De kluisters niet dan spade ontwassen, 
En voeren haar in gruis naar zee! 
Dan zouden Arnhems grijze wallen 
Voor 't oog wel minder heerlijk brallen, 
Maar schokte ons ook geen smartlijk wee, 
 
Ja, dan zou, langs de milde dreven 
Van uwen stroom, 't gewoel herleven, 
Het landvolk vrij van kommer zijn, 
Ik mij in uwen roem verblijden, 
En weêr mijn zwakke zangen wijden 
Aan uwen lof, o schoone Rijn! 

Arnhem.

d.g. van embden.

Kleine ijdelheid in groote mannen.

Het Amerikaansche dagblad Aurora meldt, dat de zaakbezorger van lafayette te Nieuw-York aan het Gemeentebestuur van Boston heeft geschreven, dat hij van den Generaal den last had ontvangen, om op het slagveld van Buncker-Hill een okshoofd aarde te doen spitten, welke hij bestemd had, om hem, na zijnen dood, te dekken. De bezending moest vergezeld gaan van een getuigschrift, onderteekend door twee Veteranen van den tijd der bevrijding van Amerika, en van Boston of Nieuw-York naar Hâvre worden afgezonden.

{==468==} {>>pagina-aanduiding<<}
Onmiddellijk heeft men den zaakgelastigde geantwoord, dat het Gemeentebestuur niet in gebreke zou blijven, aan des Generaals verlangen te voldoen, en dat de aarde zal genomen worden van de plek, waar de Generaal warren, een dappere Ier, die zijn vaderland verliet, om de Amerikaansche vrijheid te gaan verdedigen, is gevallen.





Bevolking van Ierland.

(Morning Chronicle. - Galign. Messeng. 9 Oct. 1828.)

Als men de bevolking van Ierland in vier groote klassen ten opzigte van den leeftijd verdeelt, levert de telling van 1821 het beklagenswaardig tafereel op van een land, hetwelk, hoezeer in het bezit van alle bronnen van nijverheid, en van een genoegzaam aantal handen, om hetzelve te bebouwen, echter diep ellendig is.
Kinderen van 5 jaren en daar beneden 1,040,666, waarvan ten minste de helft slecht gekleed en gevoed is.
Kinderen van 5 tot 15 jaren 1,748,663, waarvan er 1,300,000 geene opvoeding genieten.
Werklieden van 15 tot 70 jaren 3,931,660, waarvan er 1,094,845 zonder werk zijn.
Grijsaards van 70 tot 100 jaren 81,191, welke grootendeels bedelen.




Bevolking van Frankrijk.

Vóór 40 jaren telde Frankrijk ongeveer 25 millioenen menschen, en tegenwoordig nagenoeg 30. Evenwel wordt er niet meer graan dan toen verbouwd, en de invoer is even min toegenomen. Waarvan leeft dan thans dit plus van 5 millioenen, en wat verbouwt hetzelve? Eene menigte aardappelen en moeskruiden, van welke de 25 millioenen van weleer weinig of niet wisten; ziedaar het antwoord op beide vragen!

Dr. Swift en Lady Berkeley.

Er zijn menschen, wier satyrieke geest hen onophoudelijk

{==469==} {>>pagina-aanduiding<<}
kwelt; en welligt heeft niemand ooit meer aan deze soort van zelfkwelling ten doel gestaan, dan Dr. swift. De overhelling tot bitteren spot verstoorde het geluk zijns levens, en toch was zijn hart niet boos. Alwat hij zeide, scheen Satyre. Hij leefde in onrustige tijden, waarin zich de menschelijke eigenliefde meer blootgeeft dan in geruste dagen. ‘Wij zijn religieus genoeg,’ zeide hij eens, ‘om elkander te, haten; maar niet genoeg, om elkander lief te hebben.’
‘Den Eergierigen vergelijk ik met een' armen jongen Savojaard, die, in den schoorsteen klimmende, zich buigt en kromt, om steeds hooger te stijgen.’
‘Hoe algemeen ook de gewoonte van liegen zij, en hoe gemakkelijk zij ook schijne, herinner ik mij evenwel niet, in mijn gansche leven drie goede leugens gehoord te hebben, zelfs niet van lieden, die te dezen den grootsten naam verworven hadden.’
Swift bezocht dikwijls Lady berkeley, de gemalin van zijnen weldoener. Deze Dame maakte veel werks van boyle's Godvruchtige Overdenkingen, en verzocht meermalen Dr. swift, om haar daaruit een vertoog voor te lezen. Deze soort van voorlezingen beviel hem niet, en hij besloot, zich aan boyle te wreken over de verveling, welke hij hem deed ondervinden. Te dien einde schreef hij een vertoog over een' bezemsteel, liet hetzelve drukken met dezelfde letter, op hetzelfde papier, en hechtte het in het exemplaar van Lady berkeley. Op zekeren dag sloeg swift, zeer ernstig, het boek bij die plaats op, waar hij zijne Parodie had ingelascht, en begon, met een stemmig gelaat, te lezen: ‘Gadvruchtige Overdenkingen over een' Bezemsteel.’ - ‘Mijnheer swift! geen scherts, bid ik u, bij eene zoo ernstige en vrome lectuur.’ - ‘Mevrouw! ik scherts niet; ik lees, wat er staat.’ - ‘Ja, waarlijk! Godvruchtige Overdenkingen over een' Bezemsteel. Welk een zonderling voorwerp van nadenken! Laat ons evenwel zien; de voortreffelijke boyle is zoo vruchtbaar in zedekundige denkbeelden, dat ik overtuigd ben, hij heeft een schijnbaar zoo gemeen voorwerp regt stichtelijk behandeld.’ - Thans begon swift eene zeer originele vergelijking tusschen een' bezemsteel en den mensch voor te lezen, het lot des stervelings op aarde tegen dat eens bezems overstellende. ‘Deze stok,’ zeide hij, onder anderen, in naam des Zedeleeraars,

{==470==} {>>pagina-aanduiding<<}
‘deze stok, welken men verachtelijk in een' duisteren hoek geworpen ziet, heb ik eens bloeijend in een woud aanschouwd: vol sappen, was hij met bladeren en knoppen bedekt; thans is hij verdord, van loof beroofd, en tot lage verrigtingen bestemd. Wanneer ik deze verandering bepeins, dan zucht ik, en zeg tot mijzelven: dit is het lot van den sterveling, die zich aan de dwaze hartstogten dezer wereld overgeeft.’ - Toen nu swift zijn vertoog had uitgelezen, riep Lady berkeley vol verrukking uit: ‘Welk een bewonderingwaardig vernuft is boyle! Hoe treffelijk weet hij een zoo nietsbeduidend voorwerp aan de Zedekunde dienstbaar te maken! Waarlijk, alles, wat deze Zedeleeraar slechts aanraakt, verkeert in goud!’ - Swift hield zich goed, knikte deftig, en nam afscheid. Des avonds, in haren gewonen gezelschapskring, was het eerste onderwerp, dat zij aansloeg, boyle's heerlijke Overdenkingen over een' Bezemsteel, en betuigde hare verwondering, dat nog niemand in haar bijzijn van dat uitmuntend vertoog gerept had. Eik stond verbaasd, en velen lachten. ‘Gij lacht, Mijne Heeren!’ zeide Lady berkeley, eenigzins gevoelig: ‘boyle's vertoog over den bezemsteel is en blijft ondertusschen een hoogst merkwaardig opstel, dezen grooten Zedeleeraar overwaardig.’ Men wordt meer opmerkzaam, en ontkent het bestaan van dusdanig vertoog. De Lady brengt, met eene zegepralende houding, het boek te voorschijn, en staat het vertoog op, aan allen onbekend. Men ziet elkander aan. ‘Gij staat versteld, Mijne Heeren!’ zegt zij, ‘en ik beken openhartig, dat ik zelve, zonder swift, niets van deze originele overdenking had geweten, en dat hij het is, die mij met dezelve heeft bekend gemaakt.’ - ‘Wat!’ riepen allen uit,
‘swift? o! Dat is eene grap van zijn maaksel.’ Nu onderzocht men het exemplaar nader, en het bedrog werd ontdekt. De Dame verborg hare spijt; maar van dit oogenblik af plaagde zij swift niet meer met het voorlezen van stichtelijke overdenkingen.

Draagbare huizen in Schotland.

Te Edenburg woont thans een schoenmaker met zijn gezin, aan het westeinde der Fonteinbrug, in eene aardige, draagbare, houten woning, welke twee menschen in eenen dag gemakkelijk afbreken en weêr opslaan kunnen, en welke een enkel paard, op eene kar, van deze naar gene plaats kan

{==471==} {>>pagina-aanduiding<<}
overbrengen. De schoenmaker zelf is de uitvinder dezer nieuwe wijze van bouwen. Elke zijde van het huis bestaat uit drie deelen, welke van den grond tot aan het dak reiken. Twee ijzeren stangen, met schroeven en bouten, loopen langs de zijden, en vereenigen zich met de daaraan grenzende zijde aan de hoeken, welke daardoor vast verbonden worden. De balken, op welke de vloerplanken liggen, zijn aan de zijden ingekeept. Elke zijde van het dak is uit één stuk, en deszelfs vier zijden worden aan de kanten zamengeklonken. Geen deel van het huis is zoo groot, dat niet twee mannen hetzelve gemakkelijk zouden kunnen beheeren. Het huis heeft drie afdeelingen: woonkamer, slaapvertrek en keuken. - De voordeelen van dusdanige woningen, in zekere omstandigheden, zijn blijkbaar, en zij zijn voor volmaking vatbaar.

De heiligverklaarde ketter.

Toen, vóór eenige jaren, de Keizerlijke Censuur de Briefwisseling van den Baron grimm met onderscheidene Duitsche Vorsten, vóór de uitgave, onderzocht, werd een geheel deel, als gevaarlijk, uitgemonsterd. Dit deel verscheen zeer onlangs in het licht. Uit hetzelve ontleenen wij deze Anekdote:
‘Saint vincent de paule is een Heilig van nieuweren datum, de opperste en de insteller van de orde der Lazaristen, en hij stierf met den reuk der heiligheid. Hij deed, gedurende zijn leven, verscheidene wonderen, door de onfeilbare Kerk als zoodanig erkend en verklaard. Hij ging door voor een ijverig Molinist; en de haat, dien hij steeds den Jansenisten betoonde, bragt niet weinig toe, om hem de eer der heiligverklaring te doen verwerven. Toen de Lazaristen deze onderscheiding voor hunnen stichter van den Kardinaal fleury verlangden, vroeg deze Prelaat hun, of hun broeder vincent wonderen had verrigt; zij beaamden zulks. Vervolgens onderzocht hij, van welke natuur dezelve waren; of hij, b.v., dooden had opgewekt; zij antwoordden, dat zulks eenmaal door hem was geschied. Hierop verwierven zij de heiligverklaring. Intusschen bestond er in de familie van argenson een verzegeld pakje, nagelaten door een van diens voorouders, met uitdrukkelijken last, om hetzelve niet dan na verloop van honderd jaren te openen. Dit tijd-
{==472==} {>>pagina-aanduiding<<}
perk verstreken zijnde, ging de Heer de paulmy over tot de ontzegeling van het pakket, in tegenwoordigheid des Konings en van Mevrouw de pompadour. Men vond daarin een geschrift van saint vincent, (die in zeer vertrouwelijke betrekking stond met de argensons) waarin hij verklaarde, dat hij steeds geleefd had en zou sterven in de grondbeginselen van het Socinianismus; dat hij zich overtuigd hield, dat dezelve de eenig ware Goddelijke leer behelsden; en dat dit geloof, na alle de verschillende valsche leeringen te hebben vernietigd, honderd jaren na zijnen dood algemeen zou erkend worden; dat hij begeerde, dat zijne geloofsbelijdenis onbekend zou blijven tot op het tijdperk, dat de waarheid zou
zegepralen - Dit is niet gebeurd; het Socinianismus heeft geenszins de vorderingen gemaakt, welke saint vincent zich heeft voorgesteld; en de onfeilbare Kerk moet alzoo niet weinig verlegen zijn met de wonderwerken van eenen ketter. - wonderwerken, wier echtheid zij erkend heeft, en op grond van welke aan saint vincent de eer der heiligverklaring is te beurt gevallen!’

Iets van Lord Byron, en iets uit zijnen Don Juan.

Volgende regels worden aan Lord byron toegekend, als door hem geschreven in zijnen Bijbel:

Within this awful volume lies 
The mystery of mysteries. 
Oh! happiest they of human race, 
To whom one God has given grace, 
To hear, to read, to fear, to pray, 
To lift the latch, and force the way, 
But better they had ne'er been born, 
Who read to doubt, or read to scorn. 

In den Don Juan van byron, naar de Fransche vertaling, (Zang X) komt deze trek voor: ‘Hij (Don juan) bezocht 's Gravenhage, Hellevoetsluis, in dat vochtig vaderland der Hollanders en der kanalen, waar de jenever zijne beste sappen geeft, en de rijkdommen, van welke de arme verstoken is, vergoedt. De wijzen en de raadsvergaderingen hebben het gebruik van denzelven veroordeeld; maar het schijnt wreed, aan de gemeene volksklasse eene hartsterking te weigeren, welke maar al te dikwijls al de kleeding, al het voedsel en al het brandhout is, haar door het bewind overgelaten.’ En in den XIIIden Zang: ‘Maar ziedaar teniers, die u op vrolijker tafereelen noodigt; zijn boordevolletje maakt mij bijna zoo dorstig als een Deen of een Hollander.’





{==473==} {>>pagina-aanduiding<<}

Mengelwerk.

Redevoering, over den zegenrijken, thans reeds merkbaren, invloed der Fransche omwenteling op beschaving en volksgeluk.

Door Mr. A. Boxman.

(Uitgesproken te Gorinchem, in het Letterkundig Gezelschap: Bescheidenheid en Verlichting, in October 1828.)

Wij stuiten in de Geschiedenis der Menschheid op sommige gebeurtenissen, welke voor het kortzigtige oog der door dezelve lijdende tijdgenooten niets dan jammer en ellende schenen aan te brengen, maar daarentegen door het onpartijdiger en beter onderrigte nageslacht worden beschouwd en gewaardeerd, als de geschiktste middelen in de hand eener besturende Voorzienigheid, om het menschdom eenige reuzenschreden te doen vorderen op den weg der verlichting en des maatschappelijken geluks. Uit den bajert der oogenschijnlijkste verwarring en verwoesting verrijzen meestal edeler orde en hooger heilstand, gelijk na de bliksemstralen en donderslagen van het vernielendste onweder zuiverder luchtstroom vloeit en weliger vruchtbaarheid ontkiemt. Gedenkt hier slechts aan de zegenrijke gevolgen van die Kruisvaarten, die Europa verarmden en ontvolkten, en voor het leven van millioenen niets anders kochten dan een armzalig landbezit, dat even spoedig en kostbaar verloren werd als het verkregen was; - herinnert u slechts, wat het beschaafdste gedeelte van Europa verschuldigd is aan de stormen en beroeringen dier godsdienstige Hervorming, welke vooral Duitschland, Nederland en Frankrijk zoo lang in eenen poel van gruwelen en ellende nederdompelde; - berekent den heil-
{==474==} {>>pagina-aanduiding<<}
rijken invloed, welken deze beide wereldgebeurtenissen hebben uitgeoefend, en Gijl. zult het noch vreemd, noch ongepast vinden, dat ik U in dit uur, in eenige vlugtige omtrekken, den gezegenden invloed wilde schetsen, welken eene andere groote en niet minder vreesselijke gebeurtenis, de Fransche Omwenteling namelijk, reeds nu gehad heeft op de beschaving der menschheid en het geluk der volken. Zeker, eerst een later geslacht zal de geheele slotsom harer uitwerkselen met juistheid kunnen opmaken; want nog dagelijks ontwikkelen zich de onverwachtste gevolgen, welke uit haar voortvloeiden, tot in de
verste wereldstreken, voor onze bewonderende blikken; en wij zijn nog te digt bij den tijd en het tooneel dier groote gebeurtenis, om te kunnen bevroeden, welke zede- en staatkundige veranderingen er nog zullen ontstaan uit de geweldige schudding, die zij aan de geheele aarde heeft medegedeeld en nog doet voortduren; maar, ook zonder onzer verbeeldinge bot te vieren, zonder plaats te geven aan bedriegelijke droomen of gewaagde voorspellingen, zullen wij reeds verlegen zijn met den rijkdom van ons onderwerp, indien wij ons slechts bepalen tot datgene, wat reeds dadelijk als gevolg der Fransche Omwenteling bestaat, en door allen als zoodanig wordt erkend.
Wij allen, hetzij wij zelve dit Treurspel ten tooneele zagen voeren, hetzij wij alleen deszelfs uiteinde aanschouwden, terwijl ons de vroegere bedrijven door onze oudere tijdgenooten werden verhaald, zijn te bekend met deszelfs aanvang, handeling, tusschentooneelen en ontknooping, dan dat het noodig zijn zou, U deszelfs beloop anders dan in de vlugtigste omtrekken te schetsen. - In het naburige Frankrijk was de beschaving, door verscheidene omstandigheden begunstigd, en vooral door de vereenigde pogingen van populaire Schrijvers en Wijsgeeren bevleugeld, tot zulk eene hoogte gestegen, dat de door haar gewijzigde geest van het meerendeel der natie zich niet meer kon voegen in de enge en knellende vormen eener despotische Regering. Daar bood de kortzigtigheid

{==475==} {>>pagina-aanduiding<<}
van hen, die er het roer van Staat bestuurden, den Noord-Amerikanen de behulpzame hand in hunnen bevrijdingsoorlog tegen het Moederland; en de vonk, die reeds in het verborgene gloeide, door den adem van het voorbeeld en den togtwind der tooverwoorden Vrijheid en Regten van den Mensch en Burger aangewakkerd, verbeidde slechts een gunstig oogenblik, om in lichtelaaije uit te barsten. Spoedig bood dit zich aan: - eene schromelijke verwarring in de geldmiddelen des Rijks, gedeeltelijk eene treurige erfmaking der vroegere Koningen, gedeeltelijk uit eigene verkeerde maatregelen oorspronkelijk, deed den goeden, maar zwakken lodewijk, wiens geest niet berekend was, om den naderenden storm door behendigheid, kalmte en kracht te bezweren, de lang in onbruik geraakte Vergadering van de drie Standen des Rijks bijeenroepen; - en de vlam sloeg uit, eerst bedaard en helder, alsof zij slechts het middeleeuwsche en onbruikbare zoude verteren, en de pijlers van het staatsgebouw reinigen van het omgroeisel, waarmede vorstelijke willekeur, hofweelde en adeldwang dezelve hadden onkenbaar gemaakt. Maar, helaas! de zwakheid des Konings, die in het openbaar den stroom toegaf, om in het geheim tegen denzelven op te roeijen; de hardnekkigheid van de Hovelingen en den Adel, die de schandelijke misbruiken, aan welke zij hunne schijngrootheid te danken hadden, met hand en tand verdedigden, en, toen dit niet baatte, uittogen, om dezelve met hulp van vreemde bajonetten te herstellen; eindelijk misschien de aanblazingen van afgunstige naburen, die het vuur aanstookten, om zich bij hetzelve te koesteren: alle deze oorzaken zamengenomen deden de eerst heldere vlam tot eenen verschrikkelijken vuurgloed aangroeijen, die niet slechts den troon, den Koning en een geheel vorstelijk geslacht verzwolg, maar ook het geheele maatschappelijk stelsel in eenen enkelen rookenden puinhoop herschiep, op welken slechts de geesten
des afgronds schenen rond te waren en te juichen in de ongehoordste gruwelen.
Al het bestaande was gesloopt, en, terwijl onkundige

{==476==} {>>pagina-aanduiding<<}
en ongeroepene bouwmeesters elkander beurtelings vervolgden en vermoordden om de nietige eer van een staatsgebouw op te slaan, dat telkens weder in duigen viel, had het beste en krachtigste, nog overgeblevene gedeelte der natie de wapenen aangegord, en verdedigde met leeuwenmoed de onschendbaarheid van de grenzen der nieuwe Republiek tegen de zaamvereenigde krachten der bevreesde Vorsten' van Europa. Terwijl euvelmoed en dwingelandij, onder het masker der vrijheid, het binnenste des lands tot eenen gruwel der verwoesting maakten, verrigtten die gewapende burgers wonderen van dapperheid, drongen niet slechts de vreemde aanvallers van den vaderlandschen grond terug, maar plantten ook weldra de driekleurige vaandels, door de bedrogene volken als de standaards der vrijheid begroet, op den bodem hunner naburen. België, ons eigen Vaderland en een gedeelte van Duitschland werden, zoo wel als Italië en Zwitserland, niet alleen door de wapenen, maar ook door de denkbeelden der Franschen veroverd; en, waar deze ingang vonden, daar werden de eeuwen oude staatsinrigtingen nedergerukt, en op derzelver puinhoopen gebouwd en herbouwd, naar het voorbeeld van het moederland der gewaande vrijheid, zonder sondament of stevigheid van bouwstof. Ja zelfs tot in de zanden van Afrika trachtte men den boom der Omwenteling te planten, en van den top der Egyptische Piramiden wapperden de driekleurige vaandels, omstraald met den gloed der overwinning.
Intusschen was in de school des krijgs de Man des Noodlots gevormd, die zoo lang de zege aan zijn zwaard gekluisterd hield, en door de Voorzienigheid geroepen scheen, om den bajert der regeringloosheid te ordenen, en eene nieuwe gedaante aan de beschaafde wereld te geven. Gerugsteund door zijne wapenbroeders, die hem vergoodden, maakte hij zich op eene gewelddadige wijze meester van het staatsroer, en stuurde hetzelve met eene vaste en krachtige hand. Alleen en altijd het einddoel van eigene grootheid onverwrikt in het oog houden-
{==477==} {>>pagina-aanduiding<<}
de, en aan deszelfs bereiking alles, zelfs het heiligste, opofferende, toog hij, als door den slag eener tooverroede, het prachtigste en stevigste staatsgebouw op, dat wel den naam der vrijheid op den gevel droeg, maar toch alleen op burgerlijke dwingelandij en slaafsche militaire gehoorzaamheid gegrondvest was. Door zijne ontzettende wapenfeiten, die alles, behalve het hardnekkige Engeland, deden bukken, vernederde hij de hooghartigste Vorsten van Europa zoo diep, dat zij hem gewillig als den opvolger van karelden grooten erkenden, toen een verblind volk juichende hem met eigene hand de Keizerlijke kroon zag zetten op zijn hoofd, en het tot eene eer rekenden, zich met hem door de banden der bloedverwantschap te vereenigen. Ook toen hield de Fortuin niet op, hem met gunsten te overladen; iedere overwinning spoedig door eene grootere doende vergeten, vereenigde hij achtervolgens Italië, de Nederlanden, het rijkste gedeelte van Duitschland, Illyrië en de Iönische eilanden met zijn reusachtig rijk; stiet de Vorsten van Napels, Spanje en Nederduitschland van hunne zetels, om dezelve te schenken aan broeders, die van zijne wenken vlogen; en zijn onwederstaanbaar magtwoord, dat een bevel was ook voor die Vorsten,
welke nog den schijn van onafhankelijkheid bezaten, werd gehoorzaamd door het geheele vasteland van Europa, van de westpunt van Portugal tot aan de grenzen van Rusland en de zeeën, die het Turksche gebied bespoelen.
Zoo scheen zijn Wereldrijk, van binnen door eene duizendoogige Policie bewaakt, en van buiten door tallooze en zich telkens weder aanvullende legers verdedigd, den hoogsten graad van hechtheid en duurzaamheid bereikt te hebben, toen hij, nog belemmerd door den strijd op leven en dood met het toen zoo heldhaftige Spanje, tegen Rusland optoog, ten einde ook deszelfs Beheerscher aan zijnen allesomvattenden invloed te onderwerpen, en door het sluiten zijner havens den genadeslag aan het hem nog trotserende Engeland toe te brengen. Doch hier verliet hem die koel berekenende bedaardheid,

{==478==} {>>pagina-aanduiding<<}
door welke hij de Overwinning zoo lang tot zijne onafscheidelijke gezellin gemaakt had; zijne trotschheid, in nieuwe zegepralen vermeerderd, wilde met eenen enkelen veldtogt het doel bereiken, dat hem bij eene tweede poging waarschijnlijk niet was ontgaan; hij vertrouwde op zijne fortuin, en werd voor de eerste maal bedrogen. De brand van Moscou dwong hem tot eenen terugtogt, op welken koude, honger en ellende zijnen dapperen de kracht benam, om zich tegen hunne vervolgers te verdedigen; en het krijgshaftigste en talrijkste leger, dat Europa nog immer aanschouwde, werd vernietigd door de onvoorzigtigheid van deszelfs aanvoerder en de krachten der Natuur. Dit verlies was het sein tot eenen algemeenen afval van bondgenooten en nieuw ingelijfden, allen het slavenjuk even zeer moede; ook zijne eigene medeburgers, door onophoudelijke oorlogen aan goed en bloed uitgeput, smachtten naar eene verandering, en ondersteunden hem slechts flaauwelijk in de ure des gevaars; en zoo moest hij, na wonderen van dapperheid en beleid tot verdediging van zijn grondgebied verrigt te hebben, onderdoen voor den storm, die van alle kanten op hem was losgebroken, en den troon ruimen voor het geslacht der bourbons.
Maar nog was het tijdperk der Omwenteling niet gesloten! De Voorzienigheid wilde de Vorsten, die weder in hunne regten en op hunne troonen waren hersteld, doen beseffen, dat hun bestaan geheel afhankelijk was van de liefde hunner volken, en dat zij, zonder hun eigen verderf, de herkregene magt niet konden bezigen tot het weder i nvoeren dier misbruiken, welke ten koste van zoo veel bloeds waren afgeschaft. De bourbons en hunne medestanders, niet wijzer geworden door het ongeluk, en hunne oude denkbeelden en grondregelen van regering willende toepassen op eenen maatschappelijken toestand, die zoo oneindig veranderd was, maakten zich vreemd, ja gehaat bij de natie, welke hen pas met opene armen had ontvangen; eene doffe ontevredenheid verspreidde zich onder alle standen, en napoleon, wien

{==479==} {>>pagina-aanduiding<<}
niets onbekend bleef, greep nog eens naar de kroon, die hem was ontvallen. Door weinige getrouw geblevene krijgslieden verzeld, verliet hij zijn eiland, landde in Frankrijk, en, telkens versterkt door de legers, welke tegen hem waren uitgezonden, verdreef hij, zonder een enkel kanonschot, de bourbons, die van allen verlaten werden, tot uit de laatste Fransche grensvesting. Maar ook hij zou de vrucht dezer nieuwe overweldiging niet plukken; de eerste verbazend gelukkige uitslag zijner avontuurlijke onderneming moest alleen strekken tot eene waarschuwende les voor de Vorsten, dat hun eigen geluk onafscheidbaar vereenigd was met dat hunner onderdanen; thans was zijne loopbaan voor altijd ten einde; het vereenigd Europa sloeg zijne laatste hoop neder op de heuvelen van Waterloo, en zette de bourbons weder op hunnen troon. Nu was eindelijk de afgrond der Omwenteling gedempt; een nieuw tijdvak in de Wereldgeschiedenis begon, - een tijdvak, dat uit de rampen en beroeringen van het voorgaande hoogere beschaving en algemeener volksgeluk erfde.
Nadat wij door deze vlugtige schets uwe herinnering aan die groote gebeurtenissen verlevendigd, en U bekend gemaakt hebben met den wijden omvang, in welken wij de benaming van Fransche Omwenteling hier opvatten, kunnen wij thans behoorlijk voorbereid overgaan, om derzelver zegenrijke gevolgen te schilderen. Onpartijdigheid zal hier onze leidsvrouw zijn, en wij zullen trachten, ons alleen tot daadzaken te bepalen, en zoo veel mogelijk alle bespiegelende droomen te vermijden, ten einde ons aldus te hoeden zoo wel voor de overdrijvingen der Liberalen, als voor de uitersten hunner Monarchale tegenstanders. Want, waar men zich slechts met daadzaken bezig houdt, en dezelve zoo onbevooroordeeld mogelijk tracht te ontleden, daar is men op het spoor der waarheid, die slechts uit daadzaken en niet uit droomen bestaat. Wij zullen trachten dezelve onder vijf hoofdpunten te rangschikken, en men zal het ons, bij de onuitputtelijke rijkheid des onderwerps, niet ten kwade dui-
{==480==} {>>pagina-aanduiding<<}
den, dat veel ons ontglipte, en dat ook veel van datgene, wat ons niet ontglipte, geene plaats kon vinden in deze Rede, welke de bescheidenheid gebood binnen enge grenzen te bepalen. Verleent mij echter uwe aandacht, en vult hetgene in mijne beschouwing ontbreekt aan uit uwe eigene opmerkingen.
I. De Fransche Omwenteling, en derzelver nasleep van gebeurtenissen, werkte, opdat wij hiermede aanvangen, door de geweldige en gedurige verplaatsing van ondeeligen en geheele legerbenden, allerkrachtigst mede ter verspreiding van licht en leven in de duisterste streken der wereld.
De hoogere standen in Frankrijk hadden, door den bloei der Letterkunde onder lodewijk XIV, door de latere tallooze geschriften der Encyclopedisten, en door de galanterie en de weelde, die heerschten aan een schitterend Hof, eene tint van beschaving verkregen, welke allervoordeeligst afstak bij den ongeletterden hoogmoed, die de adellijken en voornamen in het overig Europa kenschetste. Daar stak op eenmaal de orkaan der Omwenteling op. Om deszelfs woede te ontvlugten of te betemmen, verliet dat voornamer en beschaafder gedeelte des volks, bijna als een eenig man, den vaderlandschen bodem; en, na eenige vergeefsche pogingen, om zijne vroegere voorregten met de wapenen te herwinnen, verspreidde het zich door de geheele bekende wereld, en bragt overal Fransche wellevendheid en Fransche beschaving. Deze eerste en grootste Emigratie werd, vele jaren later, gevolgd door eene tweede, welke geenen minderen zegenrijken invloed uitoefende, dien de toekomst eerst zal kunnen berekenen. Toen de Man des Noodlots viel, deelden velen zijner aanhangers in zijnen val; de verbanninglijsten der bourbons verdreven er een aantal, die de grootste staat- en krijgskundige rollen vervuld hadden, en daaronder mannen van de uitstekendste talenten; eene menigte van hoogere en lagere krijgslieden, de nieuwe vaandels, welke de driekleurige vervingen, niet willende volgen, of om hunne trouw aan den vorigen beheerscher

{==481==} {>>pagina-aanduiding<<}
teruggezet, togen henen, en zochten met het zwaard, dat zij zoo uitmuntend wisten te voeren, zich bevordering en fortuin te verschaffen tot in de afgelegenste oorden. Ja, wij zouden het bijna durven beweren, men vindt geen land, dat eenen naam draagt op de wereldkaart, of er zijn schipbreukelingen der Fransche Omwenteling en Herstelling door de stormen der tijden henengevoerd; wij vinden hen, onder allerlei gedaanten, zoo wel in het Noorden als het Zuiden der Nieuwe Wereld, bijdragende tot den bloei der reeds gevestigde Staten, of tot de verwarring der jeugdige Republieken; wij vinden hen, als kunstenaars, geleerden en krijgsbevelhebbers, in dat nieuwe Egypte, naauwelijks herboren, en reeds weder door den bloedigsten en kostbaarsten oorlog uitgeput; wij zien hen, als Mandarijnen van den eersten rang, in Cochin-China, de vreemde gezanten inleidende in de troonzaal van eenen Despoot; wij treffen hen aan, als bevelvoerders over de benden dier krijgszuchtige Seiks, die het noordelijk gedeelte van het Engelsch-Aziatische reuzenrijk bedreigen; zij dienen in de gelederen der Perzen zoo wel, als aan het hoofd dier nieuwe Turksche Regementen, bij welke zij de Europesche krijgstucht hebben ingevoerd; zij verdedigen zoo wel de vestingen, op welke de Halvemaan geplant staat, als zij de ruwe krijgshoopen der Grieken tegen dezelve aanvoeren. En waar is het stadje van Europa, dat niet aan een' hunner eene rustplaats biedt in zijnen ringmuur? Zij zijn verspreid over de geheele aarde, gelijk de kinderen van Israël, maar tot een edeler doel, als edeler werktuigen in de hand der Voorzienigheid. Overal hebben zij kiemen van kennis en beschaving uitgestrooid, welke wij reeds gedeeltelijk vrucht zien dragen; overal hebben zij denkbeelden medegedeeld en behoeften doen
gevoelen, die eenmaal, ook daar, waar het thans nog duister is, een nieuw licht zullen doen opdagen.
Maar, zoo reeds deze voorbeeldelooze verspreiding van zoo vele beschaafde slagtoffers der Omwenteling voordeelig moest werken op de uitbreiding van het Rijk des

{==482==} {>>pagina-aanduiding<<}
Lichts, hoe veel meer moesten de gedurige oorlogen, welke dit geheele tijdperk vervulden, daartoe niet bijdragen! Niet slechts de Franschen onder de vaandels der Republiek, maar bijna het geheele beschaafde Europa onder den adelaar van napoleon overstroomde die landen, in welke verlichting en wetenschap gebannen of vreemd waren. In Portugal, Spanje, Oostenrijk, Rusland, de Iönische eilanden en Egypte, streken, waar de bloei van het volksgeluk onderdrukt werd, hier door bijgeloof en priesterlist, ginds door kleingeestige staatkunde, onbeperkte dwingelandij of diepe vernedering der lagere klassen, dáár, overal blonken niet slechts de wapenen der beschaafdere vreemdelingen, maar wortelden ook hunne begrippen. En, alsof dit middel nog niet krachtig genoeg ware in het oog der Voorzienigheid, ook de ruwe natuurmenschen en de slaven der monniken moesten, aan hunne haardsteden ontrukt, de wonderen aanschouwen, die maatschappelijke orde en staatkundige beschaving gewrocht hadden; - de wilden uit de steppen van Tartarije hielden de wacht voor de kunstverzamelingen van Frankrijks hoofdstad; - Spaansche legioenen, naar Denemarken in ballingschap gezonden, leefden, tot hunne verbazing, in een land zonder monniken en heiligenbeelden; - de lijseigenen uit Rusland huisden op den grond, waar de vrije burger, nog kort geleden, den opperbestuurder des lands met den naam van medeburger aansprak, en nu nog de magtigste edelman met den geringsten boer gelijk staat voor de wet. Kon het anders, dan dat uit deze langdurige wrijving der meest tegenovergestelde uitersten van ruwheid en beschaving, van bijgeloof en ongeloof, van slavernij en vrijheid eene massa van lichtvonken geboren werd, van welke er zeker
talloos vele verloren gingen, maar de duizendste ten minste vuur vatte in het tonder van een ontvankelijk gemoed, en daar bleef gloeijen en blaken, tot dat zij eenmaal in vlam zoude opgaan? Toonen de omwentelingen van Spanje, Portugal, Napels en Piemont, en de laatste gelukkig gedempte zamenzweringen in Rusland en Po-
{==483==} {>>pagina-aanduiding<<}
len, alle van den stand der krijgslieden uitgegaan, het niet handtastelijk, welk eene groote verandering in denkbeelden en gevoelens er door deze wrijving is te weeg gebragt bij de anders willenlooze en geheel lijdelijke werktuigen van geestelijk en wereldlijk Despotismus? Wijzen ons de geheime verbindingen in Duitschland, die met zoo vele moeite werden vernietigd, en grootendeels waren aangegaan door hen, die door hunne deelneming aan den Vrijheidsoorlog meer aan deze wrijving waren blootgesteld, niet hetzelfde verschijnsel? En geregtigt ons dit alles niet tot de hoop, dat dit eigenste vuur, dat bij de eerste uitbarsting, na lange onderdrukking, in wilde en verderfelijke vlammen uitsloeg, door de ondervinding bedaard en veredeld, eenmaal helderheid en warmte zal verspreiden in die achterlijke landen, waar thans nog koude en duisternis heerschen?
II. Ook een ander gevolg der Fransche Omwenteling, dat zich in den beginne slechts van eene nadeelige zijde voordoet, de geweldige omkeering der vermogens en standen, door haar veroorzaakt, werkte weldadig op beschaving en volksgeluk, daar zij een oneindig grooter aantal ondeeligen de weldaden schonk van verlichting en grondbezit.
Door een lang verjaard vooroordeel, dat de aanzienlijken zoo veel mogelijk ten hunnen eigen nutte versterkten, was de baan tot ambten en eer, zoo wel in het burgerlijke als in den krijgsstand, niet slechts in Frankrijk, maar ook in de andere landen van Europa, voor alle standen, behalve voor den Adel en de zoogenaamde Patriciërs, gesloten. Daar kwam de Omwenteling, en ruimde den belagchelijken, maar toch onoverkomelijken slagboom der geboorte weg, door het afkondigen en toepassen van den grondregel: dat alle menschen tot vrijheid geboren, en alle burgers tot gelijkheid en dezelfde staatkundige regten gereoepen waren. Verschrikkelijk waren de verwoestingen, welke de onbesuisde invoering van denzelven door Jakobijnen en Sansculotten aanregtte; maar die gruwelen bleven niet zonder heerlijke vergoe-
{==484==} {>>pagina-aanduiding<<}
ding. Dit bloedige kouter doorploegde den grond der maatschappij tot in hare ingewanden, en wierp nieuwe aardlagen op derzelver oppervlakte, welke, nog door geene langjarige bebouwing uitgeput en thans aan zonnewarmte en regendrup blootgesteld, weliger en edeler vruchten moesten opleveren. Duizend talenten, die anders in lagen stand door armoede en vernedering zouden zijn te niet gegaan, schoten in het licht, en vonden in de algemeene verwarring, welke Europa het onderstboven had gekeerd, gelegenheid, om zich op het standpunt te plaatsen, dat hun behoorde, maar anders onbereikbaar voor hen zoude gebleven zijn. Beschouwt de rijen van hen, die, niet slechts in Frankrijk en ons Vaderland, maar bijna in geheel Europa, het achterlijke Oostenrijk uitgezonderd, de opperste leiding der verschillende vakken van burgerlijk bestuur in handen hebben; die de legerbenden aanvoeren, en, als erfelijke of gekozene Vertegenwoordigers, de belangen der volken verdedigen; en de
hoeveelste van hen werd geboren voor de plaats, die hij bekleedt, en is niet door de stormen der Omwenteling op dezelve ter neder gewaaid? Napoleon en bernadotte toonden, dat niet slechts Prinsdommen en Maarschalksstaven, maar zelfs Keizerlijke en Koninklijke kroonen bereikbaar waren voor den Luitenant en Soldaat; göthe en chateaubriant, dat zelfs de post van Staatsminister door de lier en de veder kan verdiend worden; rothschild en ouvrard, dat men zich door nijverheid en koopmansgeest tot eene zoo duizelige hoogte kan verheffen, dat de uitslag der oorlogen en de rust der volken afhangt van het ja of neen eens eenvoudigen Speculants. En moesten deze schitterende voorbeelden, welke men met tallooze andere konde vermeerderen, niet in alle standen eene ongewone krachtontwikkeling, een rusteloos streven te weeg brengen, - bij dezen, om de voordeelen, hun door eene edeler geboorte voorspeld, te behouden, - bij genen, om de hinderpalen des lots, door tentoonspreiding van talenten en verdiensten, te overwinnen? En ver-
{==485==} {>>pagina-aanduiding<<}
meerderde deze edele wedstrijd niet in eene talrijke mate de onderdanen van het Rijk der Verlichting en Beschaving?
Maar niet slechts de baan tot ambten en eer werd door de Fransche Omwenteling voor allen opengesteld; zij had nog een ander gevolg, niet minder vruchtbaar voor het volksgeluk; zij verdeelde den grondeigendom op eene veel gelijkmatiger wijze en deed aan hetzelve duizenden aandeel krijgen, die daarvan vroeger waren verstoken. Ten gevolge der Emigratie, verloor de hoogere en lagere Fransche Adel, in wier handen het grootste gedeelte des gronds door de voorzorg van majoraten en fidecommissen voor eenwen verzekerd scheen, alle zijne goederen door de onregtvaardigste verbeurdverklaringen; - later werden overal, zoo ver de reuzenarm van napoleon reikte, de geestelijke gestichten opgeheven, en derzelver onmetelijke landerijen, even als vroeger die des Adels, tot stijving der schatkist verkocht. Tevens zorgde eene verlichtere staatkunde, dat de gemakkelijke overgang en verdere verdeeling van het landbezit geene hinderpalen in eerstgeboorteregten en fidecommissen ontmoette; en zoo werden de grondstukken allengs de eigendom van velen, die dezelve door hunnen arbeid en hun zweet deden vertiendubbelen van opbrengst. Duizenden uit delagere standen, door deze oorspronkelijk onregtvaardige, maar in hare gevolgen weldadige, verdeeling tot den rang van landeigenaars verheven, vonden in deze nieuwe betrekking de middelen tot tijdelijke welvaart en zedelijke beschaving. En hoe groot het aantal van dezen geweest zij, blijkt daaruit, dat alleen in Frankrijk een derde gedeelte des volks belang had bij de instandhouding van den verkoop der Nationale goederen. Inmiddels deden de geweldige oorlogen, die gestadig gevoerd werden, en de verbreking van de gemeenschap ter zee tusschen de verschillende Staten, de voortbrengselen van den landbouw tot ongehoorde prijzen klimmen; terwijl de sluiting der Engelsche havens, die vroeger de geheele wereld van
fabrijkgoederen voorzagen, en de onmogelijkheid, om uit

{==486==} {>>pagina-aanduiding<<}
de Overzeesche bezittingen die voorwerpen van weelde te verkrijgen, welke tot noodzakelijke behoeften geworden waren, den vindingrijken geest alom scherpten tot het uitdenken en hervoortbrengen van surrogaten, geschikt om datgene te vervangen, wat vreemden ons niet meer mogten leveren. Zoo ontwikkelde zich alom nijverheid en leven; landbouw en fabrijken rezen op het vasteland van Europa tot eene te voren ongekende hoogte; alle wetenschappen werden cijnsbaar gemaakt aan derzelver bloei en uitbreiding; en de geest van onderlinge vereeniging tot de bereiking van reusachtige doeleinden, door welke in Engeland zoo vele wonderen zijn hervoortgebragt, verspreidde zich door de geheele beschaafde wereld. Waarlijk, hij, die den toestand van landbouw en fabrijken, en het door dezelve gewijzigde lot en de beschaving der arbeidende klassen in Europa, vóór de Omwenteling, vergelijkt met het tegenwoordige, die zal uitroepen: ‘Gezegend het onweder der Revolutie! Al daalde de blikfem op duizende hoofden neder, en regtte overal de schrikbarendste verwoestingen aan, frisscher leven, hooger welvaart en edeler geestkracht verrezen bij de herborene volken.’
III. Naauwverbonden met dezen hoogeren bloei van landbouw en nijverheid is een ander uitwerksel der Fransche Omwenteling, hetwelk wij thans in de derde plaats willen beschouwen, - de verbetering der stoffelijke en geestelijke verbindingsmiddelen, door haar daargesteld, en de aangroei van onderling verkeer en wederkeerige wrijving, daardoor veroorzaakt.
Geen tijdvak zag op het vasteland van Europa zoo vele wegen aangelegd en verbeterd, zoo vele kanalen gegraven en geopend, als het onze. Verschillende omstandigheden werkten daartoe mede. De onophoudelijke oorlog met Engeland deed de noodzakelijkheid gevoelen, om in de gemakkelijkheid van het onderling verkeer te land en langs kanalen eene vergoeding te erlangen voor de onmogelijkheid van de gemeenschap ter zee; en de staatkunde van napoleon begreep, dat er geen beter

{==487==} {>>pagina-aanduiding<<}
middel was, om de verschillende volken onder zijn gebied zoo veel mogelijk te vereenigen en zamen te smelten; terwijl zijne zucht naar overwinningen daarin een hulpmiddel vond, om, door de snelheid zijner bewegingen, zijne vijanden te verrassen en te verpletten. De groote ontdekkingen, welke, ten gevolge van den wedijver der natiën, door de Fransche Omwenteling opgewekt, in de stellige wetenschappen gedaan, en terstond door de nijverheid toegepast werden; de kracht des stooms, dienstbaar gemaakt aan de voertuigen; de groote verbetering in het stelsel der zeevaart; de ijzerwegen en zoo veel meer, alles verkortte den afstand tusschen de afgelegenste volken, en maakte de langste togten tot aangename speelreizen. Wel is waar, de groote zeehandel werd door de geweldigste maatregelen zoo diep ter neder gedrukt, dat zij zich gedurende eenen dertienjarigen vrede nog niet heeft kunnen herstellen; maar dit schaadde niet aan dien anderen voordeeliger handel, welke bestaat in de omwisseling van gevoelens en denkbeelden, en aan den onderlingen omgang der volken; want de gemeenschap was even gemakkelijk gemaakt voor de reizigers, als zij moeijelijk gemaakt was voor de goederen. In plaats van balen en vaten, maken thans menschen de lading uit der stoomschepen, die met ongehoorde snelheid de zeeën in alle rigtingen doorkruisen; en troosten wij ons dus over de verslapping des zeehandels, die wel nimmer zijne vorige hoogte weder bereiken zal, daar de meeste volken, door de veredeling der voortbrengselen van hunnen eigenen grond, en door de wonderdadige uitbreiding van hun binnenlandsch verkeer, geleerd hebben, de tusschenkomst van vreemden in vele opzigten te ontberen.
En, om thans van het lagere tot het hoogere, van het stoffelijke tot het zedelijke over te gaan, welk eenen verbazenden invloed heeft de Fransche Omwenteling niet uitgeoefend op de vermeerdering van de voortbrengselen der drukpers in het algemeen, en vooral op dat geestige gemeenschapsmiddel, hetwelk de verwijderde burgers van denzelfden Staat, en de door zeeën en afstanden geschel-
{==488==} {>>pagina-aanduiding<<}
dene bewoners der verschillende landen, met elkander in eene dagelijksche betrekking brengt, en zelfs aan de laagste klassen eene tint geeft van die wetenschappelijke beschaving, welke voormaals het uitsluitend eigendom was der hoogere rangen! - wij bedoelen de Dagbladen en Tijdschriften. De volksleiders uit de dagen der Omwenteling bezigden dezelve tot hunne oogmerken, en leiden den eersten grond tot derzelver volgenden bloei; want zij wisten, dat men alleen door medewerking van de massa der natie eene duurzame verandering van zaken konde te weeg brengen; en hoe anders zal men op deze tallooze menigte van ondeeligen kunnen werken, behoeften en wenschen hun inboezemen, hen voorbereiden tot het aangrijpen van gemeenschappelijke maatregelen, dan door tot hen te spreken door middel van die vliegende bladen, welke, met eene ongeloofelijke snelheid langs eene verbazende oppervlakte verspreid, op de verwijderdste afstanden gelijktijdig van de eene hand in de andere overgaan, en in duizende gemoederen op hetzelfde oogenblik dezelfde indrukselen achterlaten? En toen naderhand, door den gelukkigen uitslag hunner pogingen, het volk, dat voorheen slechts eene lijdende belastbare massa was, geroepen werd om zichzelven wetten te geven en zichzelven te besturen, toen moest het aantal en de invloed der dagbladen wel tot eene ontzettende hoogte klimmen. Zeker werkte de overheersching van napoleon, die de drukpers, welker magt hij kende en vreesde, in de engste boeijen sloot, hoogstnadeelig op dezelve; maar de groote nieuwstijdingen, welke iedere
dag aanbragt, en de behoefte tot lezen, door een verbeterd onderwijs, mede een gevolg van den geest des tijds, bij de geringere klassen opgewekt, hield de belangstelling, welke reeds tot eene gewoonte geworden was, levendig. Eindelijk viel de Overheerscher door de zaamvereenigde kracht der opgewondene volken, en zijn val beloofde het aanbreken van een nieuw tijdperk van vrijheid en volksgeluk. Daar herrezen de dagbladen weder; aller wenschen werden in dezelve opgenomen, aller behoeften aangeduid, om de-
{==489==} {>>pagina-aanduiding<<}
zelfde wenschen, dezelfde behoeften ook bij anderen te doen geboren worden; de openbare meening vestigde zich, en verkreeg een wapen tot bestrijding der misbruiken, gelijk de Vrijheid een verdedigingsmiddel tegen mishandeling en onderdrukking; en de Vorsten en hunne Staatsdienaren, door de ondervinding geleerd, tot welke verschrikkelijke uitbarstingen het lang getergd geduld der volken in staat is, werden dikwijls in het spoor der gematigdheid en regtvaardigheid teruggebragt door de stoute teregtwijzing van eenen onbekenden Dagbladschrijver. De Gouvernementen zelve versmaadden dit hulpmiddel niet meer; ook zij verwaardigden zich, om deze vliegende bladen te gebruiken tot verdediging hunner maatregelen, en tot opvoeding en vorming der volken naar hunne inzigten en voor hunne plannen. - Geen wonder derhalve, dat belang, gewoonte en behoefte het vertier en den omloop der dagbladen tot de ontzettende hoogte deden stijgen, waarop wij dezelve thans aanschouwen, en dat verlichte Regeringen, gelijk de onze, zorg dragen, dat zelfs het kleinste gehucht, door het bezit van een derzelven, bekend blijve met den gang der gebeurtenissen en vooruitga met den geest des tijds. En wanneer men thans dezen verbazenden aangroei van het aantal en de oplagen der dag- en tijdschriften in de beschaafdste landen van Europa in verband brengt met de ongeloofelijke menigte derzelven, welke de laatste jaren in Amerika en zelfs in
Australië hebben zien geboren worden; wanneer men bedenkt, dat men er vindt van allerlei aard en ingerigt voor alle trappen der beschaving, dan zullen wij niet van den ontzettenden aanwas der niet periodieke Letterkunde behoeven te gewagen, om U te doen beseffen, welk eene onberekenbare menigte van menschen, voorheen in domheid en bijgeloof weggezonken, daardoor zijn verheven geworden tot den rang van hen, die ten minste eenigermate op beschaving en verlichting kunnen aanspraak maken.
IV. Tot nog toe hebben wij onze beschouwing meer tot de naaste en onmiddellijke gevolgen der Fransche

{==490==} {>>pagina-aanduiding<<}
Omwenteling bepaald; maar hoezeer vermeerdert derzelver belangrijkheid niet, wanneer wij overwegen, welken invloed zij reeds op Amerika uitoefende, en welke uitzigten zij voor Afrika opende!
Aan een der schandelijkste épisodes van het groote Treurspel, dat met de herstelling der bourbons eindigde, aan de huichelrol, door napoleon te Bayonne gespeeld, welke de mislukte in bezitneming van Spanje en de overbrenging van den Portugeschen troon naar Rio Janeiro ten gevolge had, heeft de Nieuwe Wereld hare mondigheid, hare vrijwording te danken. Het is hier de plaats niet, om de wijze, hoe dit geschiedde, aan te toonen; wij houden ons alleen met de slotsom bezig, en deze is van zulk eene verbazende grootte, dat, hoe veel bloeds ook de Man des Noodlots moge gestort hebben, al dat bloed in de schaal der Geschiedenis nog ligt wegen zal tegen het heil, dat hij door deze wandaad tegenwillig bewerkte. Zoo schept de Voorzienigheid het goede uit het booze, en zelfs de misdaden van enkelen en het lijden van geheele volken doet Zij medewerken tot volmaking en heil van het groote geheel!
Waar thans eene onafzienbare keten van jeugdige Gemeenebesten, alleen door het Keizerrijk van Brazilië afgebroken, zich uitstrekt van de grenzen der langgevestigde Noord-Amerikaansche Staten tot aan het barre Patagonië, en, door den kamp der partijen verscheurd, zich bevindt in eenen staat van gisting en stormachtige beroering, daar heerschte vóór twintig jaren eene onafgebrokene rust, maar de rust des grafs en der stomste slavernij. Eene staatkundige dwingelandij, eene stelselmatige afkneveling en eene gewetens-Inquisitie, die alle begrip te boven gingen, vernederden dáár vooral de oorspronkelijke bewoners en ook de Europesche afstammelingen tot een menschenras, dat bijna niets dan het uiterlijke van redelijke wezens overig had, maar door domheid, bijgeloof en zedelijke slechtheid weinig op dezelve geleek. Natuurlijk moest dáár, bij de ontwaking uit den oeuwen langen doodslaap en bij de afschudding van het

{==491==} {>>pagina-aanduiding<<}
knellendste juk, de vrijheid tot losbandigheid overslaan, en het zedelijk bederf, vereenigd met de ongetemde hartstogtelijkheid eener brandende luchtstreek, verdeeldheden en gruwelen doen ontstaan, van welke de beschaafdere volken zich met afgrijzen afwendden. Maar thans reeds houden de gruwelen op, ofschoon de storm der partijschap nog verre is van bedaard te zijn; en zeker, misschien spoediger dan men verwacht, moet het tijdstip komen, dat vrede en rust, welvaart en rijkdom, gematigde vrijheid en verstandelijke beschaving deze door de Natuur zoo gezegende landstreken tot het Eden der wereld zullen vormen. Doch, waartoe ons in de toekomst verdiept! Wie kan het berekenen, hoe vele duizenden dáár thans reeds aandeel kregen in eene beschaving, welke hun bij de geboorte onherroepelijk geweigerd scheen; welk eene menigte van lichtvonken thans reeds verspreid is in die onmetelijke landen, nog zoo korteling tot den slaap des doods en den nacht der slavernij veroordeeld? Verwonderd zag reeds de landengte van Panama de afgevaardigden van alle de volken der Nieuwe Wereld bij elkander vergaderd, en hoorde met verbazing de woorden Vrijheid, Onafhankelijkheid en Verlichting wedergalmen in de raadzaal dezer nieuwe Amphictyonen; bolivar bestemde de ontzettende geldsom, welke het thans ondankbare Peru hem eenmaal als belooning voor hare bevrijding toewees, tot den opbouw van scholen en het invoeren van nieuwe leerwijzen; opvoedingshuizen en Akademiën worden overal opgerigt, dagbladen alomme verspreid, en al het mogelijke aangewend, om licht te verspreiden in dit voormalige land der Egyptische duisternis. Waarlijk, columbus moge het nieuwe halfrond ontdekt hebben, eene wandaad van den Man der Omwenteling deed het zijnen rang nemen onder de overige werelddeelen, wier luister het eenmaal zal verdonkeren.
Doch niet slechts voor eene verwijderde wereld, ook voor een menschenras, dat in kleur en ligchaamsbouw zoo treffend van ons verschilt, deed de Fransche Om-
{==492==} {>>pagina-aanduiding<<}
wenteling eene nieuwe tijdrekening aanvangen. De besluiten der Constituérende Vergadering over de gelijkheid en de regten van den mensch, weldra onder de slavenbevolking van St. Domingo bekend geworden, deden, na de ongehoordste gruwelen, den Negerstaat van Haiti verrijzen. Hij levert aan ons oog het wondertooneel van eene geheel Europesche staatsinrigting, welke voor geene der beschaafdste volken behoeft te wijken, opgebouwd en reeds jaren in stand gehouden door hen, aan welken vroegere geleerden den eernaam van menschen weigerden, en die ook door helderder denkenden beschouwd werden als in verstandelijke vermogens verscheidene trappen lager geplaatst dan de blanken. En, even alsof men slechts op dit bewijs van de volmaakbaarheid der Negers gewacht had, zoo behaalde weldra die zelfde tijdgeest, die de Fransche Omwenteling bewerkte, in het Engelsche Parlement de luisterrijkste overwinning op een misbruik, waarover zich Europa eeuwen lang moest schamen; men gaf het spoedig door anderen gevolgde voorbeeld, om den Slavenhandel door wettelijke bepalingen af te schaffen, en begon aldus de wegruiming van den grootsten hinderpaal, die de beschaving van Afrika dwarsboomde. Engeland en de Staten van Noord-Amerika, beducht voor het verleidende schouwspel, dat het naburige Haiti aanbood aan hunne tallooze slaven, die in geene verhouding meer stonden met de blanke bewoners, beraamden maatregelen tot trapswijze afschaffing der slavernij zelve; verscheidene der jeugdige Gemeenebesten van Amerika volgden dit voorbeeld; de vrijgelatene of vrijgekochte Negers werden weder teruggevoerd naar den
bodem, aan welken zij gewelddadig waren ontrukt; en thans verrijzen op die eigene kust van Afrika, zoo lang met den schandelijken naam van de Slavenkust bestempeld, de Engelsche vrijstad van Sierra Leone en het Amerikaansche Liberia. Eene vrije Negerbevolking, op welingerigte scholen onderwezen in de kunsten en wetenschappen van Europa, verspreidt zich van daar in de omliggende streken, en de Wijsgeer verblijdt zich van ook hier, ten gevolge der

{==493==} {>>pagina-aanduiding<<}
Fransche Omwenteling, de eerste zaden te zien ontkiemen van den oogst der beschaving, welke eenmaal dit groote en rijkbevolkte werelddeel zal bedekken.
V. Eindelijk, en deze is zeker de grootste en zegenrijkste weldaad, welke wij aan de stormen der Omwenteling te danken hebben, zij voerden het grootste gedeelte der beschaafde wereld in de haven der Constitutionéle Regeringsvormen.
Bijna geheel Europa, evenzeer de onbeperkte alleenheersching moede, in wier knellende kluisters het zoo lang gezucht had, als die losbandige vrijheid, wier nasleep van gruwelen het zelf had ondervonden of uit de verte aanschouwd, smachtte naar eene gevestigde orde van zaken, die zoo wel aan de Volken hunne thans algemeen erkende regten waarborgde, als zij aan de Regeringen kracht en klem verleende, om het goede te bevorderen, en tevens aan Vorsten en Ministers zoo veel mogelijk de gelegenheid benam, om de regering in onderdrukking en de gehoorzaamheid der onderdanen in slavernij te veranderen. Ook de Vorsten, die alleen door de heldhaftigste zelfopoffering hunner volken de kroonen herkregen, welke de Korsikaan hun had afgerukt, of slechts als bespottelijke optooisels hunner slavernij had laten behouden, werden deels door dankbaarheid bewogen, deels door den geest des tijds en de opgewondene stemming hunner volken gedwongen, om toe te geven aan deze diepgevoelde behoeften. Zij deden afstand van een gedeelte der willekeurige magt, welke zij zich allengs wederregtelijk hadden aangematigd, en gedoogden, dat de Vertegenwoordigers des Volks door hunne toestemming wetten en belastingen moesten bekrachtigen. Op deze wijs werd de onderdaan tot staatsburger, en kreeg een klein, maar gewigtig aandeel in de verdeeling der magt, daar hij zich door zijne Vertegenwoordigers wettiglijk konde verzetten tegen nadeelige of verdrukkende maatregelen. Zijne waarde werd daardoor noodzakelijk in zijne eigene schatting en in die der Regering verhoogd; hij werd daardoor aangespoord, om zijn eigen belang en dat des vaderlands te

{==494==} {>>pagina-aanduiding<<}
onderzoeken en te leeren kennen, ten einde het óf zelf met woord of schrift te verdedigen, óf deszelfs verdediging aan de bevoegdste lasthebbers te kunnen opdragen. Vandaar de onmetelijke voortgangen in die wetenschappen, welke den meesten invloed hebben op volksgeluk, in de laatste jaren gemaakt; wij bedoelen de Staatshuishoudkunde en de Leer van het Regt der Natuur en der Volken. - Door eene treurige ondervinding teruggekomen van de wilde en woeste droomen der bespiegeling, die in de eerste tijden der Omwenteling heerschende waren, maar toch door dezelve met een aantal nieuwe en gezonde denkbeelden verrijkt, onderzocht men bij het licht der wijsbegeerte alle misbruiken, alle inkruipselen, alle verjaarde leerstellingen, die op goed geloof waren aangenomen, en toonde ze in derzelver afzigtelijke of bespottelijke naaktheid, zoodat zelfs de eigenbaatzuchtigste voorstanders van het oude genoodzaakt waren, dezelve geheel te laten varen, of ten minste te verglimpen en te verzachten. Zoo werden allengs de hinderpalen weggeruimd, die de Vorsten afzonderden van hunne volken; beider belangen vereenzelvigden zich meer en meer; vrijheid, geluk en welvaart verspreidden zich onder de natiën, en volksliefde en veiligheid hielden de wacht om de troonen. - Dezen zelfden staatsvorm, welken Europa in de schaduw der vorstelijke schepters deelachtig werd, koos bijna geheel Amerika, tot zelfs de afstammeling der Irokezen; maar kroonde deszelfs gevelspits met den hoed der Vrijheid. Ook dáár zal hij, schoon onder eene andere gedaante, eenmaal de volken zaligen, thans nog door de stormen beroerd, die hunne geboorte vergezelden; want geen staatsvorm vestigt meer, dan deze, alle de krachten, alle de denkbeelden der ondeeligen op hetzelfde brandpunt, het geluk des vaderlands en de welvaart van het algemeen.
Thans houden wij onze beschouwing voor geëindigd. Hoe onvolledig dezelve ook zijn moge, hebben wij allen toch zeker uit dezelve eenen rijken troost vergaderd en vast vertrouwen op de alwijze leiding der Goddelijke

{==495==} {>>pagina-aanduiding<<}
Voorzienigheid. Wij zagen, door Haar bestuur, uit den afgrond, dien de verschrikkelijkste gebeurtenis der nieuwere Geschiedenis opende, licht en leven, volksgeluk en beschaving hervoortdagen, ook voor de verwijderdste oorden eener korts nog woest liggende wereld, en voor Europa de waarborgen geboren, dat deszelfs beschaving en welvaart niet kan teruggaan, maar langzamerhand meerder moet aangroeijen. Welke terugwerkingen wij dan ook aanschouwen, door de zaamvereenigde wanhopige pogingen van Oostenrijksche Oligarchen, Fransche Congreganisten en Engelsche Aristokraten; welke schijnbare teruggangen wij ook in het westen van Europa en in Amerika opmerken en betreuren, dit alles moet ons niet doen wankelen in onze hoop, en nog minder onze dankbaarheid vergallen. Want wij ten minste genieten, in de schaduw van den grondwettigsten troon, en onder den schepter van den meest verlichten en volksgezinden Monarch, het grootste gedeelte der voordeelen, welke wij als gevolgen der Fransche Omwenteling hebben leeren erkennen, in hunne geheele volheid. - Maar ook onze hoop moet niet wankelen. Zeker het is de wil van God, dat eenmaal de geheele aarde een Rijk worde van Vrijheid en Licht, bewoond door beschaafde en gelukkige menschen; en dat de wil van God bevorderd en bewerkt wordt door de dwaasheden en wandaden der stervelingen, dit toonde ons de jongste Geschiedenis, welke wij vlugtig met U hebben doorloopen, en zelfs de jongste voorvallen van den dag versterken ons in deze zalige overtuiging.






Brieven, over de zoogenoemde verdediging van Prins Maurits van Oranje van Mr. C.M. van der Kemp tegen Adr. Stolker, door den laatstgemelden.

No. III.

Waarde Vriend!

Eene zeer pijnlijke ongesteldheid heeft mij, ruim zes we-
{==496==} {>>pagina-aanduiding<<}
ken lang, lust en vermogen benomen gehad, om u mijnen derden, over het gechrift van den Heer van der kemp tegen mij, te zenden. Gij ontvangt dien bij dezen, en ik ga terstond mijne aanmerkingen op dat geschrift vervolgen. Wij bragten het, in mijnen vorigen, tot op bladz. 60 en volgende, en komen nu tot bl. 64. Hier onderneemt de Schrijver te wederleggen hetgeen ik, op bl. 24 van mijn stukje, geschreven heb, dat namelijk de Remonstrantsche Leeraars reeds in 1610 toonden van eene vreedzame scheiding niet afkeerig te zijn, en, in het slot hunner Remonstrantie van dat jaar, verklaarden, dat zij, zoo men hen, met hunne gevoelens, in de openbare kerk niet verdragen wilde, tevreden waren, van hunne openbare diensten, op hun Ed. Mog. bevel, afstand te doen, om dan verders god en hunnen naasten te dienen, zoo als zij, in geweten, naar godd woord, zouden bevinden te behooren. - Wat heeft nu mijn bestrijder hier tegen in te brengen? Lees en verbaas u! ‘Wij ontkennen, (zegt hij) dat de Remonstranten ooit, ja zelfs meer bijzonder, in hunne Remonstrantie van 1610, zich voor eene dusdanige vreedzame scheiding verklaard hebben, als maurits had voorgesteld. Immers zij vorderden eene onbepaalde dulding hunner gevoelens, anderzins tevreden zijnde, van hunne openbare diensten, op bevel der Staten, afstand te doen. Maurits verlangde, dat beide partijen bijzondere kerkgenootschappen zouden daarstellen: de Remonstranten boden aan afstand te doen, en wilden geenszins afzondering.’ Wat zegt gij, Vriend! van dezen stelligen toon? Is het niet, alsof de man een orakel spreekt; terwijl
hij (en men kan zich kwalijk overreden, dat hij het niet tegen beter weten doet) niet dan valschheid verkondigt? - Vooreerst: hij doet het hier voorkomen, alsof maurits, van wien hij zelf heeft moeten erkennen, dat hij zich niet, vóór 1616, met de geschillen bemoeid heeft, en dus, vóór dat jaar, van geene scheiding kan hebben gesproken, dezelve reeds had voorgesteld in 1610. - Dan, dit zegt weinig. Maar, ten tweede: maurits zou eene vreedzame scheiding hebben voorgesteld; hetgeen hij, noch vroeger, noch later, ooit gedaan heeft. De eer van dat gedaan te hebben zullen wij zoo aanstonds, tegen des Schrijvers onbeschaamde ontkenning, bewijzen, dat alleen aan de Remonstranten toekomt. - Wat maurits betreft: toen de Contra-Remonstrantsche Zeloten, in 1616, reeds, hier en ginds, af-
{==497==} {>>pagina-aanduiding<<}
aszonderlijke vergaderingen aangevangen en kerken ingenomen, dat is, met andere woorden, met geweld, en tegen het verbod der Staten, scheuring aangeregt hadden, zochten zij die algemeen door te dringen, en de Staten te dwingen, om hun daartoe alom kerken toe te staan. Dit keurde maurits billijk, drong daar mede op aan, en wilde, dat de Re monstranten daartoe zouden medewerken. De Staten bleven afkeerig van alle scheiding, en wilden slechts eenheid. De Remonstranten waren wel tot vreedzame scheiding genegen, maar verfoeiden alle geweldige scheuring, welke, in weerwil der Staten, wier gezag, als hoogste overigheid, zij altijd geeerbiedigd hadden, en ten einde toe bleven eerbiedigen, oproeriglijk zou worden tot stand gebragt. Beiden weigerden dus in zulk eene gedwongene scheiding toe te stemmen, en
nu was maurits het met de scheurmakers eens, dat zij dan maar verder met geweld moest bevorderd worden, leende haar daartoe zijn gezag en voorbeeld, en ging zelf, openlijk, tot de scheurkerk over. Dit zal nu heeten, dat hij eene vreedzame scheiding voorgesteld heeft! - Wat nu de Remonstranten aangaat: wij zagen hierboven, wat zij, in hunne Remonstrantie van 1610, aanboden. Ik heb dat met hunne eigene woorden voorgedragen, en de Schrijver neemt ze gedeeltelijk van mij over. ‘Zij vorderden (zegt hij) eene onbepaalde dulding hunner gevoelens, anderzins tevreden zijnde, van hunne openbare diensten, op bevel der Staten, afstand te doen.’ Maar nu houdt hij hunne daarop onmiddellijk volgende, en boven door mij mede aangehaalde, woorden achter. En waarom? Wel, omdat, zoo hij die ook had opgenomen, elk terstond de volslagene valschheid zou gezien hebben van hetgeen hij liet volgen: ‘Zij boden aan afstand te doen, en wilden geenszins afzondering.’ Ondertusschen gevoelde hij hierbij niet eens, hoe belagchelijk zijn verdichtsel was. - Zij boden aan afstand te doen, en wilden geenszins afzondering! - Wat of zij dan toch, naar des Schrijvers oordeel, wel gewild hebben? - Dat slechts de Staten hunnen afstand bevelen zouden, opdat zij dan stilletjes uit het strijdperk met de Contra-Remonstranten mogten kunnen wegsluipen, en de goede zaak, waarvoor zij tot hiertoe geijverd hadden, en wier voorstand zij, later, spijt ballingschap en eeuwigdurenden kerker, niet wilden opgeven, zoetjes en zachtjes mogten laten te niet loopen? - Wel, daarmede zouden hunne partijen, welke het dan volmaakt naar hunnen

{==498==} {>>pagina-aanduiding<<}
zin zouden gehad hebben, eens regt in hunne nopjes geweest zijn! - Maar, welke gekskap zou zich dit laten wijsmaken? Zoo de Schrijver zelf het gelooven kon, zou men zich over hem moeten erbarmen; doch zoo zot is hij niet; maar hij wil liever het ongerijmdste en onbestaanbaarste beweren, dan erkennen, (hetgeen evenwel niet te loochenen valt) dat de Remonstranten, en niet maurits, eene vreedzame scheiding hebben voorgesteld. Van den laatsten zagen wij dit reeds: bewijzen wij het nu, ten aanzien der eersten, uit die door den Schrijver achtergehoudene woorden uit hunne Remonstrantie, waarin zij het doel verklaarden, waartoe of waarom zij afstand doen wilden: om (zeiden zij) dan verders god en hunnen naasten te dienen, zoo als zij, in geweten, naar gods woord, zouden bevinden te behooren. Kan men hieraan nu, in verband met het onmiddellijk voorgaande, een' anderen zin hechten, dan dat zij, wilde men hun niet toelaten God en hunnen naasten, naar hun geweten, te dienen in de openbare kerken, het dan in andere, dat is in afzonderlijke, kerken doen wilden; en wilden zij dus, in het ondersteld geval, scheiding, en vreedzame scheiding, of niet? Zouden zij hunne onverdraagzame partijen, die, als Israël, alleen wilden wonen, niet vreedzaam, en hun de openbare kerken latende, zijn uit den weg gegaan? En deden zij dit aanbod niet in 1610, toen het nog tot geenerlei scheuring gekomen was, en toen dus de afzondering, zonder schokken, of beroerten, in Kerk of Staat te verwekken, kon zijn tot stand gebragt? Wat naam verdient hij, die dit onbeschaamd durft loochenen? en is hij, die dat doet, en die, om er een' glimp aan te geven, door het achterhouden hunner woorden, openbaar bedrog pleegt, voor zoo veel hem zelf belangt, wederlegging waardig?
De Heer van der kemp is hiermede echter nog niet tevreden. Hij moet daarenboven nog redenen verdichten, waarom de Remonstranten geene afzondering zouden gewild hebben. - ‘Zij begrepen wel,’ (laat hij op zijne laatstaangehaalde en wederlegde woorden volgen) ‘dat, door eene afscheiding, het schijnen zou, dat zij zelve erkenden, van de ware gereformeerde godsdienst te zijn afgeweken.’ Doch belagchelijker en zotter kan men zich al wederom niets verbeelden. Zoo schenen dan ook de Protestanten, door zich van de Roomschen af te zonderen, zelf te erkennen, dat zij van de ware Christelijke kerk waren afgeweken! Ik

{==499==} {>>pagina-aanduiding<<}
denk, dat zij, door hunne afscheiding, niet schenen, maar openlijk toonden, de vervalschingen en vreemde bijhangsels van den waren Christelijken godsdienst, in de Roomsche kerk, niet te hebben willen goedkeuren, maar denzelven in zijne oorspronkelijke eenvoudigheid en zuiverheid te hebben willen herstellen: en zoo meen ik, dat ook de Remonstranten, door hunne afscheiding, niet geschenen, maar dadelijk getoond zouden hebben, (gelijk zij daarna met de daad deden) den onverdraagzamen Calvinischen geest en de harde leerstellingen van Geneve, later te Dordrecht gecanoniseerd, en thans door schier de gansche Protestantsche Christenheid geproscribeerd, uit hun bijzonder godsdienstig genootschap te hebben willen uitsluiten, en dus de oorspronkelijke milde en zachte leer van Neêrlands hervormde kerk, welke door vreemde ijveraars (Vlaamsche ballingen, die hier gastvrij waren opgenomen) verdrongen was, in hunne kerken weder te hebben willen terugbrengen.
Als eene tweede reden, waarom de Remonstranten geene afzondering zouden gewild hebben, geeft de Heer van der kemp op, dat zij wel begrepen, dat zij, afgescheiden zijnde, genoegzaam van alle gemeente zouden ontbloot wezen; en dit tracht hij, inzonderheid wegens den Haag, te bewijzen met het getuigenis van den hoogst partijdigen en logenachtigen carleton, volgens welken zou gebleken zijn, hoe zeer (toen, in 1617, de afscheiding (aldaar) formeel was daargesteld) het getal der Contra-Remonstranten dat der Remonstranten te boven ging. Hoe veel grooter het getal der eersten boven dat der laatsten toen wel was, meldt hij niet; schoon dit wel noodig zou geweest zijn, om te bewijzen, dat de Remonstranten, zoo zij zich thans hadden afgescheiden, genoegzaam geene gemeente gehad zouden hebben. Doch het getuigenis van eenen carleton is mij niet waardig, dat ik er mij bijzonder mede ophoude. Ik merk alleen, tot wederlegging van hetzelve, (wat het dan ook behelzen moge) aan, dat het, tot bewijs van het hier beweerde, er niet op aankomt, wat, in 1617, toen (zoo als de Schrijver zelf ons herinnert) de afscheiding (in den Haag) formeel was daargesteld, aldaar het geval moge geweest zijn, maar wat het alomme, waar Remonstranten bestonden, dadelijk was, zeven jaren vroeger, in 1610, toen zij afstand aanboden. Zouden zij toen ook hebben moeten duchten, dat zij, zich afscheidende, genoegzaam geene gemeente zouden gehad hebben?

{==500==} {>>pagina-aanduiding<<}
Ik twijfel een weinig. Maurits liet zich toen in de geschillen nog niet zien, en had zich nog niet bij de scheurkerk gevoegd, welke nog niet bestond. Hem was dus de menigte dier lage zielen, welke de tegenwoordige wereld lief hadden, zich te allen tijde Regis ad exemplum vormen, en zich voegen bij de partij, waar zij rekenen, dat de meeste koek te deelen zal vallen, nog niet gevolgd. Waren zij, in 1617, van de Remonstranten uitgegaan, omdat zij uit hen niet geweest waren, en was daardoor de menigte van dezen gedund? Wel, zij zullen zich gewis het verlies van zulken, die hunne knieën voor den Baäl bogen, niet beklaagd, noch den Contra-Remonstranten hunne aanwinst benijd hebben. Maar, zag het er inderdaad in 1617 zoo pover voor de Remonstranten uit, als de Heer van der kemp ons wil wijsmaken? Wij twijfelen al weder een weinig. En dat scheen ook maurits te doen, toen hij, kort vóórdat hij zich bij de klooster-, dat is scheur-kerk, voegde, eenigen der zijnen, zoo in die scheurkerk, als in de groote kerk, waar uitenbogaert predikte, zond, om de toehoorders te tellen, opdat hij weten mogt, waar de meesten waren; gelijk uitenbogaert verhaalt in zijne Kerkel. Hist. bl. 681 en 913. Ook bleek, zelfs in 1618, nog zoo duidelijk niet van den veegen toestand der Haagsche Remonstranten, toen uitenbogaert, in Januarij van dat jaar, in weerwil van het bestaan der scheurkerk, kort vóór de bediening van het heilig avondmaal, nog ruim zestig personen, als nieuwe leden der gemeente, aannam, behalve die, welke zich bij zijnen
Remonstrantschgezinden ambtgenoot la faille hadden aangegeven, zoo als ons de eerstgemelde berigt in zijn Leven, kerkel. bed. en verantw., bij mij bladz. 142. En, figureerde maurits aan het hoofd der scheurkerk, aan dat der Remonstrantsche pronkten de Prinses Weduwe van Vader willem met haren Zoon, Prins fredrik hendrik. Ook hield zich aan deze zijde de geheele Magistraat van 's Gravenhage en de gansche Hervormde Kerkeraad, met eene groote schaar van Aanzienlijken. Ziedaar den staat van zaken in het jaar der groote catastrophe zelf, en oordeel, hoe belagchelijk de Heer van der kemp dien, acht jaren vroeger, als genoegzaam desperaat heeft voorgesteld! Bedanken wij echter zijne besheidenheid, die, zekerlijk om ons Arminianen groote droefheid te besparen, van den staat der Remonstrantsche zaken,

{==501==} {>>pagina-aanduiding<<}
in 1610, buiten den Haag, niet gerept heeft, en maken wij hem niet boos, opdat hij, in eene volgende brochure, ons deszelfs ellende niet ga schetsen, ten aanzien van de steden Rotterdam, Gouda, Schoonhoven, Nieuwpoort, Brielle, en de dorpen Zoetermeer en Zegwaard, Bleiswijk, Zevenhuizen, Nieuwkoop, Zevenhoven enz., in Zuidholland, te Hoorn en Alkmaar in Noordholland, te Utrecht enz., en opdat hij de doodelijke stilte niet in het licht stelle, welke, nadat de Remonstranten veroordeeld waren, alomme heerschte, zoodat het was, alsof zij allen waren uitgestorven, noch reppe van het ellendig zoodje, dat zich, na maurits dood, zoo hier en daar, weder vertoonde, en schier nergens in staat was een sober gemeentetje te stichten!
Tot dusverre bladz. 64. Nu krijgen wij, op de volgende, dat de Leeraars, die, in 1610, de Remonstrantie geteekend hebben, slechts quasi, op bevel der Staten, afstand aanboden. - Gij zult u herinneren, dat ik dien laster, voor zoo veel hij ook uitenbogaert betreft, reeds in mijnen tweeden brief beschaamd heb; doch, zoo u dat niet genoegzaam dunken mogt, verzoek ik u, het IXde Hoofdstuk van zijne Verantwoording te lezen, en daar te zien, hoe lang, hoe dikwijls, hoe ernstig hij, mondeling en schriftelijk, om zijn ontslag, bij de Staten, bij maurits, bij den Magistraat, bij den Hervormden en den Walschen Kerkeraad, vruchteloos heeft aangehouden; en oordeel dan, welke stijve kaken men hebben moet, om, zonder blozen, te kunnen beweren, dat hij slechts quasi ontslag zocht! - Even onbeschaamd is het nu, ditzelfde te beweren ten aanzien van de overige onderteekenaars der Remonstrantie; mannen, die, te allen tijde, den roem van uitstekende braafheid gehad hebben. Of heeft de lasteraar het, te hunnen aanzien, beter bewezen? Geenszins. Hij heeft deze valsche beschuldiging slechts eveneens, als de vorige, uit de lucht gegrepen, en zij is niets anders, dan het kwaadaardig verdichtsel, hem ingegeven door den verfoeijelijken religiehaat tegen deze, reeds vóór twee eeuwen gestorvene, braven, die hem nooit hebben kunnen misdoen, alleen omdat zij eenige andere godsdienstige begrippen gehad hebben, dan hij. Tantum relligio potuit suadere malorum. Maar dit is die relligio niet, waarvan de Heer van der kemp een boven anderen ijverig voorstander schijnen wil, en wier leer hij, in zijn Voorberigt, betuigt, als de waarachtige en volkomene leer

{==502==} {>>pagina-aanduiding<<}
der zaligheid, vastelijk te gelooven. Neen, dien godsdienst verloochent en lastert hij: want dezelve verbiedt allen laster, alle leugen, allen broederhaat; zegt, dat hij, die zijn' broeder haat, in de duisternis, een doodstager, en, zoo hij zegt God lief te hebben, een leugenaar is; en verklaart, dat, zonder liefde, niemand voor God iets is, en geene kennis, geene verborgenheid, geen geloof hem eenige nuttigheid kan geven. Hij nu, die zich dunken laat, dat hij godsdienstig is, en zich alles geoorloofd acht, wat ware godsdienst verbiedt, verleidt, volgens Apostel jacobus, zijn eigen hart, en zijn godsdienst is ijdel.
Ondertusschen tracht toch de Heer van der kemp zijnen laster op te schikken, en hangt hem hiertoe een ijl kleedje om, maar waardoor men zijne geheele naaktheid heenziet. Zij wisten wel, (gaat hij, wegens de Remonstranten, die afstand hadden aangeboden, voort) dat zij geen nood hadden, dat de Staten hunnen afstand bevelen zouden. Hoe zij dit wisten, en hoe hem dit bekend is geworden, zal hij ons, bij eene nadere gelegenheid, wel eens zeggen. Nu meldt hij er niets van. Wij mogen er derhalve naar gissen. Zij zullen dan vermoedelijk, naar zijn oordeel, met de Staten, of liever met de meerderheid der stedelijke Vroedschappen, (want die konden, bij elke dagvaart, andere Gedeputeerden ter Staatsvergadering zenden) in collusie gestaan hebben, en deze zullen hun hebben verzekerd, dat zij van hun systema, om de eenheid in de kerk te handhaven, niet afgaan zouden! Nu moge het u wat vreemd en tegenstrijdig dunken, zij wisten wel, dat de Staten hunnen afstand niet bevelen zouden, en (gelijk hij onmiddellijk volgen laat) hadden zij dien afstand zoo ernstig begeerd, die zou hun niet moeijelijk geweest zijn: maar dat komt eeniglijk daar van daan, dat gij de zaken niet zoo snugger doorziet, als de Heer van der kemp: want, hoe zeer zich de Staten door maurits en de scheurkerk, zelfs door geen geweld verzetten lieten, voor de Remonstranten, die met hen colludeerden, en hen bij den neus leidden, werwaarts zij wilden, moest dit gemakkelijk vallen: en, in allen gevalle, wat behoefden zij ook der Staten bevel tot hnnnen afstand af te wachten? Het stond immers louter aan hen, om hun afscheid te nemen. Zij konden (dewijl zij geen
afzonderlijk genootschap wilden oprigten, gelijk maurits van hen verlangde) vreedzaam uit de kerk, die hen toch niet dulden

{==503==} {>>pagina-aanduiding<<}
wilde, zijn uitgegaan; en wie zou hun dat belet hebben? Zegt gij: Zij zouden zich dan van bestaan beroofd hebben? zoo vraag ik: Wel, wat zwarigheid? Het kon hun immers niet moeijelijk vallen, aanstonds een ander te vinden, door te gaan bedelen!
Op mijne vraag, of hetgeen oldenbarneveld wilde, namelijk de eenheid bewaren door den band des vredes, geen Evangelisch voorschrift ware, antwoordt onze man ontkennend. Geen wonder! Een ander Ridder van den Domper was hem daarin voorgegaan, en was onbestraft gebleven. Hij moest dan wel gelijk gehad hebben. En hoe kon een man, als Mr. van der kemp, die zeker beter, dan iemand, wist, wat al of niet Evangelisch ware, daar aan twijfelen? Apostel paulus had wel aan de Ephesische Christenen, in zijnen Brief, (hoofdstuk IV, vers 3) een stellig voorschrift gegeven, van zich te benaarstigen, om eenheid door vrede te behouden; maar dat was toch maar een voorschrift van paulus, niet van het Evangelie, en hij zal wel meer tot iets vermaand hebben, dat niet Evangelisch was! En, in allen gevalle, dat mag goed geweest zijn voor de Ephesiërs; maar voor andere Christenen, en vooral voor die van den Kempiaanschen stempel, paste het in 't geheel niet: want waar zou het met hen heen, zoo zij aan zulk een voorschrift verbonden waren? Neen, zij behoefden een vlak tegenstrijdig, en dat mogt dan niet Pauliniaansch zijn, maar het was toch echt Evangelisch. Ja, wie durfde zelfs beweren, dat het ook niet echt Pauliniaansch was, daar immers paulus en saulus dezelfde man was, en saulus het zelf ijverig betrachtte, tot op zijne ontmoeting op den weg naar Damascus; en, had hij zich toen niet dwaasselijk verbeeld, dat hij, door den heer, tot een strijdig gedrag geroepen werd, hij zou nooit, zoo als barneveld, daartoe gekomen zijn, om
vervolgens tegen het echt Evangelisch voorschrift te handelen! Als saulus liep hij wèl; maar, paulus wordende, liet hij zich, door een gezigt, betooveren, om de waarheid niet gehoorzaam te zijn. Ondertusschen ware het wel te wenschen geweest, dat de Heer van der kemp, uit medelijden met mij en andere botterikken, die, schoon wij zeer vele jaren lang het Evangelie verkondigd hebben, echter nog niet weten, waar wij in hetzelve zijn voorschrift te vinden hebben, ons deswege eenige aanwijzing had gedaan; maar dit is slechts een klein verzuim geweest, en er

{==504==} {>>pagina-aanduiding<<}
is geen twijfel aan, of hij zal, als hem ons verlangen deswege eens ter kennis komt, zich wel haasten, om daaraan te voldoen. - Doch welligt ergert gij u aan mijne scherts, bij een onderwerp van zoo veel belang. Wel nu! wij hernemen dan onzen ernst. - Kunt gij u grooter onbeschaamdheid verbeelden, dan die van alzoo eenen paulus in het aangezigt te wederspreken en te heeten liegen? De Apostel vermaant, gelijk wij reeds hoorden, letterlijk, zich te benaarstigen, te behouden de eenigheid des geestes, door den band des vredes. ‘Wij ontkennen aanstonds,’ (zegt onze man, die het beter weet, dan de Apostel, hierop) ‘dat dit een voorschrift des Evangelies is. Het Evangelie wil niet eenheid door vrede, maar vrede door eenheid.’ Hij keert dus de vermaning om, en beweert, dat de Apostel juist het tegendeel van het Evangelie eischt. Heeft hij nu hiervoor eenigen den allerminsten grond? Kan hij zich ook beroepen op eenige verschillende lezing in een of ander handschrift van den oorspronkelijken tekst? - Neen. - Is er ook eenige omzetting van woorden mogelijk, waardoor er een, met den gewonen strijdige, zin kan uitkomen? - Neen. - Kan hij dan ook de eene of andere overzetting, oude of nieuwe, in deze of gene taal, aanwijzen, waarin aan de vermaning de beteekenis gehecht wordt, welke hij er aan opdicht? - Wederom neen, volstrekt neen. Wel, zoo sta hij dan hier openlijk aan de kaak, als de openbare uitvinder van eene volslagen logen, als een of allerdiepst onkundig, of moedwillig verloochenaar en vervalscher der Apos tolische, dat is onbetwistbaar Evangelische, leer, tot zoo lang als hij niet onwederleggelijk bewezen zal hebben, dat zijne valsche uitlegging, boven die, welke tot hiertoe nooit door iemand betwijfeld werd, gelden
moet, en dat zij niet, gelijk met de letter, zoo ook met den geheelen zachtmoedigen geest van het Evangelie, zoo wel als met elk redelijk voorschrift van zedelijke wijsbegeerte, strijdig is. Doch daarvan zal hij wel voor altijd in gebreke blijven; en het was gewis de volle overtuiging van zijn onvermogen hiertoe, welke hem niet alleen weêrhield van ééne eenige letter tot goedmaking zijner uitlegging te spillen, maar hem ook noopte, om de geheele vermaning, alsof zij niet bestond, stilletjes voorbij te sluipen; opdat hare herinnering hem, bij de genen, die ze zich niet zoo aanstonds herinnerden, niet onmiddellijk mogt logenstraffen, en aan geen' onnoozelen en diep onkun-
{==505==} {>>pagina-aanduiding<<}
digen, hoedanigen hij zich eeniglijk vleijen kon te zullen kunnen misleiden, aanleiding tot eenig vermoeden van bedrog geven mogt. Hij diende evenwel iets te zeggen, om het eenigzins aannemelijk te maken, en daarom vervolgde hij, altijd op denzelfden stelligen toon van verzekering: ‘eenheid door vrede is eene wezenlijke oneenigheid; doch die niet uitbarst.’ Dit nu is een vreesselijk ding, en lijnregt strijdig met het Evangelie: want dit ‘wil eenheid van hart en zin.’ Dat is dan, volgens onzen meester uitlegger, te zeggen: het Evangelie wil, dat alle oneenigheid zal uitbarsten, en dat, als men niet door eenheid van hart en zin overeenstemt, men het tot die eenheid brengen zal door de oneenigheid, die uitbarst, - door elkander te bestrijden, en, des noods, hemel en aarde te beroeren, en alles in vuur en vlam te zetten, om de lieve eenheid van hart en zin te veroveren. - Men wil wel, dat alle menschen gelijk regt hebben, om voor zichzelven over waarheid en valschheid te beslissen, en hunne overtuiging te volgen; doch dat is eene verschrikkelijke ketterij. Neen: er is slechts één bevoorregt en uitverkoren geslacht, dat alleen de waarheid in pacht heeft, aan
welk, bij uitsluiting, hare verbreiding en handhaving is toevertrouwd, en dat er geene afwijking van gedoogen mag; en, o gadeloos voorregt! dat geslacht bestaat midden onder ons, in het Christelijk israël van ons klein Noord-Nederland, waaraan die waarheid, vóór ruim tweehonderd jaren, door een onbetwistbaar orakel, is bekend gemaakt, zoo als geenen volke in de wijde wereld geschied is! Wij kennen de groote mannen, welke het thans aan zijn hoofd heeft, - de bilderdijken, da costaas, capadoses, vijgeboomen, molenaaren, van der kem pen, enz. enz. Dezen derhalve moet men hooren, en wie weigert, op hetgeen zij voor waarheid verklaren, Amen te zeggen, moet door de oneenigheid, die uitbarst, beteugeld worden. - 't Is waar, dat dit geslacht niet altijd het sterkst is, en wel eens het onderspit moet delven, en dat dan de waarheid verdrukt zal worden. Maar wat zwarigheid? Dit kan slechts voor korten tijd zijn; daarna zal zij zich te luisterrijker verheffen en te schitterender zegepralen. In zulk geval zich, naar de anti-Evangelische vermaning van den verbijsterden paulus, te benaarstigen, om eenheid door vrede te behouden, is hoogst misdadig. Neen: men moet zich, naar het voorbeeld der onfeilbare opvolgers van den Prins der

{==506==} {>>pagina-aanduiding<<}
Apostelen, petrus, rigten, van alle de elementen de wapenen ontleenen, om de ketters tegen te staan, en hen dwingen, om de waarheid te erkennen, of hen verdelgen. Men moet hen hangen, verdrinken, verbranden, levend begraven, of door lood of staal uit de voeten helpen. Zoo zal alle oneenigheid en tegenspraak ophouden, en de liefelijke vrede door eenheid zal heerschen. Kunt gij twijfelen, of dit echt Evangelisch zij: dan zal de Heer van der kemp u, door het Evangelie zelf, verstommen; want dat gebiedt wel degelijk (zoo als hij hier regt ter snede opmerkt) met kracht te wederstaan, die, in het rijk der Goddelijke waarheid, (dat is immers onbetwistbaar het rijk, waarin bilderdijk cum suis gebied voert) oneenigheid zaaijen, gelijk zij gewis doen, die eenheid door vrede zoeken, en dus lijnregt aandruischen tegen het Evangelie; want, nog eens, dit wil eerst de waarheid, daarna den vrede.
En dit wist ook de aartshuichelaar oldenbarneveld zeer wel, die (gelijk onze vriend van der kemp hier, met het getuigenis van den eerzamen gomarus, bewijst) weleer gezegd had, dat de waarheid vooral moest verdedigd worden, maar dat de vrede daarna zich recommandeerde, en echter daarna, (gelijk gij duidelijk ziet) het juist tegenstrijdige dreef, toen hij eenheid door vrede wilde, welke, (zoo als onze man zich verwonderlijk sraai, en met de volkomenste waarheid, uitdrukt) ‘door publiek gezag voorgestaan, was, het publiekelijk autoriseren, dat er in dezelfde kerk ja en neen, waarheid en leugen zou gepredikt worden. En dit (vervolgt hij) was strijdig met de voorschriften des Evangelies, hetwelk uitdrukkelijk leert, dat, in het koningrijk der hemelen, christus en belial, licht en duisternis, waarheid en logen te zamen niet kunnen bestaan.’ - o Blinde Arminianen, die, even als uwe vaders weleer, nog niet zien wilt, dat het koningrijk der hemelen niet bestaat, dan onder hen, die, getrouw aan den Dordschen lastbrief, alleen de zuivere waarheid voorstaan, en dat onder hen alleen zich de echte belijders van christus, de kinderen des lichts, bevinden, welke de wezenlijke oneenigheid, die niet uitbarst, verfoeijen, en de eenheid van hart en zin, door de uitbarstende oneenigheid, te allen tijde, zoo krachtig verdedigd, zoo gelukkig verkregen hebben! Ei, ziet toch uwe ellende en blindheid, en erkent eens eindelijk, dat gij, gelijk uwe vaders
geweest zijn, niets anders, dan zonen

{==507==} {>>pagina-aanduiding<<}
belials, kinderen der duisternis en logendienaars zijt, met welken nooit eenheid door vrede, maar alleen vrede door eenheïd mogelijk en geoorloofd geweestis, en nog is. Maar, helaas! gijlieden wildet nooit gehoor geven, en wilt het nog niet, aan de liefelijke stem, die u nu, al twee eeuwen lang, zoo krachtig tot die laatste eenheid genoodigd en genoopt heeft. Gij hebt integendeel niet afgelaten, steeds anderen tot het zoeken van uwe verderfelijke eenheid door vrede aan te lokken, en hebt, in onze diep verbasterde eeuw, en door het bederf, dat in de wereld is, duizenden van de waarheid afvallig gemaakt, zoodat er, eilacie! nu nog slechts een klein overblijfsel is der getrouwen, die met regt van zichzelven roemen mogen, des Heeren tempel, des Heeren tempel, des Heeren tempel zijn dezen! Maar wacht maar! Alle hunne groote mannen zijn Ridders Gods geslagen; Helden, die, voor d'eernaam, dien zij dragen, 't laatste dropje zullen wagen, dat hunne aderen doorgloeit. Reeds zijn zij te wapen en te paard. Geen geweld kan hen vernêren, en geen aanslag kan hen deren, en zij zullen triumferen: en de Baäls van dees tijd zullen sidd'ren, zullen beven: en, nu ook de Heer van der kemp Ridder geslagen is, en zich onder hunne banier geschaard heeft, kan het uur der wraak niet lang uitblijven. Ik voor mij, waarde Vriend! word bang, en durf niet voortvaren. Ik schenk zijn Ed. alles, wat hij over ons onderwerp nog volgen laat, en blaas den aftogt, als

Uw vervaarde Dienaar, enz.

Brief uit en over het Oosten.

(Vervolg én slot van bl. 461.)

De Piramiden zijn gebouwd op eene rotsbedding, die zich tot 150 voet boven de vlakte verheft; hetgeen oorzaak is, dat men ze op een' zeer verren afstand reeds zien kan. Gedurende mijn verblijf woei de wind op zekeren dag zoo hevig, dat hij het zand met een geweld deed opstuiven, dat mijne tent er door werd omvergerukt, en ik mij genoodzaakt zag, eene wijkplaats te zoeken in den grafkelder. Het onderaardsch verblijf, gedurende de zes maanden, welke hij hier doorbragt, door belzoni bewoond, grenst aan de Piramide van cephrenes. Ofschoon het er zeer heet is, is het-
{==508==} {>>pagina-aanduiding<<}
zelve echter gemakkelijk en ruim. Toen wij er binnenkwamen door de opening, waardoor het verlicht wordt, werden wij door eene wolk van vleêrmuizen als bestormd. Deze dieren bedekken, als 't ware, de overblijfsels der woningen en tempels. Belzoni was gelukkig genoeg geweest, om ze te verjagen, door het ontsteken van vuren, wier rook ze op de vlugt dreef.
Wij bezochten, op zekeren avond, den Santon, die, niet ver van de Piramide, een ruimer onderaardsch verblijf bewoonde. Het was een bejaard man van een zeer gunstig voorkomen, wiens achtbaarheid verhoogd werd door een' zwarten baard. De zonderlinge verblijfplaats, die hij zich gekozen had, verdeelde zich in twee vakken; hij bevond zich in het eerste, waar hij, met de voeten kruiselings over elkander, naar het scheen, in gepeins verzonken zat; hij stond dadelijk op, en verzocht ons, een kop koffij te gebruiken. Koffij, aangeboden door een' Santon, in de begraafplaatsen der farao's, op eenige schreden afstands van de Piramiden! dit was eene te zeldzame uitnoodiging, dan dat wij dezelve konden van de hand wijzen. Een Turk moet het inderdaad wel bejammeren, dat de Profeet dezen heerlijken drank niet heeft gekend; hij zou er den nektar van zijn paradijs van gemaakt hebben; want op aarde is voor den waren geloovige die drank het uitgezochtste van het gastmaal, het bekoorlijkste der eenzaamheid, het geneesmiddel voor zijne smarten! De heilige man, die hem ons aanbood, geleek niets naar een' Epicurist; hij paarde aan eene buitengewoon magere gestalte een zwart, doch zeer levendig oog. Daar hij niets minder dan een oudheidskenner was, zoo begrepen wij niet, wat hem deze eenzaamheid konde doen verkiezen. Hij moest opregt zijn in zijne vroomheid; want hij had geene menigte volks, om te verblinden door de kunstgrepen, waarvan deze soort van lieden gewoon zijn zich te bedienen. Somwijlen, echter, kwamen de Arabieren der naburige dorpen hem bezoeken, en hem brood en tuinvruchten brengen.
In de nabijheid der Piramiden ziet men een boschje boomen, die heilig genoemd worden. De Arabieren wachten zich zeer zorgvuldig, er een blad van af te plukken. Het bestaat uit twee wilde vijge- en drie palmboomen, die, te midden der zandvlakte, eene eenzame groep vormen, waarvan het donkergroene loof het oog verkwikt.

{==509==} {>>pagina-aanduiding<<}

De laatste avond, dien ik in deze streken doorbragt, behaagde mij het meest. Ik zat, met den Heer caviglia, aan den ingang van zijn onderaardsch verblijf, op het oogenblik, toen de zon met hare laatste stralen de Piramiden en de woestijn verlichtte. Nergens heeft het ondergaan van dien hemelbol mij zoo zeer getroffen, als in Egypte. De gloeijende horizon neemt eerst eene bloedroode kleur aan, die weldra ineensmelt met de fijnste schakeringen van geel, groen en hemelsblaauw. Omtrent eene mijl ter regterzijde had een stam Bedouinen halte gemaakt, en was thans bezig, zijne tenten op te slaan. De kameelen lagen op den grond uitgestrekt, de vuren werden aangestoken, en in het midden van dit tafereel liepen de Arabieren rond in hun pittoresk en krijgszuchtig kostuum.
Wij moesten des anderen daags, des morgens zeer vroeg, weder naar Cairo vertrekken. Nadat ik afscheid genomen had van den Heer caviglia, trad ik weder in mijne cel, en wierp mij op mijne biezen mat; maar ik kon den slaap niet vatten. Duizend onderscheidene gedachten verontrustten mijnen geest; het verledene maalde zich in denzelven af met de somberste klenren, en het vervolg mijner reis scheen mij bezaaid met moeijelijkheden en gevaren. Misschien was zulks niet meer dan een indruk, verwekt op mijne hersenen door de hitte, de vermoeijenis, het somber voorkomen van mijn' grafkelder, en door den verstikkenden damp, die zijne muren uitwasemden. Ik ging uit om lucht te scheppen: eene diepe stilte heerschte rondom mij. De maan schoot haren helderen glans op de vlakte en de wateren; en de Piramiden, door hare stralen verlicht, schenen tot het zwerk te reiken. Terwijl ik, opgetogen over dit prachtig natuurtooneel, door de zandvlakte ging, zocht ik aan de oevers van den Nijl de kalmte weder, welke de slaap mij ontzeide.
Des volgenden daags vertrokken wij naar Cairo. Toen wij de zandvlakte verlieten, werd onze weg fraaijer, uit hoofde van de dadelboomen, die met vruchten prijkten. De dadels zijn het manna der Egyptenaren in de woestijn. Zij hebben een' laffen smaak, wanneer men ze plukt; maar wanneer men, na ze van de pit ontdaan te hebben, ze heeft laten droogen en in kisten opgehoopt, is derzelver smaak zeer aangenaam.
De wijze van begieten in Egypte is merkwaardig. Op sommige plaatsen doet een buffel een rad met eene

{==510==} {>>pagina-aanduiding<<}
soort van pomp, van emmers voorzien, rondwentelen; deze emmers ontvangen het water, om het in de groeven uit te gieten, waarmede de grond doorploegd is. Elders brengt een halfnaakte Arabier den dag door in de rivier, en put er het water uit met behulp van een stuk hout, aan hetwelk twee tobben zijn vastgehecht, die hij beurt om beurt vult en ledigt in de watergroeven. Deze onderscheidene wijzen van begieting zijn noodzakelijk, omdat de overstrooming niet de geheele oppervlakte der bebouwd wordende landen bedekt. Na de opslorping van het water blijven de velden bedekt met een zwartachtig slijk, hetwelk zeer gemakkelijk vruchtbaar gemaakt wordt. Men kent hier geen ploeg, maar bepaalt zich tot het graven van voren met behulp van een lang pootijzer; men zaait er het graan, en weldra ziet men, als door tooverije, de akkers met een' overvloedigen oogst bedekt. Tweemalen wordt de oogst ingezameld; eerst in Maart, en daarna in October.
Wij ontmoetten onderweg de lijkstaatsie van een' Arabier. De vrienden der overledene, ten getale van twintig, traden langzaam voorwaarts in eene laan van palmboomen, en zongen een' lijkzang. Zij gingen twee of drie naast elkander, met den priester aan hun hoofd. Nadat zij over eene beek getrokken waren, gingen zij aan onze zijde voorbij; zij droegen eene opene doodkist, waarin zich het lijk eener vrouwe bevond, in een wit gewaad gewikkeld, waarover een doodkleed van roode zijde.
De vrouwenmarkt te Cairo is de aandacht van den opmerkzamen waarnemer overwaardig, hoe terugstootend de handel, dien men aldaar drijft, op zichzelven ook zijn moge. Deze vrouwen, die wij ongelukkig noemen, ofschoon het twijfelachtig is, of zij er zelve zoo over denken, worden door hare eigene bloedverwanten te koop aangeboden, die bijna allen tot de klasse der boeren behooren, en door Armenische en andere kooplieden, die in Georgië en Circassië reizen, gekocht. Dikwijls laten hare nieuwe meesters haar de muzijk en de zangkunst leeren, en geven haar fraaije kleedingstukken, waarna zij haar verkoopen aan rijke Turken, of haar naar de markt te Cairo voeren. De wetten der welvoegelijkheid worden, in deze soort van handel, niet openlijk geschonden. Elke dezer slavinnen, gesluijerd en derwijze gekleed, dat de bevalligheden harer gestalte daardoor verhoogd worden, wacht met haren meester, in een afzonderlijk vertrek, tot dat de

{==511==} {>>pagina-aanduiding<<}
liefhebbers zich aanmelden. Wanneer een persoon, die koopen wil, zich voordoet, ligt men haren sluijer op, en spreidt men hare bekoorlijkheden voor hem ten toon. Men ziet dus, dat het beter is, eene Circassische slavin te koopen dan eene Turksche vrouw te huwen, welke men niet te zien krijgt, dan op het oogenblik zelf, waarop men haar ten huwelijk ontvangt. De Georgische vrouwen hebben, over het algemeen, eene regelmatige en tevens treffende schoonheid, en verwonderlijk fraaije zwarte oogen. De kooper bezigtigt eerst de gestalte, de hand en den voet der vrouw, welke men hem voorstelt, en doet vervolgens onderzoek, of zij talenten bezit, of zij kan zingen, muzijk verstaat, enz. Verscheidene dier vrouwen worden, wanneer zij talenten en schoonheid tevens bezitten, voor twaalf-, ja achttienduizend gulden verkocht.
Op zekeren dag legde ik, vergezeld door een' anderen reiziger, een bezoek af bij een' rijken Jood, een der eerste kooplieden van Cairo. Hij ontving ons in een fraai vertrek. Een kostbaar tapijt bedekte den vloer, en de zaal, van boven verlicht, was omringd door een' prachtigen divan, op welken hij ons verzocht plaats te nemen; eenige schreden van ons af zaten zes dames, zonder sluijer en in eene schitterende kleeding, op kussens, en hielden het middagmaal rondom eene tafel van twee voet hoogte. De gastvrouw, pas uit eene ziekte hersteld, ontving voor de eerste maal bezoek. Deze dames spraken zeer vrij onder elkander, en boden ons confituren en sorbet aan. Het schijnt, dat, in alle tijdperken, de Jodinnen, in het Oosten, meer vrijheid hebben genoten, dan andere vrouwen. De Heilige Schrift haalt dikwijls vrouwenamen aan; en het schijnt zelfs, dat zij, vóór de verspreiding van het Joodsche volk, verre waren van zonder invloed te zijn op de openlijke belangen; terwijl, in dezelfde eeuwen, de Grieksche vrouwen even zeer opgesloten waren in hare vertrekken, als die der Muzelmannen zulks heden zijn in hare Harems. Onze gastheer zeide ons, dat zijne vrouw en hij beide op hun veertiende jaar gehuwd, dat zij nu zesentwintig jaren oud waren, en een talrijk gezin hadden. Na het middagmaal lieten de dames zich lange pijpen brengen en begonnen te rooken, terwijl zij aanhoudend snapten en koffij dronken. De tabak, dien de Oosterlingen gebruiken, gelijkt niet naar den onzen; dezelve paart aan vele welriekende kruiden een' zeer zoeten smaak, en tast

{==512==} {>>pagina-aanduiding<<}
noch de keel, noch de hersenen aan. Het rooken is, voor de vrouwen dier streken, een voorwerp van weelde, een deel van hare vermakelijkheden. Ik moet zelfs erkennen, dat eene amberpijp de koralen lippen niet misvormt, en dat een schoone arm zeer bevallig is om af te malen, wanneer hij de lange cheïbouque of de buigzame narguilla opligt.
Ik zal dezen langen brief eindigen met het vermelden van eenige daadzaken, welke ik opgezameld heb, nopens den Pacha van Egypte en diens zonen. Ik heb u reeds gezegd, dat mohammed ali een man is van omtrent zestig jaren. Ismaël en ibrahim zijn, van alle de kinderen, die hij gehad heeft, degenen, die hij het meest heeft bemind. De eerste onderscheidde zich vooral in den oorlog tegen de Wechabiten, die het hem gelukte uit Mekka te verdrijven, en vervolgens in den togt tegen Sennaar, alwaar hij vermoord werd. Hij werd geacht meerdere bekwaamheden te bezitten dan zijn broeder ibrahim; maar hij had ook een bloeddorstig en onverzoenlijk karakter. In den togt tegen Sennaar was hij vergezeld door verscheidene Europesche of andere Renegaten, die veel te lijden hadden in den krijgsdienst, dien zij aldaar deden. Een hunner, een Officier van de Artillerij, blootgesteld aan de brandende zon dier landstreek, verloor bijna geheel het gezigt. Toen hij zijn loon verlangde, en hetzelve an ismaël gevraagd had, gaf deze hem ten antwoord, dat hij geen loon moest verwachten, dan op het einde van den oorlog, en dat hij, tot zoo lang, hulpmiddelen moest zoeken in den buit der vijanden. ‘Het is waar,’ hernam de Officier, ‘dat onze artillerij de ongelukkige bewoners des lands bij honderden deed sneuvelen; maar er bleef geen buit voor de overwinnaars over: men vermeesterde een uitgestrekt en onbebouwd grondgebied, waar men noch handel noch oogst vond, en waar men een woest en onversaagd volk te bevechten had.’ De togt van het leger van ismaël bij het opvaren van den Nijl, op welken hetzelve in booten werd ingescheept, ging gepaard met veel wanorde.
Dagelijks moest men zich aan land begeven, om voorraad op te doen; maar de troepen van ismaël beroofden zichzelven weldra van alle hulpmiddelen, welke de dorpen konden opleveren, door het geweld, dat zij er pleegden. De inwoners zagen zich van hunne granen berooven, en begaven zich met hun vee op de vlugt, zoodra zij het leger zagen naderen. Dit had ten gevolge, dat, na

{==513==} {>>pagina-aanduiding<<}
verloop van eenige dagen, de troepen, zich ontschepende om levensmiddelen te zoeken, niets anders zagen, dan ledige en verlatene huizen. Twee prachtige schuiten bevatteden den Harem van den jongen Pacha; want hoe zoude men in de eenzame velden van Sennaar oorlog voeren zonder Harem? De gewoonte der rijke Muzelmannen, om, nog zeer jong, een onbepaald getal vrouwen te bezitten, heeft voor hen zeer noodlottige gevolgen; zij boezemt hun verachting in voor de sekse, verstikt in hun hart het gevoel der natuur, en doet hetzelve dikwijls door andere, ruwe en verachtelijke grondbeginselen vervangen.
Mohammed ali, wiens jeugd op eene zeer onrustige wijze is verstreken te midden van zamenspanningen en eerzuchtige ontwerpen, vergenoegt zich met een' Harem van zes of zeven vrouwen; maar zijn zoon, gretiger op genot dan hij, verlangde een grooter getal, en, om aan zijne begeerten te voldoen, maakte hij geene zwarigheid, om zich van alle vrouwen meester te maken, welke dezelve opwekten. Naar Sennaar optrekkende, werd ismaël door zijnen vader bekleed met eene onbeperkte magt, welke hij in den volsten zin deed gelden. Er kwam trouwens eene omstandigheid voor, die bewees, hoe weinig die magt te beduiden had, wanneer zij in wederspraak kwam met een bevel van den Pacha. Op eenige dagreizen van Cairo bezat mohammed ali eene suikerfabrijk, waar men heerlijken rum vervaardigde. Hij had aan den opzigter bevolen, geene flesch uit dezelve te verkoopen noch te laten volgen. Bij het opvaren van den Nijl hield ismaël op aan die fabrijk, met oogmerk om er eenige ververschingen in te nemen, en drong bij den opzigter, die een Europeër was, ten sterkste aan, om hem eene zekere hoeveelheid van dien rum af te geven. Deze weigerde zulks hardnekkig, zich beroepende op het verbod van den Pacha; waarop de jonge Prins, zonder iets te antwoorden, hem dadelijk verliet en zich in zijn vaartuig begaf. Deze suikerraffinaderij is eene der inrigtingen, op welke mohammed ali hoogen prijs stelt, en elk eigenaar in Egypte, die suikerriet teelt, is verpligt, er zijne inzamelingen te brengen. De Pacha handhaaft zijne bevelen te dien opzigte met zulk eene gestrengheid, dat een eigenaar, die zijnen oogst elders verkocht, om er een' beteren prijs voor te maken, die daad van ongehoorzaamheid noodwendig met zijn hoofd zou moeten boeten.

{==514==} {>>pagina-aanduiding<<}

Ziehier een merkwaardig voorbeeld van de zeldzame soort van policie diens buitengewonen mans, en van de bescherming, welke hij verleent aan de vreemdelingen, die in de streken reizen, over welke hij het gebied voert.
Twee reizigers, die elkander te Cairo ontmoeteden, kwamen overeen, om gezamenlijk zich naar Jeruzalem te begeven. De reis was gedurende de drie eerste dagen voorspoedig; maar, in den nacht van den derden, terwijl zij in hunne tenten in een' diepen slaap waren gedompeld, slopen er dieven binnen, die, benevens eenige andere voorwerpen, al het geld, dat zij bezaten, medenamen, ten bedrage van ongeveer duizend harde piasters. De dieven konden geene anderen dan Arabieren zijn, en er was geen twijfel aan, of de bediende, die de reizigers vergezelde, was het met hen eens. Zij wisten geenen anderen raad, dan terug te keeren, en hun voornemen op te geven, om naar het Heilige Land te reizen. Te Cairo teruggekomen, legden zij een bezoek af bij hunnen Consul, en lieten, door zijne tusschenkomst, den Pacha van den aan hen gepleegden diefstal kennis geven. Mohammed ali liet, zoodra hij daarvan onderrigt was, een bevel afvaardigen aan den Cheik van het district, waar de diefstal gepleegd was, met last, om, op doodstraffe, het beloop van het gestolen geld uit te keeren. De Cheik gehoorzaamde, zonder echter in zijne beurs te tasten; want hij liet op de bewoners van zijn district eene belasting invorderen, tot op het beloop der gestolene som, en zond die afgeperste gelden naar Cairo. Door de bemiddeling van den Consul werd het geld vervolgens den reizigers ter hand gesteld. Wat de andere verdwenen voorwerpen betreft, uit medaljes en oudheden bestaande, deze werden ongetwijfeld naar de woestijn vervoerd; want men hoorde er niet meer van spreken.

Jakob Morland, de hoevenaar.

(Een landelijk Verhaal.)

Nooit zag ik den regtvaardigen verlaten. 
 
psalmen. 

De hoeve van jakob morland was de bevalligste in een der bekoorlijkste dorpen van het landschap. Men had

{==515==} {>>pagina-aanduiding<<}
geene betere ligging kunnen kiezen. Dezelve bood een onbelemmerd uitzigt over het omringend oord, in eene wijde uitgestrektheid, en was tevens door naburige heuvels gedekt voor het geweld van gure winden. De landelijke woning stond ver genoeg van het dorp, om van het gewoel geen' overlast te hebben, en niet te verre, om alle de voordeelen der nabijheid van menschen te genieten. Een smal voetpad liep voorbij derzelver deur naar de kerk. Des zondags hielden de dorpelingen daar soms een weinig stil, om de netheid der hoeve te bewonderen, of den aangenamen geur der bloemen, die in elk saizoen in den welbewerkten en zorgvuldig gewieden tuin bloeiden, in te ademen, of om den nabuur te begroeten, wanneer hij zich naar de kerk begaf met zijne vrouw en vijf kinderen, allen voorbeelden van datgene, wat een landman met zijn gezin behoort te zijn.
Deze boerderij was sedert ruim eene eeuw bezeten door jakob morland en diens voorouders. Zij hadden nooit hooger noch lager stand gehad, dan eenvoudig dien van boeren, die het land in pacht of huur hebben, en hunne middelen waren steeds evenredig aan hunne behoeften of begeerten geweest. De vader van jakob, ofschoon een braaf en geacht man, had echter zijn tijdelijk belang niet zeer behartigd. Hij had zijne vrouw vroeg verloren; en, toen hij stierf, liet hij zijnen zoon weinig anders na, dan een' goeden naam.
Jakob was wèl gehuwd - wèl, in den eenigen zin, waarin dit woord op het huwelijk toegepast mag worden. Zijne vrouw was eene dier gezegenden, welke het heil van den godsdienst kennen, waarderen en genieten. Zijne kinderen werden opgevoed in de vreeze des Heeren. Godsdienstigheid bevordert vergenoegdheid, en zonder vergenoegdheid is er geen geluk. Dit bleek hier vooral op eene treffende wijze, niet alleen aan het karakter en gedrag dezer landlieden en aan de geheele gesteldheid des gezins, maar ook aan hunne huiselijke inrigtingen en aan hunne oplettendheid op alles, wat goede smaak mogt heeten en, door bevallige eenvoudigheid, hun huis zoo bekoorlijk maakte. Jakob kwam dan ook nooit in verzoeking, om hetzelve te verlaten en elders het vermaak na te jagen, dewijl hij nergens meer genoegen, dan in den eigen' huiselijken kring, kon vinden, alwaar zijne dierbare maria en vrolijke kleinen hem door hartelijke genegenheid zijn dagwerk verligtten, of na gedanen arbeid de moeite beloonden.

{==516==} {>>pagina-aanduiding<<}

Donker zijn dikwerf de wegen der Voorzienigheid; doch voor het oog des geloofs is er meestal lichts genoeg, om te zien, dat, wanneer deugdzamen in verdrukking leven, de wederwaardigheden dienen, om hen te beproeven en te louteren, niet om hen te kwellen. Dan vooral blijkt hunne zedelijke sterkte, en hunne voortreffelijkheid openbaart zich in tegenspoed, gelijk de reuk van sommige bloemen, als ze gekneusd zijn, - krachtiger in uitwerkselen en in grootere uitgebreidheid nut doende. Maria morland had haar zesde kind ter wereld gebragt; maar hare ernstige en gevaarlijke ziekte hield haren echtgenoot sedert eenige weken van zijn werk. Naauwelijks was zij hersteld, toen hunne koe stierf, en twee hunner schapen gestolen werden. Dit ongeluk was oorzaak, dat jakob voor de eerste maal in zijn leven de pacht niet op den tijd betalen kon. Hij hoopte evenwel vroeg in den herfst het geld te hebben; maar, ten gevolge van de nablijvende zwakheid zijner vrouw, was zijn oogst zeer laat, en het natte jaargetijde begon, eer men de inzameling had gedaan. Hierbij kwamen nog andere rampen; en hij zag geene mogelijkheid, om de schuld te betalen, waarover de rentmeester van zijnen landheer, een koud en hardvochtig man, hem reeds zeer lastig viel. Jakob was te opregt en eerlijk van beginselen, om binnen zeer korten tijd betaling te beloven; want hij wist, dat hij vele maanden van voorspoed zoude noodig hebben, om zich van de geledene schade te herstellen. Er werd dus beslag gelegd op zijn huis en land. Jakob morland zag zich met zijn gezin verdreven uit de oude bezitting zijner voorvaderen. Zij hielden niets over, dan hunne eerlijke harten en een nederig vertrouwen op Hem, dien zij kenden als dengenen, die de fraaije bloemen in hunnen tuin sierde en voor de tjilpende musschen zorgde, welke nestelden onder het dak der woning, waaruit zij verdreven werden.
Het gansche gezin was reeds over den drempel gegaan, en had zich eenige minuten in den tuin opgehouden. De vrouw vertrouwde haar jongste kind aan de zorg van den oudsten knaap, en keek door het half geopende venster in de onlangs nog zoo vrolijke en gelukkige kamer. Tranen kwamen in hare oogen; zij keerde zich om, plukte eene passiebloem af, en staarde met zoo innigen weemoed op dezelve, alsof zij het laatste vaarwel zeide aan eene plant, die zij langen tijd had gekweekt en bemind. Eene treurige groep kinderen

{==517==} {>>pagina-aanduiding<<}
omringde haar, en deed haar menigvuldige vragen, onder anderen, of zij de bloemen niet zouden medenemen. De arme, diep bedroefde moeder wendde zich af - zij kon zich niet langer inhouden, maar elk der kinderen, het eene na het andere, aan haren boezem drukkende, weende zij bitterlijk, terwijl zij bad: God! zegen hen! Haar man, geheel bezig en schijnbaar onbezwaard, was nog eenmaal in de woning getreden, om te zien, of hij ook iets had achtergelaten; doch toen hij terugkeerde, was het blijkbaar, dat derzelver ontbloote muren en verlaten toestand een' diepen indruk op hem gemaakt hadden. Hij zag zijne vrouw aan, onderdrukte zijn hartzeer, en sprak tot haar: Kom, maria! neem uw kind op; God zal ons naar een ander verblijf geleiden. Het gansche gezin ging door de kleine tuindeur, keerde zich nog eens om, ten einde hun eenmaal zoo gelukkig huis te beschouwen, en verwijderde zich daarop schoorvoetende.
De huishond was een stil aanschouwer van het voorgevallene geweest, en scheen volkomen bewust te zijn van de droevige ramp, die zijns meesters huis had getroffen: hij liep van den eenen naar den anderen, huilde en kwispelde met den staart - dan weder ging hij in den tuin liggen, en keek onrustig naar zijn volk. Hij wachtte, tot de laatste der kinderen de tuindeur uitging, en volgde toen langzaam; maar, zoodra hij een weinig was voortgegaan, keerde hij terug, keek door de haag, huilde een treurig vaarwel, en verwijderde zich toen mede, zijne oude vrienden naloopende.
Jakob morland was in het gansche oord bekend als een braaf en eerlijk man. Hij ondervond ook weldra de voordeelen van een' goeden naam ten tijde van tegenspoed. Wat getrouwe vriendschap is, zou hem niet zoo duidelijk gebleken zijn, ware het hem steeds naar wensch gegaan in de wereld. Bij stilte vordert het schip geene inspanning van eigene of vreemde kracht; in den storm wordt deszelfs hechtheid beproefd.
Jakob werd niet verlaten door zijne naburen, noch vergeten door dien Vriend, die rust beloofd heeft aan allen, die vermoeid en zwaar belast zijn en tot Hem om hulp roepen. De man was arm; maar zijn vertrouwen op God hield hem staande en welgemoed, als in betere dagen. Elken morgen en elken avond verzamelde zich het gansche gezin tot het gebed, zoo als zij van vroegeren tijd gewoon waren.

{==518==} {>>pagina-aanduiding<<}
Iederen zondag kwamen zij te kerk in rein gewaad, ofschoon minder opgetooid, dan bij vorige welvaart. Hunne nederige woning was, gelijk weleer bij gunstiger omstandigheden, een verblijf der blijmoedigheid en des geluks; in dezelve ontmoette men vrolijke aangezigten en vergenoegde harten. Jakob moest nu weder van onderen op beginnen; maar het ging hem vervolgens zoo wèl in de wereld, dat zijn voorspoed als tot een spreekwoord onder de naburen werd, terwijl zij daarbij zich herinnerden, dat godsvrucht de belofte heeft des tegenwoordigen en des toekomenden levens. Ramp en verdriet bezoeken den braven slechts in het voorbijgaan; bij den ongodsdienstigen nemen zij duurzaam verblijf. Jaar op jaar volgden nieuwe zegeningen. Door vlijt en spaarzaamheid werd jakob morland, na verloop van niet zeer langen tijd, een welgestelder man, dan hij in de dierbare woning zijner voorouderen was geweest. Zeven jaren, nadat hij in armoede was verdreven, had hij gelegenheid en middelen, om zijne voormalige hoeve te koopen. Hij werd dus eigenaar, en bewoont met de zijnen de kleine boerderij tot op dezen dag; hun stand in de maatschappij is thans hooger, maar hunne nederigheid en deugdzaam karakter blijven dezelfde.
Het tooneel der terugkeering van dit goed en gelukkig huisgezin tot de voorvaderlijke woning was van dien aard, dat het niet ligt vergeten zal worden door de lieden, die zoo wel de terugkomst als de verdrijving met eigene oogen aanschouwd hadden.
Het was des avonds na een' schoonen lentedag, toen zij de tuindeur binnenstapten. De jongere kinderen liepen haastig, gispten de veranderingen, die er gemaakt waren, en begonnen reeds te spreken van verfraaijingen des tuins, welke zij in den zin hadden; maar de moeder bleef een oogenblik stilstaan; met een' traan van genoegen zag zij over de haag, en beschouwde alle de voorwerpen rondom haar met een gevoel, dat alleen hij kon beseffen, die de omstandigheden harer geschiedenis wist. Na weinig tijds rondgezien te hebben, sloeg zij hare oogen ten hemel, vouwde de handen, en weende van dankbare blijdschap. Zij had geweend, toen zij de dierbare plek gronds verliet; zij weende thans bij het terugkeeren - toen had zij zich onderworpen, en nu was zij dankbaar. Uit onderscheidene bronnen vloeiden hare tranen; zij had toen geloofd in de belofte, dat zij in den nood niet verlaten zou worden, en nu zag zij de belofte vervuld.

{==519==} {>>pagina-aanduiding<<}

Haar man was bezig met het ontladen van zijnen wagen; maar ondertusschen deed hij haar velerlei vragen, onder anderen of de kamperfoelie reeds bloem had, of de rozestruiken nog in wezen waren, of de leliën al bloeiden, en dergelijke dingen meer, welke hem en haar beide evenzeer ter harte gingen.
De hond moet niet vergeten worden - de oude hond, getrouwe medgezel in het ongeluk, thans deelgenoot in den voorspoed. Hij ging langzaam en statig langs elk pad in den tuin, alsof hij in iedere bloem en heester eene oude kennis wedervond; nu eens liep hij kwispelstaartende rondom zijnen meester, en dan weder legde hij zich hijgende voor de huisdeur neder.
Binnen weinig tijds was het geheele gezin in het woonvertrek gezeten, waar zich nu zekere welvaart vertoonde. Men vereenigde zich in een hartelijk gebed, zong een godsdienstig lied, en wijdde alzoo de voorvaderlijke woning weder in.

De Fransche policie onder De Sartine.

De Britsche Hertog van grafton, die Parijs bezocht, toen de sartine, vóór de Omwenteling, aan het hoofd der Policie stond, liet, in een gesprek met dien Heer, zich verluiden, dat hij niet alle de wonderen kon gelooven, welke men van de Fransche Policie verhaalde. De sartine toonde hem eenige pakken gestolen goed, en las hem een berigt voor van het ontdekken en gevangennemen van sommige personen, die verdacht waren de diefstallen gepleegd te hebben, en welke men langs zonderlinge wegen op het spoor was gekomen. De Hertog, evenwel, scheen nog niet overtuigd. ‘Het is mogelijk,’ zeide hij, ‘dat men lieden door geld omgekocht heeft, om zich aan te geven en te laten vatten, ten einde ontzag voor de Policie in te boezemen; en zoodanige personen zullen dan welligt naderhand, op eene of andere wijze, gelegenheid gevonden hebben om te ontsnappen. De monniken in Italië betalen bedelaars, die twee of meer jaren lang zich lam houden, en dan op eenigen feestdag, voorwendende door wonderdadige genezing hersteld te zijn, plotseling de krukken wegwerpen, om voor de verbaasde menigte onbelemmerd en vaardig daar heen te stappen. Dit dient, om de Madonna van het klooster en tevens den naasten kroeghouder te verrijken.’ - ‘Ik weet niet, wat ik hierop zal zeggen,’ antwoordde de sartine. - ‘Ik zou overtuigd zijn,’ hernam de Hertog, ‘wanneer ik zelf zoodanig iets ondervond.’ - ‘Welnu,’ sprak de sartine, ‘leen mij voor een oogenblik een der geldstukken, die gij in uwe beurs hebt.’ De Hertog bood hem terstond een louis d'or aan; de sartine merkte dien heimelijk met een penne-
{==520==} {>>pagina-aanduiding<<}
mesje, en gaf denzelven terug, zeggende: ‘Binnen
vierentwintig uren zult gij van dien louis d'or beroofd zijn; wees op uwe hoede!’ De Hertog sprak: ‘Zeer wel; ik wed, zoo hoog gij maar wilt, mits er geen geweld gebruikt worde.’
Het eerste, dat de Hertog, na afscheid van den Luitenant-generaal der Policie genomen te hebben, deed, was, dat hij het stuk goudgeld afveegde en in zijnen mond stak. Dit kwam terstond ter kennis van de sartine. De Hertog van grafton ging den Vesper in Saint Roch bijwonen, welke toen de mode-kerk was. Hij nam plaats in eene der banken, die afzonderlijk voor lieden van rang bestemd zijn. Niet lang was hij in de kerk geweest, of een Heer, in dezelfde bank gezeten, haalde zijn' zakdoek uit, en liet zijn goudbeursje vallen, terwijl er tevens eenige louis d'or op den grond gestrooid werden. De eigenaar van de beurs nam er elf op, en scheen nog meer te zoeken. ‘Ik weet wèl,’ zeide hij tot de personen, die het naast bij hem waren, ‘dat ik twaalf louis d'or in mijne beurs had. Mijn knecht deed ze er in, zoo als ik mijn huis zoude uitgaan, en door eene zonderlinge gril heeft hij ze allen met een pennemes geteekend.’ Toen toonde hij het merk der genen, die hij had opgenomen. Al zoekende, kwam hij bij den Hertog, die op eenigen afstand van de plaats zat, waar hij zijne beurs had laten vallen, en vroeg dezen: ‘Hebt. gij, Mijnheer! ook bij geval een louis d'or opgenomen?’ Die onbescheidene vraag maakte des Hertogs verontwaardiging gaande; deze vergat, dat hij zijn' eigen louis d'or in den mond had, en stamerde haastig eenig antwoord uit. ‘Ik durf wel wedden,’ zeide daarop de ander, ‘dat op dit oogenblik mijn louis d'or in uwen mond is.’ De Hertog werd ten uiterste gramstorig over deze verregaande onbeschoftheid; maar; hoe driftiger hij zich poogde te verontschuldigen, des te duidelijker scheen aan alle de omstanders te blijken, dat het waar was, wat men hem zoo stout te last legde. Eindelijk, om zich uit de verlegenheid
te redden, besloot de Hertog, den louis d'or in zijne hand te nemen, en zeide toen: ‘Welnu, ik beken, dat ik een' louis d'or in den mond had; maar het was mijn eigen, en ik had dien daar verborgen om eene weddenschap. Zijn de gestrooide louis d'or allen gemerkt, zoo overtuige zich elk, dat de mijne niet tot derzelver getal behoort.’ En zie! men bevond, dat de louis d'or eveneens gemerkt was als die, welke uit de beurs gevallen waren - dezelve werd dus aan dien Heer gegeven. De Hertog verliet nu woedend de kerk, alwaar gelukkig niemand hem kende. Des avonds, op eene partij, door den Hertog van orleans in het Palais Royal gegeven, stelde de sartine den louis d'or weder aan den Hertog van grafton ter hand, en verhaalde, ter regtvaardiging van den aanzienlijken gast, de ware toedragt der opspraak wekkende zaak aan het geheele gezelschap. - Destijds beroemde zich de Fransche Policie, alles te weten, en de rijken tegen de armen te beschermen.


{==521==} {>>pagina-aanduiding<<}

Één man den arbeid verrigtende van hond erdduizend.

De eigenaars van het Engelsch dagblad, de Times, verkondigden onlangs aan hunne lezers, dat van hetzelve, thans gedrukt wordende met behulp van een nieuw werktuig, door den Ingenieur charles applegath uitgevonden, 4000 afdrukken in het uur, of 70 per minuut, worden getrokk en. Dit is twintigmaal sneller, dan nog vóór twaalf jaren het geval was, wanneer men, met de beste pers, toen bekend, van een dergelijk blad niet meer dan 400 per uur, aan ééne zijde gedrukt, dus 200 volledige exemplaren, konde trekken. Belangrijk ware het, in het licht gesteld te zien, wat de drukpers al heeft toegebragt tot het menschelijk vermogen ter lichtverspreiding; en, hoewel het misschien onmogelijk zij, te dezen tot eene stellige bepaling 'te geraken, kan men daartoe echter al aanstonds een' slap naderen, door te berekenen, wat, bij de uitgave van den Times alleen, het drukken, voor het afschrijven in plaats gesteld, een handenarbeid bespaart. Vooreerst zou het overschrijven van den tekst van één nommer zes geheele dagen arbeids van den vlugsten kopijist vorderen. Op den Times worden 8 à 9000 exemplaren gedrukt. Voortredenerende op het eerstgenoemde getal, blijkt, dat 48,000 personen zouden vereischt worden, om, in éénen dag, de dagelijksche oplaag van dat blad af te schrijven. Maar deze berekening is wel verre nog van een juist begrip der waarheid te geven. Want wij hebben niet in aanmerking genomen, noch het overgroot vermogen, noch het onberekenbaar nut, voortvloeijende uit de zamenpersing bij den druk. Nu is het bewezen, dat het papier, tot het afschrijven van een nommer vereischt, twaalfmaal meer zou kosten, dan dat, tot den druk gebezigd. Verder: de groote omvang, daaraan verknocht, zou niet alleen de lezing van het dagblad zeer moeijelijk, maar ook de verspreiding schier
onmogelijk maken. Het voordeel der zamenpersing erkend zijnde, en onderstellende, (hetgeen onuitvoerbaar is) dat, om dit voordeel te erlangen, men den kopijïst zou moeten noodzaken, zijn afschrift binnen de perken van den gedrukten tekst zamen te persen, zoo zou daaruit volgen, dat zijne taak viermaal meer tijds zou vereischen, dan bijaldien hij op de gewone wijze schreef. Daarenboven zou men, om dit ontwerp op de uitgave van den Times toe te passen, dagelijks 192,000 afschrijvers moeten te werk stellen; terwijl ééne enkele stoompers dezen ontzettenden arbeid in het bestek van twee uren verrigt. Des vereischt, kan deze zelfde drukpers, onafgebroken, gedurende 24 uren in werking worden gehouden, en alsdan verrigt zij den arbeid van twee millioenen en tweemaal honderd- en- vier duizend afschrijvers. Alle de handwerkzaamheden, intusschen, in den tegenwoordigen staat van zaken vereischt ter daarstelling van zoo groote uitkomsten,

{==522==} {>>pagina-aanduiding<<}
vorderen slechts de zamenwerking van 24 personen. Om kort te gaan, het vermogen der werktuigelijke kunsten is zoo groot, dat één enkel man thans doen kan, hetgeen, vóór vier eeuwen, niet kon verrigt worden, dan door de vereenigde zamenwerking van honderdduizend menschen.

De vrouw in loterij.

In eenen tijd, waarin de speelwoede zoo algemeen is doorgedrongen, dat alle standen zich met geestdrift aan de kans van het geval prijs geven, en dat men niet alleen geld en goederen en bezittingen van allerlei aard, maar somtijds zelfs het lot van Koningrijken ziet verspelen, kan het niet missen, of eene zeldzame soort van loterij, in Brunswijk getrokken, moet met belangstelling vernomen worden.
Eene Advertentie, waarbij eene jonge Dame haar besluit aankondigde, om zichzelve te verloten, trok elks opmerkzaamheid. Zij zeide daarin, dat zij 32 jaren telde, eene beschaafde opvoeding had genoten, van onbesproken zeden was, en ruim f 30,000 (Nederl.) bezat. Een daarbij gevoegd prentje deed in haar een geestig gelaat en eene fraaije leest vermoeden. Zij berigtte voorts, zich onder den naam van Mejufvrouw fortuna verbergende, dat, sinds ettelijke jaren, onderscheidene personen hare hand gevraagd hadden; dat haar vader die allen had afgewezen; dat zulks haar niet ter harte was gegaan, naardien dezelve meer haren bruidschat dan wel hare persoon schenen te beoogen, één' enkelen uitgezonderd; dat, ook deze laatste vervolgens gehuwd zijnde, zij besloot, ongehuwd te blijven, tot tijd en wijle zij zelve meesteresse van hare hand zoude geworden zijn; dat, die tijd thans gekomen zijnde, zij de bezorgdheid niet konde overwinnen, eenmaal nog het slagtoffer eener baatzuchtige min te zullen zijn; dat zij daarom te rade was geworden, het geluk haars levens aan het lot toe te vertrouwen, welks beleid in de hand der Voorzienigheid berustte; dat diensvolgens degeen, wien zij, bij de aanstaande trekking, als prijs zou ten deel vallen, door haar zou worden beschouwd als den echtgenoot, haar door den Hemel beschoren; dat zij, door hare zorgen en hare teederheid, hem zou pogen te bewijzen, dat ook hij het groote lot des echtgeluks had getrokken; en dat zij voor zichzelve achtte, op dat geluk, langs dezen weg, meerdere kans te hebben, dan zoo vele arme meisjes, over wier hand dagelijks beschikt werd door ouders, die daarbij meestal niet het heil hunner kinderen, maar dusgenaamde familiebelangen, enz. beoogden.
De prijs van elk loterijbriefje was f 1-40. Het zeldzame der aankondiging, het grappige van het geval, de nieuwsgierigheid, de geringe prijs, alles wekte hier den speellust op. Vele jonge Heeren namen tot twintig en meer biljetten; een

{==523==} {>>pagina-aanduiding<<}
aantal gehuwde mannen zelfs namen briefjes, ofschoon Regtsgeleerden, in de gezelschappen, verklaarden, dat, zoo de fortuin hun de schoone in handen speelde, zulks aanleiding konde geven tot een kostbaar regtsgeding. Intusschen ging het debiet der biljetten zijnen gang; alle waren spoedig aan den man, en de loterij was vol, eer nog de helft der liefhebbers zich had voorzien.
De groote dag verscheen. Een jong Apotheker, die onnadenkend met den grooten hoop had medegedaan, was de uitverkoren; schoon hij verloofd was aan een meisje naar zijn hart. Hoezeer van vermogen ontbloot, behield echter zijne liefde zoo wel, als zijn gevoel van eer, de overhand; en hij stond gereed, om, op eene beleefde wijze, afstand te doen van den prijs, hem door het lot beschoren, toen hij eenen brief ontving van dezen inhond:

‘Mijnheer!’

‘Ik verneem, dat het lot u bestemd heeft tot mijnen medgezel in dit leven. Gij hebt dus al aanstonds wettige aanspraak op het volkomenst vertrouwen; en ik ben gereed, u, door dezen, daarvan een doorslaand bewijs te geven. Sedert den dag, dat ik mijne persoon zoo wel, als mijn vermogen, aan het lot heb toevertrouwd, is mij iets zeer buitengewoons en belangrijks bejegend. De man naar mijn hart, wiens hand mij eertijds door mijnen vader werd ontzegd, werd weduwenaar, en verlangt mij ten huwelijk. Oude liefde roest niet; en ik gevoel, dat hij alleen in staat is, mij gelukkig te maken. Ziedaar, Mijnheer, eene opregte biecht! Bijaldien het u intusschen behage, mij te binden aan eene belofte, plegtig aan niet minder dan 60,000 biljetten door mij verknocht, ik zal ze gestand doen en ben de uwe. Maar ik waarschuw u voorshands, dat onze huishouding een waar afbeeldfel zal zijn van het voorportaal der Hel! Nimmer toch zal ik u kunnen beminnen. Altijd zal ik u aanmerken als den verwoester van mijn geluk. - Maar, laat ons tot het punt komen, dat voor u, die mij niet kent, wel het voornaamste zijn moet. Hoezeer doorkneede Regtsgeleerden mij verzekeren, dat ik volstaan kan met u den achtentwintig, dien gij verspeeldet, terug te geven, wil ik daar geenszins gebruik van maken, maar bied u, bij wijze van afkoop, eene som aan van f 10,000 in klinkende munt.
Ik ben
Uwe onderdanige Dienaresse
fortuna.’

Het zal wel niet noodig zijn te zeggen, dat de verloofde jongman zich niet lang beraadde. Bij namelooze Advertentie in verschillende Couranten deed hij der onbekende schoone weten, dat hij in het hem gedane aanbod berustte; en binnen weinige dagen werd hem de vermelde som, door eenen onbekende, tegen handschrift, uitbetaald.

{==524==} {>>pagina-aanduiding<<}

Wil men nu weten, wat er van deze Jufvrouw fortuna en deze vreemdsoortige Loterij was? Drie gelukzoekers waren van meening, dat eene zoo zeldzame Advertentie niet missen konde, hun het debiet van 60,000 briefjes, tot zoo geringen prijs, te verzekeren, en voorshands bedacht geweest op honderd uitwegen, om het voorgestelde huwelijk te ontduiken. De uitkomst bewees, dat de drie schobbejakken niet buiten den waard hadden gerekend. Zij oogstten f 72,000, van welke eene uitgave van f 12,000 hun in het onbetwist bezit stelde.

De onversaagde prediker.

Oliver maillard, een volksgezind en mannelijk prediker, onder de regering van lodewijk XI, tastte gedurig de ondeugden van het Hof aan in zijne leerredenen, en spaarde zelfs den Koning geenszins, die hem ten laatste deed weten, dat, zoo hij niet van toon veranderde, hij hem in de Seine zou laten werpen. ‘De Koning,’ antwoordde de leeraar, ‘kan doen, wat hij wil; maar zeg hem, dat ik te water het Paradijs eerder zal bereiken, dan hij met zijne postpaarden.’ (De instelling van het te post reizen was van dien Koning.) Dit stoute antwoord bleef zonder gevolg, en de man veranderde niet van toon.

Naïf aanbod.

Voor een der jongste Assises te Versailles kwam eene vrouw, en werd onveruigd van een' kleinen diefstal. ‘Marianne,’ dus begon de Regter, ‘gij zijt schuldig bevonden aan eenen diefstal ter waarde van 20 sous.’ - ‘Zeer wel, Mijnheer!’ hernam zij geheel onbevangen, terwijl zij hare hand in den zak bragt; ‘hier is een stuk van 30 sous; wees zoo goed, mij 10 sous terug te geven.’

Galante wending.

In het bijzijn van charles fox maakte iemand eene luimige vergelijking tusschen eene klok en eene vrouw. ‘Ik ben niet van uw gevoelen,’ zeide fox: ‘want eene klok dient, om de uren aan te wijzen, en eene vrouw, om ons dezelve te doen vergeten.’

Promessen een landsprodukt.

Een koopman, bij het annonceren van onderscheidene waren, bij hem voorhanden, voegde daarnevens, dat hij allerlei soort van landsprodukten in betaling nam, behalve promessen.





{==525==} {>>pagina-aanduiding<<}

Mengelwerk.

De nadeelen eener bekrompene vaderlandsliefde uit onze vroegere geschiedenis geschetst,

door H.J. Nassau, Rector te Assen.

Liefde, eene zekere voorkeur voor zijne geboorteplaats en land, is den mensch algemeen eigen. De plaats, waar hij zijne kindschheid sleet, als jongeling den eersten stap in het maatschappelijke leven zette, wordt hem, ook bij eene langdurige verwijdering, nimmer geheel onverschillig. Het wisselend levenslot moge hem nu ginds, dan herwaarts slingeren; onder den druk van tegenspoed, of bij het genot van welvaart, moge de herinnering van hetzelve eenen geruimen tijd sluimeren: ééne toevallige gebeurtenis, een woord in de taal van zijn land, of in den tongval van zijn gewest, roept met ongekend vermogen de oude herinneringen terug, en plotseling herrijzen voor zijnen geest de liefelijke beelden van kindschheid en jeugd, een weemoedig gevoel bemagtigt zijne ziel, en hij leeft op nieuw onder zijne toenmalige betrekkingen. Verschillend gewijzigd, leeft deze zucht bij alle menschen, dewijl zij, haren grond hebbende in het gevoel van zwakheid en behoefte aan hulp, door gewoonte is versterkt, en, hoewel door herinneringen veredeld, om zich te doen gevoelen geen' hoogen trap van beschaving of ontwikkeling vordert, maar als van natuur allen menschen eigen, en zelfs den dieren niet geheel onbekend is. Hoe natuurlijk nu, hoe menschelijk dit gevoel is, het is echter nog ver verwijderd van die deugd, welke alle meer beschaafde volken onder den naam van vaderlandsliefde hebben geëerd. Deze liefde toch is niet dezelfde gehechtheid, welke het

{==526==} {>>pagina-aanduiding<<}
dier aan zijn leger, den ooijevaar aan zijn nest verbindt, een bloot lijdelijke toestand; zij is eene handelende deugd. Vaderlandsliefde is de toepassing der algemeene welwillendheid of menschenliefde, die allen voor allen is aangeboren, zich in eenen bepaalden kring werkdadig betoonende, in den kring namelijk, die haar omgeeft; dien van landgenooten, van menschen, om welke gelijke zeden, gelijke wetten, dezelfde regeringsvorm, vooral ééne taal en dezelfde historische herinneringen, een' algemeenen band snoerden. Zij is een edel zelfgevoel, gegrond op den roem en de grootheid van het voorgeslacht, dat onbekrompene gemoederen met eene hoogere kracht vervult, niet om blootelijk te wenschen en te haken naar een eng en bepaald plekje vaderlandschen grond, maar om te werken, te handelen tot nut en heil van het gemeene vaderland, het zij dan binnen deszelfs grenzen levende, of aan gene zijde der zeeën.
Was er immer eenig volk, bij hetwelk deze hoogere, eigenlijke vaderlandsliefde voedsel kon vinden, dan was het zeker bij ons. De natuur schonk hier geene zuidelijke vruchtbaarheid en rijkdom, geenen zachten, helderen hemel: slechts moerassen en duinen, heidegronden en schorren, bij een' meest bewolkten hemel en ongestadig luchtgestel, in eeuwigen kamp met zee en stroomen, zijn ons ten deel gevallen; en nood, volharding en nijverheid alleen hebben zulk eene landstreek bewoonbaar kunnen maken. Vanhier mogen Italiës streken de ziel met weelde vervullen, Zwitserlands stoute bergen met gevoel van het groote en ontzaggelijke: die uitgemalen meren, ontgonnen heidevelden en bedijkte polders, stoute zeedijken en waterweringen, vuren de vaderlandsliefde oneindig meer aan, dan alle pracht der natuur. Zij toch doen de levendige overtuiging geboren worden, dat de mensch, bij wil en inspanning, niet alles, maar veel, zeer veel vermag; dat hij, door moedig volharden, lot en drang met den voet verschopt: en welk denkbeeld was ooit verheffender, welk gezigt kon ooit een' bezielender indruk maken op willen en ondernemen, dan deze menschelijke schepping van land en woonplaats?

{==527==} {>>pagina-aanduiding<<}

Geeft de bloote beschouwing van het land reeds zoo veel voedsel aan eene edele vaderlandsliefde, onze historie verheft dezelve niet minder. Geene geschiedenis is er, oude of nieuwe, met bedaarden zin, zonder dweepende overspanning, beschouwd, die bij de onze is te vergelijken. Inderdaad, het zou dwaas zijn, dit te ontkennen. De oorlogen met Spanje, die tegen het vereenigde Frankrijk en Engeland leveren, wel is waar, voorbeelden van zwakheid, tweedragt, eigenbaat, kwade trouw en allerlei menschelijke gebreken; want menschen, geene denkbeeldige wezens, hebben dezelve gevoerd: maar nimmer, in weerwil van die vlekken, zag Europa, zag de wereld gebeurtenissen, die meer grootheid, meer voortreffelijkheid in den mensch lieten blijken, of die het menschdom zulke lessen, niet voor het oogenblik, maar voor alle tijden, gaven. Dikwijls heeft men den Perzischen oorlog der Grieken met den Spaanschen vergeleken; maar ter goeder trouwe, en zonder vooringenomenheid met de Grieken, als de eerste leermeesters van het overige Europa, en als een volk van schitterende en verhevene vernuften, kan men de overwinning bij Salamis, waar de Grieken, gedeeltelijk door list gedrongen, tegen de Perzen vochten, andere Grieken onder de smaldeelen der vijandelijke vloot streden, vergelijken met den doorgaanden moed, de goede trouw, volharding en eensgezindheid van de oude Nederlanders, in hunnen vrijheidsoorlog? Romes strenge burgerdeugden, stout als hunne werken en bedrijven, waren groot; maar de verdichte, of ten minste overdrevene, koenheid en trouw hunner scaevola's, hunner regulussen is meer dan eens in onze oude geschiedenis verwezenlijkt. Groot waren zij in den oorlog; maar hunne eerste
oorlogen waren de kamp van een' woesten, berooiden en oorlogzuchtigen hoop tegen reeds beschaafder en vreedzamer stammen; later verpletteden zij de volken door de overmagt hunner legioenen, gehard en geleerd in onafgebroken oorlog, bezield en aangevuurd door staatkunde, volksgodsdienst en reeds verworven' roem. Hier, daar-
{==528==} {>>pagina-aanduiding<<}
entegen, overwonnen de gezetene en vreedzame inwoners van een klein, afgelegen moeras den magtigsten Vorst van Europa, in wiens uitgebreide staten de zon nimmer onderging. Bij gene werd gekampt om te heerschen; hier voor geweten, regt, vrijheid en wat den mensch dierbaar is. En is het geoorloofd, dat een volk zich verheft op den invloed, dien het, onder het hoog bestuur der Godheid, heeft gehad op het lot van het geheele menschdom, hoe heerlijk schittert dan Neêrlands grootheid! Door Romes invloed moge het grootste gedeelte der toen bekende westelijke en noordelijke wereld tot eenheid van heerschappij, tot den eersten trap van beschaving zijn gebragt, aan Nederland was het voorbehouden, door den Beschikker der menschelijke lotgevallen, de wereld tot eenen veel hoogeren trap op te voeren. Uit de vereenigde provinciën ging de roepstem op, door haar werd het voorbeeld gegeven, waardoor de volken van het latere Europa tot nijverheid, vrijheid en verdraagzaamheid zijn gewekt en opgeroepen; en de zaden, vóór ruim twee eeuwen van hier uitgestrooid, zijn het, die nu ginds nog kiemen, daar reeds knoppen en bloeijen; zelfs de boom, in wiens schaduw zich de volken van Amerika verheugen, is eene loot, van hier derwaarts verplant, en Noord-Amerika's vereenigde staten waren in den oorsprong eene navolging der oude Unie van Utrecht (*).
Heerlijk en schoon blijve alzoo immer de oude vaderlandsche naam, en de geschiedenis van de oude Republiek der vereenigde Nederlanden het schoonste gedeelte van de algemeene geschiedenis der staten: zij blijve 's volks roem en glorie: maar het is eene miskenning van de geschiedenis, eene miskenning van waarachtige vaderlandsliefde en volksgeest, zoo wij altijd slechts de schoonste partijen van het tafereel beschouwen, en, gewillig de

{==529==} {>>pagina-aanduiding<<}
oogen sluitende voor de gebreken, onze vaderlandsliefde eeniglijk doen bestaan in het eindeloos aanheffen van lofgezangen op het voorgeslacht. Bij al het schoone levert de geschiedenis van het voormalige Gemeenebest voorbeelden van verkeerdheden, als zoo vele baken voor volgende leestijden; baken, die geen volgend geslacht straffeloos uit het oog kan verliezen.
Onder deze gebreken schijnt in de eerste plaats aandacht te vorderen eene te ver gedrevene liefde, ten koste van het geheel, voor eigen gewest, provincialismus. Door deze zwakheid, die beperkte vaderlandsliefde, is het opkomen van eene algemeene vaderlandsliefde, van eenen publieken geest, steeds belet, en wordt dezelve nog verhinderd. Hoe schoon, hoe heerlijk onze volksroem schittere, en hoeveel gronden er alzoo bij ons voor deze deugd zijn; door die bekrompenheid is er hier te lande nimmer eene geestdrift voor ons Nederland geboren, gelijk die voor zijn Engeland bij den Brit van alle standen heerscht; eene geestdrift, die zich doet gevoelen en krachtdadig werkzaam betoont in onverzettelijke gehechtheid aan eigene taal en in het geheele leven en handelen der maatschappij, en die zelfs in het zoo versnipperde Duitschland, in de jongste tijden, zich zoo krachtig ontwikkelde.
Gelijk vele gebreken en verkeerdheden, de meeste verschijnsels in het leven van menschen en staten, veel meer het uitwerksel zijn van de omstandigheden, dan van bepaalden wil, beraad en opzet, zoo lag ook de oorzaak van deze gewestelijke vaderlandsliefde minder in den wil der voorvaderen, dan in de toenmalige gesteldheid van den staat. Even als het aloude Griekenland uit verscheidene staten bestond, door een onbepaald bondgenootschap vereenigd, zoo waren ook de zeven provinciën even zoo vele onafhankelijke staten, die geenen anderen band van vereeniging hadden, dan de voorloopige Unie van Utrecht, niet gesloten en bestemd tot eene volledige grondwet, maar om de generael Unie, by de pacificatie tot Ghendt gemaekt, te stercken; welke pacificatie, naar de eigene

{==530==} {>>pagina-aanduiding<<}
woorden van de Unie, weder geen ander doel had, dan om die Spaengaerden ende anderen vuytheemsche natien met haeren aenhang vuyt deze landen te verdryven. Nagenoeg dezelfde oorzaken hadden dezelfde gevolgen: wat in Griekenland plaats had, werd ook hier, in eenige opzigten, het geval. Gelijk dáár de twisten tusschen Athene en Sparta het onheil van geheel Griekenland veroorzaakten, zoo is het bij ons, in de eerste plaats, de naijver tusschen Holland en Zeeland geweest, die verliezen heeft doen ondergaan, welke door allen werden gevoeld. Dewijl zeevaart en koophandel de hoofdbronnen waren van bestaan, en de landbouw op een' lagen trap stond, zoo had het lot der zeeprovinciën den grootsten invloed op den geheelen staat. De oorlog met Spanje duurde tachtig jaren; maar, gedurende het grootste gedeelte van dit tijdvak, was het tooneel des strijds ver van de grenzen van genoemde provinciën. Voor deze was de oorlog sedert lang slechts een geldelijk bezwaar, toen Gelderland, Braband en andere landprovinciën nog blootgesteld waren aan al die rampen, die den oorlog plegen te vergezellen. De zeeprovinciën, daarentegen, vonden, reeds van het begin der zeventiende eeuw, hoewel het toen eerst het tweeëndertigste van den oorlog was, en al vroeger, in dezen strijd zelven die milde bron van welvaart, die, rijkelijk stroomende, tot heden, in de algemeene massa van den overgeblevenen nationalen rijkdom, het aanmerkelijkste bestanddeel uitmaakt. Niet alleen bezaten onze aan zee gelegene gewesten toen, wat Europa betreft, een scheepsbouw en zeevaart, welke die van al de overige volken van dat werelddeel met elkander zoo niet overtrof, zeker evenaarde; maar ook in de overige werelddeelen begonnen zij hunnen handel en
bezittingen te vestigen. Wat Portugal, toen door Spanje overheerscht, in de Oost bezeten had, viel den Hollanders in handen; en de vrucht van vasco digama's togt en albuquerque's veroveringen werd geplukt, op stoute zeetogten, door Amsterdammers en Noordhollanders. Intusschen bepaalde zich de uitbrei-
{==531==} {>>pagina-aanduiding<<}
ding van den handel en der bezittingen niet tot de Oostindiën; ook Amerika werd het tooneel van onzen roem, en scheen eene bron van rijkdom te zullen worden, die des te duurzamer zou zijn, naarmate zij aanvankelijk langzamer vloeide, dan die uit den Indischen Archipel. Onder de talrijke veroveringen der Westindische Compagnie behoorde ook Brazilië. Grootendeels onder de zuidelijke gematigde luchtstreek gelegen, breidt zich dit gewest uit in eene onmetelijke uitgestrektheid van 140,000 vierkante mijlen - 120 maal de oppervlakte van het tegenwoordige Koningrijk der Nederlanden. Rijk in vele oostersche en westersche voortbrengsels uit het plantenrijk, in diamantgroeven en metaalmijnen, wordt thans de jaarlijksche opbrengst van deszelfs goudmijnen alleen op 30,000 mark begroot, hoewel het land nog heden grootendeels woest en niet ontgonnen is, en slechts eene bevolking heeft van zeven millioenen inwoners. Door de onzen, onder lonck, willekens en p. hein, op de Portugezen veroverd, had Graaf maurits van nassau, bijgenaamd de Amerikaan, in 1637 derwaarts vertrokken, onze bezittingen langs een groot deel der kuststreek van St. Salvador tot de Amazonen-rivier uitgebreid; zeven van de vijftien provinciën, waarin het land toen verdeeld was, waren onderworpen, en alles
deed in Brazilië eene schoone en bloeijende volkplanting verwachten. Drie jaren later herneemt Portugal zijne onafhankelijkheid van Spanje; de acht niet veroverde provinciën keeren onder het gezag dier kroon terug, de zeven andere worden plegtig aan ons afgestaan. Weldra, echter, poogt Portugal zijne afgestane landen te heroveren, niet door openbaren oorlog, maar langs slinksche wegen. In het geheim door Portugal aangezet en ondersteund, staan de volkplantingen nu hier, dan daar op tegen het Nederlandsch bestuur. Vooral na het vertrek van Graaf maurits, die zich, bij gebrek aan ondersteuning uit het moederland, te zwak gevoelde, om zich met roem staande te houden, gaan onze zaken snel achteruit. Te vergeefs wordt er op onderstand uit

{==532==} {>>pagina-aanduiding<<}
het moederland aangedrongen; te vergeefs, na tien jaren worstelens, kwam, in 1653, michiel van goch, een der Raden van Brazilië, aandringen op het zenden van hulp, of schepen, om de Nederlanders af te halen: als voorheen, vergenoegde men zich met de eindeloos slepende onderhandelingen voort te zetten met Portugal, dat, even als voorheen, gedurende de geheele reeks van jaren, alleen tijd zocht te winnen (*). Eindelijk gaat in het volgende jaar, 1654, de geheele bezitting verloren met het veroveren van het Recif door eene Portugesche vloot, en het verlies van twee andere sterkten, die, in weerwil van eene lange verwaarloozing, tegelijk met eene uitgestrektheid van driehonderd mijlen langs de kust, ons nog waren overgebleven. Te laat verklaarde men hierop eenen oorlog aan Portugal, dien men flaauwelijk voerde. In 1661 werd aan dat rijk, bij een traktaat, waarbij zoo wel de betrekkingen in de Oost, als in de West, werden geregeld, en ieder in het bezit bleef van de landen, van welke hij toen meester was, zonder dat het uitdrukkelijk werd genoemd, Brazilië afgestaan; en, voor eene schadeloosstelling van acht millioenen, ging eene volkplanting verloren, uit welke toen reeds, in één jaar, ter waarde van zesentwintig tonnen gouds werd aangebragt (†); die later, van 1698-1810, berekend wordt 14,000 centenaars goud en 2100 ponden diamant opgeleverd te hebben, en waar, in plaats van zeven, eenmaal misschien honderd millioenen menschen ruim levensonderhoud zullen vinden. Geene oorlogsrampen waren de oorzaak van dit verlies, geene overmagt van Portugal; bij de toenmalige veerkracht had
men, in weerwil van den gelijktijdigen oorlog, bij het begin der onlusten, met Spanje en later (1652) met Engeland, des noods het altijd zwakke Portugal zelve tot een wingewest gemaakt: neen, het verlies dezer kostbare bezitting was het treurige gevolg van den partijdigen geest der gewesten.

{==533==} {>>pagina-aanduiding<<}
Hieromtrent toch blijft geen twijfel, als wij nagaan, hoe Amsterdam het zenden van hulp derwaarts belemmerde (*); hoe Holland zich de teregtstelling van de bevelhebbers voorbehield, die bij den eersten aanval het Recif hadden overgegeven (†), en slap was in de straf; hoe, na eene moedwillige verwaarloozing, in den tijd, dat de provincie Holland bijna oppermagtig was, de afstand op eene bedekte wijze, in algemeene uitdrukkingen, geschiedde (‡); hoe, eindelijk, de Admiraliteit van Amsterdam, in den daarop gevolgden oorlog, nog voortging met paspoorten voor de vaart op Portugal af te geven (§). Het was de naijver van Amsterdam, misschien gewettigd, althans aangevuurd, door den ijverzuchtigen handelgeest der Zeeuwen, die aan het gemeene land een verlies veroorzaakte, dat nog heden te betreuren is, en eene wezenlijke vlek werpt op het staatsbestuur van den Raadpensionaris de witt, indien het geoorloofd zij, als vlekken in het bedrijf van groote mannen te beschouwen, hetgeen zij, geleid door den geest hunner eeuw, als wettig en geoorloofd beschouwden. - Oorzaak en verband liggen te duidelijk voor oogen, om dit verlies niet aan provincialen naijver toe te schrijven, ook al ware het minder uit de geschiedenis na te gaan, dan het
werkelijk is. De Oostindische Compagnie, die in gene tijden wel eens 80 procent aan hare deelnemers uitbetaalde, was voor de helft ter kamer Amsterdam gevestigd; in het geheel behoorde drie vierde van dezelve aan de provincie Holland. De Westindische, daarentegen, was meer eene algemeene onderneming; zelfs het toen minder zeehandeldrijvende Groningen had zijne Westindische kamer; maar Zeeland, Hollands mededinger in den handel, was voor het grootste gedeelte in dezelve

{==534==} {>>pagina-aanduiding<<}
betrokken, daar vele veroveringen door Zeeuwen waren gemaakt, en veler betrekkingen en kapitalen in dezelve gevestigd. Nu werden, bij het traktaat van 1661, tegelijk de Oost- en Westindische bezittingen, veroveringen op Portugal, geregeld. Naarmate dat rijk meer belang stelde in het bezit van Brazilië, was het, door dezen afstand, rekkelijker omtrent de veroveringen, die de Oostindische Compagnie toen ook nog jongst in de Oost had gemaakt, in welke daarentegen Holland het meeste belang stelde. Zoo moest de West- voor de Oostindische Compagnie onderdoen, het belang van de provincie Zeeland voor dat van Holland; in den grond het duurzaam belang van allen voor het tijdelijk belang van één. De aanzienlijke uitkeer van de bedongene veertigmaal honderdduizend crusaden, of acht millioenen, die men aan Zeeland deed, kon het onregt niet uitwisschen, of het verlies herstellen; een verlies, waarbij geen der andere, naderhand geleden, noch dat van Nieuw-Nederland in Noord-Amerika, noch dat van Ceilon, noch dat van de Kaap de Goede Hoop, op verre na in gewigt kon halen.
Is het verlies van Brazilië een treurig voorbeeld van de verderfelijke gevolgen van den naijver tusschen de zeeprovinciën onder elkander, met niet minder bekrompenheid stonden dikwijls beiden vereenigd tegen de landprovinciën over, en deze wederkeerig, op hare beurt, tegen de zeehandeldrijvende gewesten. Holland en Zeeland, geheel overgegeven aan handel en zeevaart, tegen vijandelijke legers gedekt, of door eenen voormuur van andere provinciën, of door de Zeeuwsche stroomen, bekommerden zich weinig over de instandhouding der legers; eene voltallige zeemagt was, voor hun provinciaal belang, genoegzaam; zonder dat zij den krijgsstand bepaaldelijk verachtten, stond dezelve, gedurende het bestaan der oude Republiek, bij deze in weinig aanzien. Van den anderen kant meenden Gelderland en de overige landprovinciën, dat niet de zeemagt, maar de landmagt de eerste zorg vorderde. Ook hier gaf men in dit op-
{==535==} {>>pagina-aanduiding<<}
zigt geen gehoor aan welbegrepen algemeen belang, maar aan eene te beperkte zucht voor eigen gewest. De landprovinciën lagen het eerst voor eenen vijandelijken inval bloot; de zonen harer aanzienlijke geslachten zochten vooral in het leger bevordering, en de talrijke benden lagen in de land- en grenssteden in bezetting. Zoo werden dikwijls, in Stadhouderlooze tijden, door Hollands invloed, de legers geheel verwaarloosd, en onder het bewind der Stadhouders, door den invloed der landprovinciën, de zeemagt aan haar lot overgelaten; niet zelden bleef, door de verdeeldheid, zoo wel de versterking van het eene als van het andere achter. Vele rampen, die het voormalig Gemeenebest hebben getroffen, en eindelijk ontbonden, waren regtstreeksche of verwijderde gevolgen van dien heilloozen wedijver omtrent land- en zeemagt tusschen de gewesten. Onze geheele geschiedenis is hiervan een doorloopend bewijs. Naauwelijks
was het Gemeenebest gevestigd, of de twist over het instandhouden van een minder of meerder aanzienlijk leger deed Amsterdam belegeren; eene gebeurtenis, die, naarmate men deze of die partij wilde believen, dikwijls in een geheel verschillend licht is voorgesteld; maar die, na de hitte der tijden op eenen afstand beschouwd, zoo wel getuigt tegen de zes gewesten, die, hoewel zij alle met elkander geene som opbragten ten algemeenen nutte gelijk aan die van Holland, echter in dezen wilden bovendrijven, als tegen eene stad, die, toen het verschil omtrent het grooter of kleiner getal der af te danken benden zeer gering was (*), tegen genoegzaam het geheele bondgenootschap volhield; als, eindelijk, tegen den Stadhouder, die tot zulke geweldige maatregelen overging. - In 1672, toen onze vloot aan de vereenigde magt van Frankrijk en Engeland zegevierend wederstand kon bieden, was het geheele leger nog geen twintigduizend man sterk. Genoegzaam weerloos, vielen die provinciën in de handen der vijanden; en, had de gedenkwaardige verdediging van Groningen den voortgang

{==536==} {>>pagina-aanduiding<<}
van den vijand niet gestuit, ware de landing der Engelschen niet mislukt, dan had de geheele verovering der Republiek, welligt toen reeds, een volkomen, maar rampzalig einde gemaakt aan den twist over de vermeerdering van land- en zeemagt en de bijzondere provinciale belangen. - Het volgende tijdperk viel in een ander uiterste. Willem de III, als de toekomst radende, maakte de bestrijding van Frankrijk tot het doel van zijn leven. Door hem, vervolgens door den Raadpensionaris heinsius, geheel met zijnen geest doordrongen, werd de Republiek magtig te land; de Hertogen van holstein, de Prins van waldeck, een drom van uitheemsche Vorsten en Heeren dienden in de legers van het kleine Gemeenebest; lodewijk de XIV liet zijnen Minister van buitenlandsche zaken in den Haag om den vrede bidden: maar onze zeemagt zonk tot eene diepte, waaruit zij zich nimmer heeft opgebeurd. Alreede in 1747, toen de goudstroomen van handel en zeevaart nog in volle breedte vloeiden, en Grootbrittanje nog niet was het Grootbrittanje der negentiende eeuw, vinden wij 's lands zeemagt zoo gering, dat Engelsche schepen het eiland Walcheren tegen den inval der Franschen moesten dekken. Zoo ver is eindelijk de gewestelijke partijgeest gedreven, dat de landprovinciën er een punt van eer in stelden, niet in de vermeerdering der zeemagt te bewilligen, zonder dat ook de landmagt werd versterkt. De Amerikaansche oorlog breekt uit; onze oorlog met Engeland en binnenlandsche beroerten, bovenal uit den berooiden toestand onzer vloot geboren, volgen; en de Republiek der vereenigde provinciën, ontstaan onder de baniere van eendragt maakt magt, wordt eindelijk ontbonden door den partijgeest harer
burgers.
Veel van dit alles is te beschouwen als het gevolg van tijden en omstandigheden. Als afzonderlijke staten waren de gewesten bij elkander gekomen, en moesten zich als zoodanig blijven beschouwen, of zich verheffen boven gene eeuw, die niet uitging van algemeene beginselen, maar van verkregene regten, privilegiën en ver-
{==537==} {>>pagina-aanduiding<<}
bonden, die hierin historisch, niet wijsgeerig dacht, noch naar den geest des tijds denken kon. Had men de verderfelijke gevolgen vooruit kunnen berekenen, de anders zoo heldere blik, wijsheid en goede trouw der mannen van die dagen waarborgt ons, dat men een' geheel anderen weg had ingeslagen. Intusschen was het niet genoeg, dat men zichzelven nadeel toebragt: een volk, om braafheid en regtvaardigheid beroemd, dat, ook bij volle overmagt, nooit eenen onregtvaardigen oorlog begon, alle vreemden en verdrukten schuilplaats en milde ondersteuning gaf, was dikwerf onregtvaardig, door bekrompen, gewestelijk belang verblind, omtrent bijzondere personen, verdienstelijke mannen. Hollands en Zeelands mededinging staat ook hier weder op den voorgrond: één voorbeeld moge genoegzaam zijn. In 1665 wordt johan evertsen, naar dienstjaren en verdiensten, tot Luitenant-Admiraal van Zeeland benoemd. Maar nu zou misschien aan Zeelands oppervlootvoogd, bij afwezigheid van een' Luitenant-Admiraal van Holland, het opperbevel te eeniger tijd toekomen over de gemeene vloot. Dit liet de naijver van Holland niet toe. Naauwelijks is zijne benoeming bekend, of Holland begaat de grootste onregtvaardigheid, die men den grijzen evertsen, om eigene daden niet minder dan om zijnen stam te eerbiedigen, ooit kon aandoen, en benoemt, bij het leven van zijnen eigen' Luitenant-Admiraal, op éénen dag, drie andere bevelhebbers tegelijk tot die hooge waardigheid, tegen alle
voorvaderlijke gebruiken aan (*).
Niet alleen tegen mededingers maakte de gewestelijke geest onregtvaardig; tegen zwakken, waar aan geen' wedstrijd te denken was, deed men zich eveneens door dit beginsel gelden. Ook Drenthe had zich met de overige provinciën bij de Unie van Utrecht vereenigd; zoo had dit gewest onmiskenbaar dezelfde regten in het gemeenschappelijk bondgenootschap als de overige, - een

{==538==} {>>pagina-aanduiding<<}
regt, dat het ook metderdaad eenigen tijd genoot (*). Intusschen, hoezeer het door zijne vroege en geheele hervorming de zaak der Unie opregtelijk moest zijn toegedaan, viel het weder in de handen der Spanjaarden, nadat de Graaf van rennenberg, toen Stadhouder, van wege de algemeene staten, van Groningen, Ommelanden, Drenthe, Twente, Lingen en Overijssel, door verraad, gemelde stad onder de gehoorzaamheid des Konings had teruggebragt, en Koeverden door 's staten volk was verlaten. Eerst nadat maurits Koeverden (1592) had heroverd, en Groningen (1594) bij verdrag had ingenomen, werd het gezag der algemeene staten in deze gewesten hersteld. Hoewel de stad Groningen nooit de Unie had aangenomen, maar zich aan de Gentsche bevrediging had willen
houden (†), werd zij echter, zoo als men het uitdrukte, gereunieerd in de Unie der geunieerde Nederlandsche provinciën; zij zou met die van de Ommelanden, die op zichzelve, van den beginne af, in de Unie waren getreden, vertoonen de staten van Stad en Lande. Drenthe, daarentegen, weigerde men weder in de Unie te ontvangen. Vruchteloos vernieuwde het landschap zijne aanspraak, (1618, 1633, 1643, 1651) nu eens door Groningen, dan eens door Vriesland ondersteund, of in zijne regten verdedigd. (§) Volkomen

{==539==} {>>pagina-aanduiding<<}
vrij en onafhankelijk in zijn eigen bestuur, en alzoo geheel verschillend van de Generaliteitslanden, een betrekkelijk, hoewel gering, aandeel dragende in de algemeene lasten, en eenig krijgsvolk te zijner repartitie hebbende, bleef het, gedurende al den tijd van het bestaan der oude Republiek, uitgesloten uit de Staten Generaal en de overige hooge Collegiën. Staatkunde en onregtvaardige bekrompenheid, uit ijverzucht op provinciale magt, deden zoo geheel verschillend handelen met deze stad en dit landschap. Het opnemen van Groningen, als vereenigd wordende met de Ommelanden, kon in niets de magt der gewesten verminderen; en het was van belang, zulk eene sterke stad naauw aan het bondgenootschap te verbinden. Hoe wèl men gezien had, toonde het jaar 1672. Het wederaannemen, daarentegen, van Drenthe, als achtste gewest, had de stemmen in de Staten Generaal, daar men niet hoofdelijk, maar gewestelijk stemde, van zeven tot acht gebragt, en het gezag van elk der andere gewesten betrekkelijk verkleind. Dit was de oorzaak, dat men een regt verkortte, dat zelfs bijnkershoek (*), de bevoegdste beoordeelaar in deze zaak, als ontegenzeggelijk beschouwde, en geheel gegrond was op het toenmalig beginsel van staatsregt in de Nederlanden. Volgens dit beginsel toch hadden de kleine stemmende steden, ter staatsvergadering van Holland, gelijke stem met het magtige Amsterdam; eene stad, die tegelijk de kroon en de hartader was van het Gemeenebest; eene bevolking van toen misschien driemaal honderdduizend zielen werd op eenen gelijken voet vertegenwoordigd als plaatsen met twee- of drieduizend inwoners: alles rustte op verbonden en overeenkomsten, niet op algemeene beginselen.
Hoezeer wij in de afschaffing van dezen foederativen grondslag bij de vertegenwoordiging, en het aannemen van algemeene beginselen, den voortgang des tijds moeten erkennen en danken, lijdt het echter geen twijfel, of ook deze ongelijke vertegenwoordiging heeft hare nuttige

{==540==} {>>pagina-aanduiding<<}
zijde gehad. Het is bekend, hoe menschen, die zich een aanzienlijk vermogen in onze koopsteden hadden verworven, zich vervolgens in deze kleine stemhebbende steden dikwijls nederzetteden, gedreven door de niet verwerpelijke eerzucht, om daar met den tijd tot eerambten te geraken. Hierdoor verspreidden zich de kapitalen en welvaart meer algemeen, en de levenskracht van den staat bleef niet op enkele plaatsen bijeengeperst. Indien Drenthes uitsluiting van de Unie uit dit oogpunt wordt beschouwd, wie vermag dan te bepalen, of het gemeene bondgenootschap zich niet aanmerkelijk heeft benadeeld, door de inwoning voor rijke particulieren van alle aanlokselen te berooven, den geest van afzondering aan te kweeken, de zucht en het vermogen tot ondernemingen te verlammen, waardoor een zwak geallieerd landschap, in den loop van twee eeuwen, in eene sterke en ontgonnene provincie had kunnen worden veranderd, en de al te kleine Republiek inderdaad vergroot, zonder haar grondgebied uit te breiden; want waarachtige en duurzame vermeerdering van de krachten van eenen staat zal steeds, in de eerste plaats, vermeerdering zijn van morele kracht, en noch door verovering, noch door willekeurige landverdeeling worden gegeven. Van dergelijken aard was de zwarigheid, die men maakte, om, na den noodlottigen oorlog van 1672, Gelderland, Overijssel en Utrecht op nieuw in de Unie op te nemen, nadat zij langen tijd door den vijand met brandschattingen waren bezwaard geweest, en blootgesteld aan alles, wat van het verblijf van een vijandelijk heir, vooral in die dagen, onafscheidelijk was. Niets was onregtvaardiger. De vestingen toch waren door het geheele bondgenootschap verwaarloosd, het zwakke leger, des bevolen, achter den Hollandschen IJssel teruggetrokken, en genoemde provinciën buiten tegenweer en opengelaten voor magtige legers, aangevoerd door de eerste
veldheeren van Europa. Alzoo het slagtoffer geworden van de toenmaals algemeene verwaarloozing der landmagt, waarvan de schuld hoofdzakelijk bij de zeeprovinciën lag, moest Gelderland

{==541==} {>>pagina-aanduiding<<}
hiervoor boeten met het verlies van eene plaats in den Raad van State, Utrecht de sterkten op haren bodem aan het beheer van Holland overlaten, en Overijssel aan Vriesland en Stad en Lande het oppergezag afstaan over de Ommerschans en die te Rooveen; nog was het alleen op praeadvis van willem den III, dat men niet verder was gegaan (*).
Eenmaal zullen misschien, bij eene opzettelijke, uitvoerige en vrije behandeling van de algemeene geschiedenis der vereenigde Nederlanden, de nadeelige gevolgen van den provincialen geest, die zich in deze weinige trekken reeds zoo duidelijk doen opmerken, in het helderst licht komen. En hoe wenschelijk is dit! Niets, voorzeker, is onedeler, dan de oude staats- en kerktwisten uit onze geschiedenis op te halen, om dezelve tot zaden van nieuwe verdeeldheden en partijschappen tusschen burgers en burgers te doen dienen; niets onedeler, dan de graven der helden, geleerden en staatsmannen onzer geschiedenis met eene heiligschennende hand om te wroeten, om hunne nagedachtenis van de zegening, waar zij is, te berooven, of om zich als te wapenen met hun vermolmd gebeente, ten einde den tijdgenoot aan te vallen. Voor eeuwig wijke zulk een geest! Maar de afdwalingen van een vroeger geslacht te beschouwen met de levendige overtuiging van de zwakheid en beperktheid der menschelijke natuur, die ook de grootste mannen aankleeft; om daaruit de lessen der ondervinding te halen: dit maakt de geschiedenis, naar de spreuk der oudheid, tot de leermeesteres des levens; tot eene school, waar waarachtige kennis en levenswijsheid meer dan elders kan worden verzameld; dan worden zelfs de misslagen van eene vroegere eeuw een weldadige en bezielende gloed, die zich verspreidt over het leven der volgende geslachten, en krachtig bijdraagt tot bevordering van algemeen menschelijk geluk en dien waren, wereldburgerlijken geest, die, ver van te strijden met de vaderlandsliefde, door deze wordt geschraagd, even gelijk de vaderlandsliefde

{==542==} {>>pagina-aanduiding<<}
zelve, op hare beurt, steun vindt in de huiselijke betrekkingen der burgers.
Zoo ergens eene geschiedenis zulk eene leermeesteres des levens is, het is, zoo als wij zagen, die van ons land. Welmeenend doet zij zich hooren, en schijnt te zeggen: Geen Nederlander is er, die zich niet verheft op den roem van helden, als de mauritsen, de ruiters, trompen en evertsens; van staatsmannen, gelijk de oldenbarnevelds, de van bevernincks, de de witten, de fagels, enz. enz.; van dichters, geleerden, verdienstelijke mannen, gelijk de vondels, de de groots, de hemsterhuizen, de boerhaaves, de van harens, en eene oneindige reeks van anderen, hoewel hij niet met gene mannen uit dezelfde provincie mogt geboren zijn. Even als allen in hunnen roem deelen, allen, in meer- of mindere mate, de voordeelen genieten, door hen aangebragt, dat zoo het nationaal belang der Nederlanders meer en meer de plaats inneme van provincialen geest en provincialen haat, die, naar de uitspraak van de onmiskenbare lessen der ondervinding, voor een kort, tijdelijk en plaatselijk voordeel, verderf en duurzaam nadeel over het geheel verspreidt; dat een nationale volksgeest allen tot aller heil beziele; dat zij, die, als lot- en togtgenooten, één volksroem, ééne taal deelachtig zijn, staan als één man! Zoo moge dan de herboren Staat, welke stormen zich verheffen, nu één in vorm, ontdaan van het oude foederalismus, onder één Staatshoofd, verheven boven gewestelijke partijdigheid, met verjongde levenskracht tieren, en voor de wereld en zichzelven worden, hetgeen, in mingunstige omstandigheden, voor die tijden het oude Gemeenebest, vergeleken met andere Staten, eenmaal is geweest; een verblijf van welvaart en voorspoed; maar vooral een land, waar ruime en onbekrompene
begrippen alle burgers bezielen, waar de zinspreuk, weleer op de oude munten geschroefd, thans in aller harten wordt gelezen: Concordia res parvae crescunt.


{==543==} {>>pagina-aanduiding<<}

De loodsvisch.

Men verhaalt, dat de haai zekeren kleinen visch, van het geslacht der Gadus, aan zich onderworpen heeft; dat deze zijnen meester op deszelfs togten vooruitzwemt, de vischrijkste plaatsen der zee opzoekt, en juist die prooi opspoort, waarnaar hij het begeerigste is - en dat de haai, niettegenstaande zijne vraatzucht, uit dankbaarheid voor zoo groote diensten, in goede verstandhouding leeft met eenen makker, die hem zoo nuttig is. Natuurkundigen, behoedzaam in het aannemen der weleens overdrevene berigten van reizigers, en de oorzaak van zoodanige vergezelling niet kunnende begrijpen, hebben de waarheid der zaak zelve in twijfel getrokken. Het blijkt echter, dat zij ongelijk hebben. De waarnemingen, die ik gelegenheid heb gehad te doen, gaan gepaard met omstandigheden, welke misschien door niemand vóór mij zijn opgemerkt.
In Mei des jaars 1798 bevond ik mij aan boord van het fregat de Alceste, tusschen kaap Bon en het eiland Maltha. De zee was effen, en de schepelingen verveelden zich wegens de langdurige stilte. Een haai, dien zij het schip zagen naderen, trok nu hunne opmerkzaamheid. Voor hem uit zwommen zijne geleiders, die zich op een' vrij regelmatigen afstand van elkander en van hem hielden. De twee loodsen kwamen nabij den achtersteven, bezigtigden, als 't ware, het vaartuig van het eene einde tot het andere, en vervolgden, na zich overtuigd te hebben, dat er niets was, waarvan zij gebruik konden maken, weder hunnen weg in de vorige rigting. Gedurende de verschillende bewegingen, welke zij maakten, verloor de haai hen niet uit het gezigt, of liever, hij volgde hen zoo naauwkeurig, alsof hij door hen wierd voortgesleept.
Zoodra hij ontdekt was, nam een der matrozen een' grooten haak, waaraan hij een stuk spek, tot aas, vastmaak-
{==544==} {>>pagina-aanduiding<<}
te; maar de haai met zijne loodsen had zich reeds op eenigen afstand verwijderd, eer de man dit in gereedheid had; evenwel wierp hij, op goed geluk af, het spek aan den haak in zee. Het geluid, door het vallen in het water veroorzaakt, was op aanmerkelijken afstand hoorbaar. De zwemmende reizigers, door hetzelve getroffen, vertoefden. De beide loodsvisschen werden afgevaardigd, en keerden terug, om de oorzaak te onderzoeken. Gedurende hunne afwezigheid speelde de haai op de oppervlakte van het water, en wentelde zich nu op den rug, dan weder op den buik, of duikte dieper, maar verscheen telkens weder op dezelfde plaats. Toen de beide vischjes de Alceste naderden, kwamen zij digt bij het spek, en keerden, zoodra zij het bemerkt hadden, met grootere snelheid, dan zij gekomen waren, naar den haai terug. Toen zij hem bereikten, vervolgde deze zijnen togt. De eene loodsvisch ter regter, de andere ter linker zijde, streefden beide hem vooruit; waarop zij onmiddellijk eene wending maakten, en andermaal op den achtersteven aanhielden. De haai volgde hen, als kunnende alleen door hunne schranderheid de voor hem bestemde prooi gewaar worden. Men heeft gezegd, dat de haai met een' zeer fijnen reuk begaafd is. Hetgene er plaats vond, toen hij het spek naderde, verdient allezins opmerking. Toen bleek mij, dat hij hetzelve niet gewaar werd, vóór het oogenblik, dat zijne gidsen het hem aanwezen; want niet eerder begon hij met grootere snelheid te zwemmen - of eigenlijk deed hij eenen sprong, om het te grijpen. Eerst rukte hij er een gedeelte van af, waarin de haak niet was; maar bij een' tweeden aanval drong de haak door de linker lip, en zoo werd hij aan boord geheschen.
Reeds twee uren bezig geweest zijnde met het ontleden van den haai, betuigde ik mijne spijt, dat ik geen beter onderzoek had gedaan naar de vischjes, welke den haai zoodanigen dienst doen. Men verzekerde mij, dat zij waarschijnlijk nog wel te vangen zouden zijn, daar zij zeker in de nabijheid van het schip waren verbleven; en inderdaad, na verloop van eenige minuten,

{==545==} {>>pagina-aanduiding<<}
bood men mij een exemplaar aan, hetwelk ik bevond te behooren tot de Gasterosteus der natuurkundigen. Maar, wat beweegt deze vischjes tot het aangaan van zulk eene gemeenschap met den haai? Is misschien datgene, wat de haai wegwerpt, hun voedsel? Of leggen zij welligt zichzelven deze moeijelijke dienstbaarheid op, ten einde bescherming en veiligheid in de nabijheid van zoo verslindend dier te vinden?

Iets, over de vrije opheffing in de lucht, bij kleine, draadtrekkende spinnen.

Het schijnt zeer bezwaarlijk, de spanning der draden of webben der genoemde spinnen van den oever eener beek naar den overkant, of tusschen vrij ver vaneenstaande boomen, te verklaren. Men heeft ondersteld, dat de spinnen hare kleverige draden daarheen wierpen, opdat dezelve aan een bepaald punt zich zouden vasthechten; maar zulk eene onderstelling schijnt weinig aannemelijk, bovenal wanneer de afstand eenigzins aanmerkelijk is. Dr. virey heeft jonge spinnen van verschillende soort gezien, die, in een gesloten vertrek, en zonder behulp van den wind, zich naar welgevallen konden verheffen, zelfs van op de hand. Zij stegen naar boven, zonder ondersteuning, naar eenige plaats, een' draad achterlatende, gehecht aan het punt, van waar zij opstegen. Hij verklaart de opklimmende beweging dezer kleine luchtreizigers door de beweging van hun viertal paar pootjes, gezamenlijk werkende als roeiriemen of kleine vleugels; zoodat het een zwemmen in de lucht, of eene soort van vliegen, zoude zijn. Naar het meest aangenomen gevoelen, echter, maken de spinnen, ten einde zich in de lucht op te houden, gebruik van den stroom, die zich in de vrije lucht vormt. Welligt, daar het beestje, waarop de Heer virey zijne waarneming grondde, zeer klein was, bestond er in de lucht van het vertrek eeni-
{==546==} {>>pagina-aanduiding<<}
ge stroom, bekwaam om het op te heffen. Diens onderstelling evenwel gegrond zijnde, zou daardoor een duister punt in de zoo belangrijke natuurlijke historie dezer insekten opgeklaard zijn.






Iets over Arnold Moonen, bijzonder als latijnsch dichter.

Arnold moonen, geboren te Zwol in 1644, leerling van de beroemde Utrechtsche Hoogleeraren franc. burmannus en joh. georg. graevius, in 1674 Predikant te Hardenberg, en in 1679 te Deventer, waar hij den 17den van Wintermaand 1711 overleed, was een man van groote verdiensten.
Als kanselredenaar was hij niet onvermaard; zijne uitgegevene leerredenen: De lijdende Christus, Paulus te Athene, Paulus onder de Heidenen, enz. leveren de kennelijkste proeven van kanselwelsprekendheid op. Dat hij een bekwaam taalkenner was, blijkt ons uit zijne Nederduitsche Spraakkunst, (volg. ypey, Gesch. der Ned. Tale, bl. 537) het handboek voor alle taalminnaars, gedurende meer dan drie vierde der achttiende eeuw. Eene Kronijk van Deventer, enz. doet hem ons tevens als een beoefenaar der Geschiedenis kennen; en als Dichter werd hij door zijne tijdgenooten zeer hoog geschat, verdienende onder dezen geene geringe plaats. De door hem in 1700 uitgegevene Gedlchten, en die, welke door de bezorging van poot na zijnen dood in 1720 zijn uitgekomen, doen ons zien, dat het hem aan echt dichterlijk gevoel niet ontbrak, en hij onder de beste Dichters van dien tijd behoort gerangschikt te worden. Dat hij ook in de Latijnsche Poëzij niet onbedreven was, is bekend. Minder bekend echter is het, dat ook daarvan meer dan ééne proeve in het licht verschenen is. De Weleerw. Heer p.c. molhuysen schreef nog onlangs, in de zoo belangrijke Historische Aanteekeningen

{==547==} {>>pagina-aanduiding<<}
op zijne, den 11den Januarij 1829, ter gelegenheid van de viering van den 250sten verjaardag van de stichting der Deventersche Hervormde Gemeente, gehoudene Leerrede: ‘Somtijds behandelde hij’ (moonen nam.) ‘ook de Latijnsche lier, schoon ik niet weet, dat daarvan iets in druk is uitgegeven.’ (Zie gen. Leerrede, bl. 75.) Intusschen bestaan er toch werkelijk zulke proeven, die het onwedersprekelijk bewijzen, dat moonen als Latijnsch Dichter ook wezenlijke verdiensten had. In het Latijnsche werk van bynaeus, onder den titel: a. bynaei de Morte J.C., te Amsterdam in 1691 uitgekomen, wordt vooraan eene Elegie van hem gevonden, met dit opschrift: Elegia ad petrum francium, oratorum et poëtarum nostri seculi facile principem, de antonio bynaeo collega desideratissimo. En na zijn overlijden is er van hem een bundel Latijnsche Gedichten, te Groningen, uitgegeven. Deze bundel, door aankoop mijn eigendom geworden, is in klein octavo gedrukt, en heeft ten titel: arnoldi moonenii Zwollani verbi divini ministri dum viveret Daventriensis Poemata Latina. Groningae, apud joh. a velsen, 1716. En in de Latijnsche Voorrede van den Drukker wordt berigt, dat deze Gedichten naar het handschrift van moonen, den Steinfurtschen Hoogleeraar g. francken, een' bloedverwant van den beroemden man, toebehoorende, en in dezelfde volgorde, als de overledene dezelve had gerangschikt, zijn uitgegeven. Den hoogschatteren en beminnaren der Latijnsche dichtkunst geen ondienst vermeenende te zullen doen, met hun dezen, thans zoo zeldzaam voorkomenden, bundel eenigzins nader te
leeren kennen, wil ik hier ter proeve een paar stukjes uit denzelven mededeelen:

	Epitaphium infantis, cui Joanni Secundo nomen.

Epigramma.
Infans hoc recubat tumulo, sublime Secundi, 
Qui Belgas docuit Basia, nomen habens. 

{==548==} {>>pagina-aanduiding<<}

Dixerat augurio Phoebus: Puer iste Secundo, 
Ni fallant vatem fata, Secundus erit. 
Obltitit ast cita mors: Jano nec ferre Secundum 
Hagensi Superi nec potuere parem. 
 
A.M.Z. 

Het andere is van dezen inhoud:

In Pacem, inter belligerantes Europae Principes ipso Solstitio

Autumnali anni ciƆiƆcxcvii Rysvici conciliatam. 
 
Sorsitio pax laeta redit; requescitur armis; 
Sisteris & cursu, Gallice Phoebe, tuo. 
 
A.M.Z. 

Meer stukken zoude ik uit genoemden bundel wel willen aanvoeren, en zou hiertoe bijzonder het IXde Gedicht: daphnis. Ecloga in obitum Viri Nobil. nicolai heinsii; het XVIIde: Elegia seu Prosopopoeia b. virginis mariae ad j. matthaeum, de cultu mariae respondentem; het laatste of XXVIIste: Anacreonticum in filiolum V. Cl. isaaco grutero natum, kunnen kiezen; dan om derzelver uitgebreidheid moet ik dit achterwege laten. Ik wil ook thans niet breedvoeriger zijn, daar mijn oogmerk met deze kleine bijdrage alleen is, om moonen's verdiensten als Latijnsch Dichter eenigzins, uit zijne werken zelve, in het licht te stellen; terwijl ik welligt op dezelve nog wel eens nader terugkome.

isak van harderwijk, Predikant.

Katwijk aan Zee, 21 Julij 1829.

Bouw- en beeldhouwkundige gedenkstukken van het oude Babylonië en Perzië.

Gelijk aan de oevers van den Nijl in Egypte, zoo ook bestond aan de oevers van den Euphraat, reeds in de vroegste

{==549==} {>>pagina-aanduiding<<}
tijden, Babylonië of Chaldea, hetwelk de geschiedenis leert kennen, als een magtig rijk, en een der oudste zetels van beschaafdheid. Zelfs ook daar zijn nog sporen en overblijfsels zigtbaar van eene heerlijkheid, welke door de oudste Geschiedschrijvers geprezen, maar reeds vóór meer dan vijftien eeuwen verdwenen is. Maar, indien deze overblijfsels op ver of na niet zoo wèl onderhouden en luisterrijk zijn als de Egyptische, ligt de oorzaak hiervan niet daarin, dat de voortbrengselen der bouwkunst van de oude Babyloniërs minder reusachtig in derzelver aanleg en minder grootsch in derzelver uitvoering zijn geweest; maar is die alleen te zoeken in het onderscheid der bouwstoffen, welke den Egyptenaar ten dienste stonden, en die, welke aan den Babyloniër door zijn land werden aangeboden. Daar de Egyptenaar in de gebergten, welke het Nijldal omringen, menigvuldige steengroeven in zijne nabijheid vond, ontbraken dezelve geheelenal aan den Babyloniër, in de uitgestrekte vlakten, uit welke zijn vaderland bestaat, hetwelk daarenboven ook geheel van bosschen ontbloot is, welke hem timmerhout zouden kunnen opleveren. Het is waar, de natuur vergoedde dit gemis door eenen onuitputtelijken voorraad van het beste leem, dat, in de zon gedroogd, of in den oven gebakken, eene verwonderlijke vastheid en duurzaamheid verkreeg. Maar zoodanig eene bouwstof laat noch eene zoo fijne bewerking toe, als marmer of eene andere natuurlijke en harde soort van steen, noch de daarvan vervaardigde gebouwen konden zoo zeer als de Egyptische het vermogen van den tijd trotseren. Daarom bestaan de overblijfselen der gedenkstukken van het oude Babylonië nog slechts uit bouwvallen, zonder eenigen geregelden vorm, van half vergane
tigchelsteenen, en lagen van aardhars, welke, met stroo of riet vermengd, diende in plaats van kalk. Wij hebben eene meer naauwkeurige kennis van deze gedenkstukken te danken aan het eerst vóór korten tijd in het werk gesteld onderzoek door beauchamp, rich, en voornamelijk door ker porter. Vooral zijn belangrijk de bouwvallen van Babylon, op den oostelijken en westelijken oever van den Euphraat, waar de tegenwoordige stad Hillah (gewoonlijk Helle genoemd) gelegen is, welke waarschijnlijk binnen den omtrek van het oude Babylon ligt; voorts de door de Arabieren onder den naam Birs-Nimrod, d.i. Toren van nimrod, aangeduide bouwval, op den westelijken oever van den Euphraat, ten zuiden van Helle, volgens een

{==550==} {>>pagina-aanduiding<<}
zeer waarschijnlijk vermoeden een overblijfsel van den toren van Babel, of van den tempel van belus; eindelijk de ruïnen van Akerkuf, door de Arabieren insgelijks Nimrodstoren genaamd, op den westelijken oever van den Tigris, tegenover Bagdad.
Beter dan de gedenkstukken van Babylonië hebben die van het oude Perzië wederstand kunnen bieden aan de vernielende hand des tijds. De bouwvallen van Persepolis vertoonen nog zeer goed bewaard geblevene sporen van derzelver voormalige pracht. Eenzaam en eenig in hunne soort, verheffen zij zich nog uit de zee der vergankelijkheid, welke alle gedenkstukken van menschelijke heerlijkheid rondom en in derzelver nabijheid, welke Susa en Babylon reeds lang heeft verzwolgen! Terwijl hunne grijze oudheid en majestueuze grootheid eerbied vorderen, prikkelt hunne raadselachtige gedaante de nieuwsgierigheid zelfs van den oppervlakkigen beschouwer. Die zuilen, welke tot geene der bekende bouworden behooren, die raadselachtige alphabets en opschriften, die wonderdieren aan den ingang, die menigte van afbeeldingen en gedaanten, welke derzelver muren bedekken, alles voert ons terug in de hoogste oudheid, in dat ver verwijderde tijdvak, over hetwelk de schemering der Oostersche overlevering slechts eenen flaauwen lichtstraal doet opgaan. De afbeeldingen en beschrijvingen, welke chardin, de bruin, niebuhr, en in onzen leeftijd ker porter (de laatste met grootere naauwkeurigheid en volledigheid dan zijne voorgangers) geleverd hebben, geven ons een levendig denkbeeld van den omvang en de heerlijkheid van het geheel, waarvan zij eens bestanddeelen waren. De geheele omstreek van Persepolis is met oudheden bedekt, die evenwel van verschillende tijdvakken afkomstig zijn. Men moet dezelve in drie klassen verdeelen, tusschen welke een wezenlijk onderscheid is, zoo wel door den verschillenden smaak der afbeeldingen, die zich op dezelve bevinden, als door dat der alphabets en talen van derzelver opschriften. Tot de eerste klasse behooren de Oud-Perzische gedenkstukken; de tweede bestaat uit de kunstwerken en
opschriften uit het tijdvak der Sassaniden, of van het Nieuw-Perzische rijk, hetwelk in de derde eeuw van onze jaartelling uit het vroegere Parthische ontstond; tot de derde klasse, eindelijk, behooren de Arabische en Nieuw-Perzische opschriften uit den tijd van het Kalifaat, na de zevende eeuw.

{==551==} {>>pagina-aanduiding<<}

Wij bepalen onze opmerkzaamheid thans tot de oudheden der eerste soort. Tot dezelve behooren vooral de overblijfsels van het Paleis van Persepolis, door de hedendaagsche Perzianen Tschihl-Minar, d.i. de veertig zuilen, genaamd. Zij zijn duidelijk overblijfsels van een groot en heerlijk gebouw, hetwelk reeds door het buitengewone van deszelfs ligging de opmerkzaamheid tot zich trekt. Het ligt juist daar, waar het Perzische gebergte ophoudt en de vlakte begint, zoodat het zelfs nog den voet van het gebergte bedekt, en als uit hetzelve uitkomt. De hooge rotsachtige bergketen, die uit het schoonste grijze marmer bestaat, opent zich halvemaanswijze, en sluit het achterste gedeelte van het gebouw nog binnen deszelfs hooge armen, terwijl intusschen het voorste gedeelte des gebouws ver vooruitkomt in de vlakte. Door deszelfs ligging, en naar de gesteldheid van den grond, van welke de bouwmeester partij heeft getrokken, heeft het gansche gebouw de gedaante van een amphitheater, daar het uit drie verdiepingen bestaat, van welke de eene zich achter de andere verheft. Het is geheel van dat marmer gebouwd, hetwelk het gebergte zelf verschafte; en de verbazend groote blokken steen zijn, zonder kalk, met zulk eene bewonderenswaardige kunst te zamen gevoegd, dat men dikwijls, met de grootste opmerkzaamheid, de voegen naauwelijks ontdekken kan. Van het een terras vormende plat der onderste verdiepingen geleiden trappen naar de hoogere, die zoo breed en gemakkelijk zijn, dat tien ruiters op dezelve te gelijk naast elkander kunnen rijden. De leuningen der trappen, zoo wel als de muren, welke de inwendige vertrekken van het Paleis van elkander afzonderden, zijn met eene menigte van voortbrengselen der beeldhouwkunst bedekt, die voor den onderzoeker van het grootste belang zijn. De leuningen zelve bestaan uit een aanzienlijk getal menschelijke figuren, die eenen plegtigen optogt schijnen voor te stellen, en, door
verschillende kleederdragt en andere eigenschappen, op menigerlei wijze van elkander onderscheiden zijn. Op de muren en aan de ingangen der achterste gebouwen zijn gedeeltelijk personen van hoogen rang, met hun gevolg en eereteekens, gedeeltelijk gevechten van wilde of fabelachtige dieren, zoo wel onder elkander als met menschen, afgebeeld. Hoogstwaarschijnlijk was Persepolis de verblijf- en de begraafplaats der Koningen van het oude Perzië, het heiligdom des volks, en de woonplaats van deszelfs Goden; en een

{==552==} {>>pagina-aanduiding<<}
der beide grafteekens bij Tschihl-Minar het graf van darius hystaspis, hetwelk, naar het verhaal van ktesias, door dezen Koning nog bij zijn leven gebouwd was, en in hetwelk hij na zijnen dood werkelijk begraven is.
Van Susa, in de Hebreeuwsche geschiedboeken Schuschan, de winterresidentie der Perzische Koningen, zijn geene betere overblijfselen bewaard gebleven, dan van Babylon, namelijk ongevormde puinhoopen van tigchelsteenen en lagen van aardhars. Want, volgens de berigten der oude Schrijvers, was Susa van dezelfde bouwstoffen als Babylon gebouwd. Twee Duitsche mijlen ten westen van de hedendaagsche stad Desphul, aan de rivier Abzal, in de provincie Khuzisthan, vindt men de bouwvallen van Susa, op den oostelijken oever van de rivier Kerrah, voorheen Choäspes. Onder de puinhoopen onderscheiden er zich twee door hunne uitgebreidheid en hoogte, welke de bewoners van deze landstreek het Paleis noemen. Aan den voet van den hoogsten puinhoop staat een klein gebouw, van latere dagteekening, met een' koepel, onder hetwelk men zegt, dat het graf van den Profeet daniël zich bevindt. Tusschen de puinhoopen liggen eenige blokken marmer en graniet, welke gedeeltelijk met Hieroglyphen, gedeeltelijk met opschriften bedekt zijn, bestaande uit wigvormige karakters, even als die, welke ook op de Babylonische steenen en op de muren van Persepolis gezien worden.

Historisch verhaal van een' Griek, behoorende tot de equipagie van het Turksche admiraalschip, tijdens deszelfs verbranding in de haven van Scio.

De Turksche vloot, voor geenerlei gevaar beducht, lag gerustelijk geankerd voor Scio, in een' schoonen nacht der maand Junij: het was al laat; de aan boord gehouden wordende koffijhuizen waren reeds van derzelver bezoekers verlaten. De Turken gaven zich over aan den slaap, door elkander nederliggende, gelijk lastdieren, op het dek. De Kapitein-Pacha had zich opgesloten in zijne prachtige kajuit; en, naardien er geene geregeld geordende nachtwaak aan boord van een Turksch oorlogschip bestaat, volgden zijne Officieren diens voorbeeld. Ik, benevens eenige Grieksche matrozen, die nog op de derde brug waren verbleven, wij

{==553==} {>>pagina-aanduiding<<}
vermaakten ons, bij gebrek van beter, met den gang van een schip met zwart zeil gade te slaan, hetwelk wij van de eiianden van Spalmadore zagen opdagen, en, dwars door het kanaal, regelregt op ons aanhouden. Het spoedde zich zachtkens voort, en naderde meer en meer. Wij wendden er het oog niet van af, zonder dat het ons eenige vrees inboezemde, tot op het oogenblik, dat wij een ander zeil in het gezigt kregen. Toen eerst vatteden wij argwaan op, daar het eerst ontdekte vaartuig ons zoo digtbij was gekomen, dat het welhaast aan stuurboord van onze drie bruggen zich zou bevinden. Thans haastte ik mij, een' der Turksche bevelhebbers te gaan waarschuwen; maar deze overlaadde mij met verwenschingen, dat ik hem in zijnen slaap stoorde, schold mij voor een' domkop, hoonde mij, door mijne moeder voor eene h ... uit te maken, zeide al brommende, dat het zeker een Smirnsch koopvaardijschip zijn zou, en, zich op de andere zijde wendende, sliep hij weder in. Intusschen naderde het verdachte schip al meer en meer. Ik keerde mij tot eenige Turksche soldaten, die mij op dezelfde wijze als de Officier bejegenden, zich niet weinig verwonderende, dat ik mij veroorloofde de rust te verstoren op zulk een ontijdig nur. Wat konde ik thans meer uitregten?
Toen ik weder op de stuurplecht kwam, was het vaartuig, dat mij zoo zeer ontrustte, ons van achteren tot op een pistoolschot genaderd. Het was eene brik, zwart gelijk Satan. Ik ontwaarde geene levende ziel aan boord, behalve hem, die het roer bestuurde. Op eigen gezag riep ik hem toe, het ruime sop te kiezen, of dat men hem in den grond zou boren. Men gaf geen antwoord; maar, begunstigd door een labberkoeltje, kwam de brik ons eindelijk op het lijf, somber en zwijgend als het graf. Met alle oplettendheid deszelfs onverklaarbare bewegingen gadeslaande, zag ik den man aan het roer zijnen post verlaten, na hetzelve aan bakboord te hebben vastgezet: terstond daarop hoorde ik een geluid als van roei riemen; ik ontdekte toen aan den achtersteven eene sloep, onder den wind van de brik wegsluipende. In een' oogwenk stiet nu de brik met geweld op de zijde van ons schip, waaraan zij, ten zelfden tijde, op eene wijze, welke mij toen onverklaarbaar was, zich vasthechtte, gelijk een polijp met duizend takken. Nog eer een derde der snurkende Turken was ontwaakt, eer een dozijn van hen hunne pieken en andere vereischte werktuigen, om ons van een'

{==554==} {>>pagina-aanduiding<<}
zoo verschrikkelijken vijand te ontslaan, hadden gegrepen, barstte de brik los.
Een ontzaggelijke volkaan braakt, in de geweldigste uitbarsting, geene ijsselijker vlammen, of dondert met schrikbarender gerucht, dan dit zwarte en, in vergelijking, nietige vaartuig, welks ontvlamde ingewanden hetzelve weldra, in duizend brokken, ten hemel wierp, om vervolgens, in een' digten vuurregen, in de golven, op ons dek en in ons want neder te storten. Aldus vernielde het schip, dat ons den dood aanbragt, zichzelf, terwijl het ons vernielde. Nog zagen wij hen, die op ons dit zoo geduchte werktuig hadden afgezonden en deszelfs werking bestuurd: vlug en vaardig vloog hunne sloep over de oppervlakte heen; maar, wat ons betreft, behoefden zij den gang van het vaartuig niet te verhaasten, dewijl de Turken aan geheel iets anders hadden te denken, dan hen te vervolgen. Ons schip stond reeds in brand: de vlammen sloegen midden in ons want, en wierpen op herzelve een akelig schijnsel; zij braken op zoo vele plaatsen te gelijk uit, dat het verbijsterde scheepsvolk niet wist, werwaarts zich het eerst te wenden. De Kapitein-Pacha vloog naar het dek, als een mensch, die den klank der jongste bazuin had gehoord. Hij verloor (men moet zulks erkennen) geenen tijd met onnut gejammer, maar deed eene ongemeene vastheid van geest blijken, en gaf de doelmatigste bevelen; maar het vuur had zich reeds te zeer verbreid, en de algemeene verwarring was te groot, om iets van belang uit te rigten. Terwijl hij orders gaf, de vlammen te onderscheppen, die alreeds de mars van den grooten mast aangrepen, riep men uit het scheepsruim, dat het benedenste dek in vlam stond: terstond verliet een deel der manschap zijne zijde, en sprong in zee. Vergeefs liep hij heen en weder, pogende, door dreigen en bidden, orde en eenheid in de verrigtingen daar te stellen: de matrozen wisten, in hunnen doodsangst, niet, wat zij deden. Vruchteloos liet hij hun zijne goudbeurs zien, en deelde dezelve onder hen uit: wat was goud voor menschen, die wisten, dat een oogenblik verwijls, bij
het vlamvatten der kruidkamer, hen onvermijdelijk zou doen in de lucht vliegen?
Sommige onzer sloepen waren verbrand; de andere werden vlot gemaakt, en de menigte, die zich daarin wierp, deed ze, met hen, ten afgrond zinken. Intusschen verspreidde zich de brand meer en meer; elk oogenblik kon dezelve het

{==555==} {>>pagina-aanduiding<<}
kruid bereikt hebben. Het geschut, of dubbel geladen, of ook met schroot, begon te gloeijen. Door de vlammen aangegrepen, vuurde het, bij tusschenpoozen, af, met donderenden slag en schok. Het woest geschreeuw, de verwenschingen, de redelooze handelwijze van sommigen, de stompe ongevoeligheid en de sprakelooze wanhoop van dezen, de volslagene zorgeloosheid, het stuipachtig lagchen en de buitensporige razrenij van genen, (want meest allen gedroegen zich als zinneloozen) dit alles leverde voor het oor een gerucht en voor het oog een tooneel, bij niets te vergelijken!
Breed geeft men op van de onderwerping des Muzelmans, en den verwonderlijken invloed van de leer des Noodlots op zijn gemoed. Wat mij betreft, (voor zoo veel onze veege toestand mij tot dusdanige opmerkingen in staat stelde) ik heb weinig gezien van die zoo hooggeroemde gelijkmoedigheid van ziel, van dat onwrikbaar geloof in den Profeet. Schier allen schenen mij op dezelfde wijze gesteld te zijn, als anderen in gelijke omstandigheden; en, inderdaad, wanneer ik eenige weinige aanzienlijke Turken uitzonder, vertoonden de Grieken, die zoo verachte slaven, oneindig meer vastheid en tegenwoordigheid van geest, dan hunne meesters. Ver het meerendeel der Turken sprong in zee, zonder te bedenken, of zij, al zwemmende, eenen togt van twee mijlen konden doen, noch zelfs, of zij zwemmen konden in 't geheel; want men begrijpt ligtelijk, dat, op ongeveer 800 Turken, een goed deel met zwaarlijvigheid was bezwaard. Geen van hen berekende het groot gevaar, dat hen dreigde, zelfs te midden der golven, van de ontzettende losbarstingen van het geschut. Ik wil niet pogen, mijnen eigen' moed te verheffen. Ik was buiten mijzelven, en het hoofd liep mij om, even als de overigen. Ik stond dus op het punt, mij desgelijks in zee te werpen, toen een Griek, een stadgenoot van mij, zoo dapper en bij de hand als een mijner landgenooten maar zijn kan, mij bij den arm greep, en haastig tot mij zeide: ‘Hoe nu! gij even zinneloos als die stomme Turken? Zoo gij in zee springt, kan het niet missen, of een dier logge ligchamen hecht zich aan u, en sleept u met zich in den afgrond, of wel een kanonskogel vermorzelt u den kop. Het schip zal nog niet zóó spoedig in de lucht vliegen. Ziet gij niet, nu de kabels gekapt zijn, dat de wind ons met gang naar het land drijft, en dat ieder oogenblik ons nader bij het

{==556==} {>>pagina-aanduiding<<}
eiland brengt? Volg mij, yorghi!’ Ik volgde mijn' raadsman voor op het schip. Daar vond ik een aantal Grieken, die zich aan den boegspriet of aan deszelfs want hadden vastgeklemd. Wij deden desgelijks, in stilte en schier zonder ademhalen het oogenblik verbeidende van het losbarsten der kruidkamer.
Ik vergat nog te zeggen, dat, vóór ik het dek verliet, ik den Kapitein-Pacha eene poging zag in het werk stellen, om, door middel van eene sloep, die slechts ligt beschadigd was, het schip te verlaten. Zijne slaven bragten in allerijl zijne schatten en kostbaarste zaken aan boord derzelve; en reeds klom hij zelf langs het schip neder, toen een hoop Turken, door wanhoop gedreven, zich op de sloep wierp. Turken, gouden serviezen, amber-pijpen, heerlijke shawls enz., met al wat de sloep verder inhad, werd oogenblikkelijk met haar verzwolgen. Men heeft algemeen gezegd, dat de Kapitein-Pacha in de sloep zelve gedood werd door den val van een deel der scheepsmasten; maar ik kan verzekeren, dat hij met het schip is in de lucht gevlogen. Toen ik mij voor op het schip begaf, zag ik hem, te midden van rook en vlammen. Hij stond, met den rug leunende tegen de zeilschans, de armen over de borst geslagen, en het hoofd opwaarts geheven naar den brandenden hemel, die zich over hem niet ontfermde. Een mijner medgezellen heeft mij berigt, dat men hem in deze houding nog gezien heeft op het oogenblik, dat de groote uitbarsting voorafging.
Niets anders kan ik van die uitbarsting vermelden, dan dat dezelve verschrikkelijk was. Ik vernam alleen een' ijsselijken slag, een' schok, bij niets te vergelijken, een uitslaan van vlammen, dat den ganschen aardbol, als 't ware, met eene geheele verbranding scheen te dreigen, een' digten regen van brandende stoffen, die in zee nederploften met het gesis van tienduizend slangen te gader. De schok wierp nagenoeg ons allen verre van het gedeelte des schips, waar wij gevlugt waren. Eenigen (dit was het kleinste gedeelte) kwamen om, verplet door den val van zware stukken houts; de overigen zwommen naar den oever. Mijne ledematen hadden die kracht en vlugheid niet meer, welke, in mijne jeugd, mij in staat stelden, om van Stanchio naar Calymna over te zwemmen; maar, geholpen door eene drijvende plank, welke het mij gelukte te grijpen, was ik echter een der eerste Grieken, die den

{==557==} {>>pagina-aanduiding<<}
kleinen vuurtoren, op het vernielde hoofd van Scio nog overeind staande, bereikten.
Onze blikken naar het schip wendende, zagen wij, dat het voorschip nog vlot scheen, en dat de fokkemast nog overeind stond; maar weldra werd alles verbrijzeld, en des anderen daags was er niets meer van het ontzaggelijk scheepsgevaarte te zien, dan eene massa van wrakken, over de oppervlakte der wateren of op het strand des eilands verspreid. Van ongeveer negenhonderd personen, die zich aan boord bevonden, ontsnapten drie-en-tachtig aan den dood; ik meen te mogen verzekeren, dat daaronder niet één enkele Turk was. Vele ongelukkige Grieken, gevangenen of slaven, vergingen met het schip; onder dezen telde men drie jonge kinderen van Scio.

Hans komt door zijne domheid voort.


O lepidum caput! 

Dit zinrijk en gewigtig spreekwoord, M.T., heb ik voorgenomen met u te overwegen. Één verzoek heb ik slechts aan u, dat namelijk niemand uwer mij vrage, of ik de waarheid, in dit spreekwoord vervat, al of niet erkenne. Indien ik volgens mijne overtuiging sprak, zou ik misschien iets zeggen tegen mijn belang. Daartoe behoort, in de tegenwoordige wereld, nog al eenig menschenverstand, om zichzelven altijd te bedoelen, en het aan anderen niet te laten merken. Wat ik dus geloof omtrent dit spreekwoord, zeg ik niet; want waarom zouden wij alle groote en kleine Hanzen in hun straatje opzoeken, en gevaar loopen, om van derzelver lastig en kwellend gezelschap nooit ontslagen te worden?
Mijne gedachten houd ik thans tolvrij; en dit voorregt gun ik ulieden van harte insgelijks, trots alle Grootïnquisiteurs en die dit willen worden. Als een goed en inschikkelijk Pleitbezorger wil ik thans de geldigheid van dit spreekwoord ontkennen, en alzoo, indien mijn krank vermogen mij dit toelaat, eene zaak goed maken, welke.... welke..... Doch het is waar, ik wilde mijne gedachten tolvrij houden, en ik zou mij thans bijna hebben versproken.
Het spreekwoord, dat wij thans ter behandeling gekozen

{==558==} {>>pagina-aanduiding<<}
hebben, schijnt weinige inspanning te verdienen, weinige moeite ter verklaring te vereischen; en toch kan ik u, op mijn woord van eer, ronduit zeggen, dat hetzelve mij veel tijd en arbeid heeft gekost, voordat ik aan al mijne geleerde of, zoo gij dit liever verkiest, gelezene onderzoekingen eenig dragelijk fatsoen konde geven.
Om den loffelijken weg der geleerdheid in te slaan, heb ik mij vele moeite gegeven, om eenige Handschriften te kunnen raadplegen, zonder hierin naar mijnen wensch geslaagd te zijn. Indien het spreekwoord mindere tegenspraak leed, of mindere ergernis verwekte, zou ik mij die vergeefsche moeite hebben getroost. Doch de waarheid van een spreekwoord te moeten erkennen, en daardoor zichzelven als schuldig te moeten aangeven, dat kan, dunkt mij, van niemand gevergd worden, al is deze ook de grootste Hans in zijne soort. Het eerst zocht ik de Handschriften bij Grooten en Aanzienlijken, zonder dat ik van derzelver Hansheid iets liet merken. Ik dacht deze zouden mij het beste kunnen onderrigten, was het niet door het geschrevene, dan toch zeker door hetgeen hen tot die grootheid en aanzienlijkheid gebragt had. Doch hier klopte ik altijd aan eens dooven mans deur. Hunne Handschriften, die over dit spreekwoord handelden, hadden zij nooit te huis, en zij hadden ook te weinig tijd gehad, om regt en juist te weten, wat er in hunne boeken daaromtrent al of niet stond aangeteekend. Tot op dit oogenblik weet ik de reden niet, waarom deze menschen, die anders zoo voorkomende zijn, en, bij het aanhooren van loftuitingen, zich zelfs boven verwachting geduldig betoonen, mij van consideratie en advis niet wilden dienen, en dat juist in een punt, dat hun meer dan mijzelven aanging.
Anderen, die, naar het uiterlijke te oordeelen, volkomene Hanzen geleken, indien hun voorkomen slechts eenig bewijs had opgeleverd van hun voortkomen, streelden zich daarmede, dat ik hunne zaak zou voorspreken. In het vertrouwen gezegd, mijn oogmerk was in alle eenvoudigheid, met mijne geleerdheid te rade te gaan, geenszins met de wenschen van deze eigenbatige menschen. Zij mogen met dit spreekwoord alle knoopen doorhakken, en zich paaijen, wanneer anderen voortkomen, met deze fraaije spreuk, welke hun den slaap uit de oogen drijft en hun ledige magen en beurzen overlaat. Ik liet mij door hen de geldigheid van het reeds meer

{==559==} {>>pagina-aanduiding<<}
genoemde spreekwoord niet opdringen. Hen vertrouwde ik niet, maar ik hield hen voor ketters, die opzettelijk dit spreekwoord bedorven hebben, opdat zij een kleed zouden hebben, met welk zij hunne naaktheid konden bedekken. Dus kort en goed gesproken, bij grooten en kleinen vond ik niets, wat mij aanstond; er schoot mij dus niets over, dan de ongeschondenheid van dit spreekwoord geheel en al te betwijfelen, zoo als ik dan ben doende mits deze. Hans komt door zijne domheid voort! Dat strijdt toch zoo geheel en al tegen alle menschelijke ondervinding, dat ik bijna de geheele wereld durf uitdagen, om mij slechts éénen hals aan te wijzen, die immer in het straatje van onzen Hans heeft gewoond. Er valt dus niets te zeggen tegen elke verbetering (dat is, onder uw welnemen, nog iets meer, dan verandering) van dit misvormde spreekwoord. Het is zeker, het spreekwoord, zoo als men het ons in de handen heeft gestopt, kan geene waarheid behelzen. Wie weet toch niet, dat niet alle Hanzen dom zijn, en dat niet alle dommen Hans heeten? Doch gesteld eens, dat niet iedereen dit wist, dan kon men nader onderzoeken, vooreerst, of allen, die voortkomen, domme Hanzen zijn, en ten tweede, of wel alle domme Hanzen voortkomen. Doch deze twee laatste punten zullen nog lang, en misschien wel altijd, in het duistere moeten blijven. - Deze gegronde redenering, op welke niets valt uit te zonderen, dwingt mij tot dit wettig besluit: Het spreekwoord, zoo als wij thans hetzelve lezen, heeft zijn oud fatsoen verloren. Wie hiervoor nog nader bewijs verlangt, geeft van zijn oordeel geen hoog denkbeeld; wij wijzen hem op het gevoelen der groote wereld; deze zal niets inbrengen tegen dit ons besluit.
Het heeft ons, zoo als gij ziet, eenige moeite gekost, tot de verbetering (indien gij met dit woord tevreden zijt) van dit spreekwoord de noodige toestemming te erlangen, en wij zullen daarom nu het spreekwoord eens ter dege organizeren. Dit vreemde woord moet gewoonlijk beteekenen: verbeteren.
Indien er nog maar stond: Hans komt met zijne domheid voort, dan zou men dit spreekwoord zoo veel laten gelden als het kan. Het is wel ergerlijk: Hans komt met zijne domheid voort; maar door... door zijne domheid! Neen, dat loopt alle maat te buiten. Indien gij u wilt tevreden houden met deze verbetering van het spreekwoord: Hans komt

{==560==} {>>pagina-aanduiding<<}
met zijne domheid voort, dan ben ik ook tevreden, mits niemand mij de eer eener uitvinding ontroove, welke in de geleerde wereld nooit dan met eerbied zal worden genoemd. Voor verstandigen is één woord genoeg; en, daar ik de eer heb van tot verstandigen te spreken, heb ik slechts één woordje veranderd. Met of door, zal iemand zeggen, dat komt op hetzelfde uit! Doch onder uw welnemen zeg ik u dan: ‘Alle taalgeleerden, of, (om naauwkeuriger in ons geval te spreken) alle woordgeleerden, mits doorgeleerd, kennen dit onderscheid door en door.’ Doch het belang der zaak vordert, dat ik dit met een luisterrijk voorbeeld opheldere. Men zegt b.v.: Een Ezel komt met zijne ooren of met zijnen staart voort; alwie zijne oogen goed gebruikt, zal nooit zeggen: De Ezel komt door zijne ooren, door zijnen staart voort. Wie ziet toch niet, dat de Ezel door zijne pooten voortkomt, en dat zijne ooren en zijn staart hiertoe zoo veel doen als - niets? Indien uitstekendheid het eenige middel ware, om in de wereld voort te komen, ja dan kon het er door: de Ezel komt door zijne ooren voort; want behalve Ezelsooren is bij dit slag van volkje niets uitstekend. Men houde hier op het oog, dat het geen verschil oplevert, of het stomme dier op vier, dan op twee beenen loope (*). Doch, laat ons van den Ezel tot Hans en zijn belangrijk gezelschap wederkeeren.
Voor hen, die in deze fraaije verbetering van dit spreekwoord niet willen berusten, heb ik nog eene andere gezocht, en, tot mijne onuitsprekelijke vreugde, spoediger, dan ik denken durfde, gevonden. Als men slechts vier of vijf letters uitschrapt, dan is alles in het juiste verband. Die vier of vijf letters meer of minder zijn toch maar beuzelingen, indien daardoor een spreekwoord kernachtiger, of, als ik het

{==561==} {>>pagina-aanduiding<<}
zeggen mag, fatsoenlijker wordt. Het fatsoen der fatsoenlijke wereld is niet altijd met het enkel uitschrappen van vier of vijf letters tevreden of te redden. Neem slechts het woord zijne weg, en verklaar het maar voor onecht, of hoe gij u ook het best hier redden kunt, en gij hebt dan het overheerlijke spreekwoord: Hans komt door domheid voort. Zoo blijft altijd de domheid in petto, of als wettig eigendom van Hans, of van zijne kruijers en voorthelpers. Zoo ontvangt ons spreekwoord meer houding voor de elegante wereld, welke zich uitnemend van dit alzoo verbeterde spreekwoord opregtelijk kan bedienen. Die zijne wereld verstaat, moet wel eens bij beloften en andere aardigheden meer zeggen, dan hij meent, en bij berisping of veroordeeling minder uitdrukken, dan hij bedoelt. Hoe heerlijk kan hij zich dan bedienen van Hans en de in petto gelatene domheid! Ik voorzie, dat, indien deze mijne oorspronkelijke verbetering in de groote wereld opgang maakt, dan elke Hans in gezelschap van domheid ten minste fatsoenlijk zal behandeld worden. Reeds bij voorraad verheugt mij deze gegronde verwachting, en vergoedt mij gedeeltelijk het hoofdbreken, dat mij deze, gelijk ik vertrouw, vernuftige gissing gekost heeft.
Tot dusverre was ik met mijne gissingen gekomen, en nog voornemens, ieder deel van ons spreekwoord te organizeren, toen ik op het onverwachtst iets ontdekte, dat mij strengelijk verbood, op dezen, mij zoo aangenamen en vermakelijken, weg één voetstap verder te gaan. De Geschiedenis spreekt, en daartegen kunnen wij weinig uitregten. De Geschiedenis zegt ons, dat wij lezen moeten: Hans komt door dommekracht voort. Dit zal niet ik, maar de Geschiedenis zelve u verhalen. Mij is, na het lezen der geheele Geschiedenis, niet gebleken, of deze dommekracht zelve handen had, of door handen bewogen werd. Het woord komt in mijn Handschrift altijd voor op het einde van den regel. Dit doet het onderscheid niet genoeg uitkomen tusschen dommekracht en domme kracht. Dit tot narigt.

(Het vervolg en slot hierna.)


{==562==} {>>pagina-aanduiding<<}

De bezoldiging der zonde.

(Een treffend Verhaal, op eene ware Gebeurtenis gegrond.)

Omringd door al de zegeningen, welke het leven kan aanbieden, verscheen ik op dit tooneel van bestaan met zoodanige voordeelen, als slechts aan weinigen mogen geworden. Het is waar, een tijdsverloop van weinige jaren maakte mij tot een' onnoozelen wees; maar door een' vriendelijken en zorgvuldigen voogd benevens diens zuster, welke vrienden mijner ouders waren, werd hunne plaats op de liefderijkste wijze vervuld, en op zoodanigen broeder, als ik had, konden niet velen zich beroemen. Hij was omtrent achttien maanden ouder dan ik; en, ofschoon in onze neigingen, smaak en denkwijze een wezenlijk onderscheid plaats greep, gevoelden wij echter eene sterke en hartelijke genegenheid voor elkander. Alleen in de wereld zijnde, ontwaarden wij wederkeerig eene gehechtheid, hoedanige eeniglijk bij weezen in die mate plaats kan hebben. Ik wil, ofschoon het mij bitter smartelijk valt, eene korte schets van mijnen broeder geven.
Meer bedaard, meer bedachtzaam, meer beschaafd en verfijnd dan ik, tot zachte zwaarmoedigheid een weinig overhellende, de groote waarheden van den godsdienst diep gevoelende en in opregtheid behartigende, had hij een belangrijk karakter. Hij betoonde, bij voorkomende gelegenheden, ongemeene werkzaamheid van geest, doch nam weinig deel aan de gewone ontmoetingen des levens. Zijne genoegens waren steeds van ernstigen en stillen aard. Hij scheen de vrolijkheid eer te dulden dan te genieten, en aan het gezellige leven meer deel te nemen uit gevoel van pligt, dan uit verlangen naar de genoegens der verkeering met menschen. De natuur in hare wildste en stoutste gedaante te beschouwen, - naar het woeste bulderen der zee te luisteren, - boven van eene rots te staren op de onstuimige golven, die aan derzelver voet schuimen en breken, - het toenemen des onweders op te merken, en naar het slingeren van den gevorkten bliksem uit te zien, - de plegtige stilte van eenen zomeravond te genieten, en te peinzen over het uitspansel des hemels, bezet met ontelbare werelden, - de gesteldheid en vermogens van den menschelijken geest na te sporen, en zich te

{==563==} {>>pagina-aanduiding<<}
verdiepen in wetenschappen, welke den mensch tot zijnen Schepper opleiden, en hem de grootheid van God en de uitgebreidheid der Goddelijke Liefde doen gevoelen; - dusdanige dingen waren het, waarin hij den meesten smaak had. In het najagen derzelven scheen hij dagelijks nieuw genoegen te vinden; genoegen, dat nooit vermindert. En, in weerwil van dien peinzenden ernst en van die afgetrokkenheid, meestal ongewoon in zoo gelukkige omstandigheden, waren er weinigen meer algemeen en in waarheid bemind, dan de jonge Sir walter moyston, van Mountsfield.
Ja, ook ik - ach! ik beminde hem. Vrolijk, onbestendig en driftig, - alleen in het tegenwoordige belang stellende, en om het toekomende mij geenszins bekommerende, - dikwerf meer geleid door de neiging des harten, dan door de keuze des verstands, - meermalen slagtoffer van den hartstogt en slaaf van luimen, betoonde ik evenwel onwillekeurig hulde aan mijns broeders meerderheid. In alle oogenblikken van moeite en zwarigheid, - in elk uur van beproeving, zoo dikwijls lusteloosheid, teleurstelling of trouweloosheid mij het leven onaangenaam maakte, wendde ik mij tot dit bij uitnemendheid begaafd wezen, om vertroost en bemoedigd te worden.
Wat zou ik thans niet geven, om dien tijd terug te roepen! Toen was ik gelukkig; want ik was onschuldig. Wanneer ik des morgens ontwaakte, kon ik soms weenen van blijdschap. De heilige kalmte der natuur, de stilte, de frischheid, de liefelijke geur doordrong mij de ziel; en dan, ja dan kon ik mijn hart ten Hemel verheffen; want misdaad had mij nog niet verwijderd van het vertrouwen op God.
Mijn broeder was twintig jaren oud, en ik had Oxford juist verlaten, toen Mevrouw de courcey in onze nabuurschap kwam wonen. Zij was de weduw van een braaf officier. Wegens de dapperheid van haren man betoonde men haar oplettendheid. Uit eenen staat van overvloed en onafhankelijkheid was zij door zijnen dood tot een bekrompen bestaan vervallen, en moest zich soberlijk behelpen. Deze omstandigheid maakte het medelijden gaande. Zij was bovendien van aanzienlijke afkomst en had zeer beschaafde manieren. Dit alles wekte eene levendige belangstelling te haren voordeele, en men behandelde haar algemeen met veel hoffelijkheids, toen zij in onze buurt kwam wonen. En evenwel was zij een koud, eigenbatig, inhalig mensch, volleerd in

{==564==} {>>pagina-aanduiding<<}
streken en bedriegelijke kunstenarijen. Met één woord, zij was eene vrouw naar de wereld, en kon veinzen, wat zij wilde, om ondeugd als deugd, en kunstenarij als eenvoud te doen voorkomen. Zij werd vergezeld door hare dochter, adela de courcey.
Adela! - ik zie haar op dit oogenblik voor mij - dat helder en fraai voorhoofd, dat liefelijk blaauwe oog, dien ongedwongen, vrijen, vertrouwelijken glimlach, dien luchtigen, zwevenden gang, die zorgelooze, ja kinderlijke vrolijkheid in haar voorkomen, welke op zoo aangename wijze zich wist te verbinden met de dagelijksche bezigheden des levens, en rondom haar overal eenen glans van genoegen te verspreiden.
Dit innemend wezen te zien en te beminnen - te beminnen zonder hoop en tegen de stem der rede - te beminnen met al de kracht en al het vuur eener eerste liefde, was spoedig mijn geval. Ik zeg, te beminnen zonder hoop en tegen de rede; want ik ontdekte maar al te spoedig, dat adela's schoonheid, hare onschuld, haar ongeluk en de blijmoedige gelatenheid, waarmede zij aan den drang der omstandigheden zich onderwierp, een' sterken en blijvenden indruk op het hart mijns broeders gemaakt hadden. Ik zag, dat ik geene kans had. Nog beantwoordde adela de liefde van haren minnaar ten uiterste koel en flaauw. Zij leefde onmiddellijk in zijne nabijheid; zij hoorde dagelijks van zijne onbeperkte goedwilligheid, van zijne opregte godsvrucht, van zijne nederigheid, van zijne onbaatzuchtigheid; zij had achting, eerbied voor hem, maar zij beminde hem niet. Bij hare moeder, integendeel, waren zijn rijkdom, zijn rang en zijne edelmoedige, voorkomende geaardheid zoo vele aanbevelingen, welke zijn aanzoek begunstigden. Van dat uur af was mijne broederlijke genegenheid verbroken.
Voor de eerste maal gevoelde ik nu, dat ik een jonger broeder (*) was. Voor de eerste maal zwol mijn hart op van nijd en verbittering tegen walter, die niets kwaads vermoedde. Voor de eerste maal beschouwde ik, met zeker gevoel van voldoening, zijne ranke gestalte en min of meer teringachtig voorkomen. Ik lette op de bedenkelijke kenteekenen van zijn teeder gestel, en ik berekende - ja, ik berekende inderdaad, of het niet mogelijk ware, dat ik hem

{==565==} {>>pagina-aanduiding<<}
kon overleven. Dan weder schenen betere gezindheden terug te keeren, en ik wilde tegen die verderfelijke, maar voorbijgaande opwellingen met mijne eigene zuiverheid van bedoeling en opregtheid des harten mij verzetten. Ik bragt mijzelven in bedriegelijken waan. Het was de droom eens krankzinnigen. Ach! gave God, dat ik vroeger de menschelijke zwakheid had leeren kennen; dat ik de beperktheid van menschelijk vermogen had ingezien, en opgeleid ware tot bidden om sterkte en ondersteuning van boven! Waarom, helaas! gewende ik mij niet, mijne driften te bedwingen en te onderwerpen aan het gebied der rede! Waarom smeekte ik niet om Gods hulp tot het bestrijden en onderdrukken van onbetamelijke neigingen!
Toebereidselen tot de voltrekking des huwelijks werden er gemaakt. Bevelen tot het uitvoeren van deze en gene schikkingen voor het nieuwe huishouden waren er gegeven. Men had den trouwdag bepaald op den dag der meerderjarigheid van mijnen broeder. De aandoeningen mijner ziel kwamen wonderlijk wel overeen met het jaargetijde. Het was laat in den herfst. De dauw lag dik op het gras. Het veld was geheel bedekt met nevel, behalve waar een enkele zonnestraal met den mist scheen te kampen. De bosschen zwegen, en geen teeken van leven brak de eenzelvigheid des tooneels af, dan waar het donkere groen van een' ouden dennenboom afstak bij de hangende gladde zaadhuisjes van den ontbladerden eik. Het was, alsof natuur haren doodslaap insluimerde.
Mijn broeder noodigde mij uit tot eene wandeling. Dit gebeurde op eenen nevelachtigen en somberen morgen, zoo als ik er een' beschreven heb. Ik kon mij dus verzekerd houden, dat de uitnoodiging eenig bijzonder doel had. Mijne verwachting was niet ongegrond. Hij sprak tot mij over zijn voorgenomen huwelijk. Hij deed dit op de meest vertrouwelijke wijze, zonder eenige terughouding, - legde mij al zijne plannen voor het tegenwoordige, en zijne ontwerpen voor het toekomende open, - gaf mij met de meeste kieschheid te kennen, welke vermeerdering hij billijk geoordeeld had bij het erfdeel eens jongeren broeders te voegen; en bo vendien verzekerde hij mij, dat door tijd of omstandigheden nooit eenige vermindering in zijne liefde tot mij zou ontstaan.
In ernstig gesprek verdiept, hadden wij eene steilte bereikt.

{==566==} {>>pagina-aanduiding<<}
De plaats was treurig en eenzaam, maar wild en schilderachtig in groote mate. Klimop bedekte hier en daar de kanten; eiken en hulstboomen, welker wortels voedsel in de spleten der rots vonden, weerden elders het daglicht, en verborgen gedeeltelijk den stroom, die beneden ruischte. Treurwilg en droevige cipres hingen over het water. Een weinig verder benedenwaarts zag men de rivier, nu woelende en schuimende in snellen loop, dan weder draaijende en rondwentelende in diepen dwarlstroom, zich vereenigen met een anders traag vlietend beekje, en zoo vormde zulks een vrij aanmerkelijke vloed. Aldaar had het water meer dan 15 voet diepte.
Onachtzaam op den rand der steilte voortgaande, en over nieuwe plannen tot verbetering sprekende, struikelde mijn broeder en viel in de rivier. De geringste poging van mijne zijde zou hem gered hebben. Zonder iets te wagen, zonder eenig gevaar voor mijzelven, ware zulks voldoende geweest, om zijnen dood te voorkomen. Daar lag juist een struik nevens mij in het gras; had ik hem dien toegereikt, hij ware gered geweest. Ik stond daar onbewogen! Eene vijandige gezindheid steeg in mij op, en kreeg de overhand. Tweemaal kwam hij boven, en worstelde krachtig met den stroom. Ik hoorde zijne stem, mij om hulp aanroepende. Ik zag zijn gelaat door doodsbenaauwdheid ontsteld - ik zag zijn oog op mij gevestigd, met de uitdrukking van angst, van smeeken om hulp, van verwijt en wanhoop, zoo als alleen de naderende dood kon voortbrengen. Hij gaf een akelig noodgeschreeuw van zich, op een' dieperen, wilderen toon herhaald. Ik hoorde eene laatste dompeling in het water. Daarop was er stilte rondom mij - het was de stilte van den dood! .....
Ik keerde huiswaarts langs een' verren omweg, en maakte daarop terstond gerucht. Zijn ligchaam werd een uur daarna gevonden. Ik aanschouwde het lijk niet. Men drong mij, om het te zien; maar ik antwoordde, (en deze waren de eenige woorden van waarheid, die voor vele jaren van mijne lippen kwamen) dat mijn gevoel het mij niet toeliet.

(Het vervolg en slot hierna.)





{==567==} {>>pagina-aanduiding<<}

Noodig bescheid op de antikritiek van dr. B.F. Tijdeman, in den Recensent ook der Recensenten, no. VII, 1829.

Reeds vóór dat ik dit geschrijf van den Heer tijdeman onder de oogen kreeg, meldde mij een vriend deszelfs verschijning in den Recensent, met bijvoeging, dat hem nog nooit zoo iets brutaals en onbeschofts was voorgekomen. Nu ja, dat zij zoo; maar men moet alles zoo erg niet nemen. De oude vrouwen van beiderlei geslacht en allerlei jaren zeggen alles, wat zij weten en niet weten. Sterne zou zekerlijk den Doctor, bij dit zijn geschrijf, onder zijne oude vrouwtjes geteld hebben; en dit doen wij hier ook mits dezen.
Den 7 April jl. ontving ik eenen brief, die hier volge, ten bewijze, dat de Doctor niet altijd zoo raast.

‘Weleerwaardig zeer geleerd Heer!

Ik heb mij stellig voorgenomen, de eer van emanuel swedenborg tegen de bedenkingen en uitlatingen, voorkomende in No. VIII. bl. 321 verv. en No. XIV. bl. 604 der Vaderl. Letteroeff. 1828, naar mijn beste vermogen te verdedigen. Daar men nu mij van meer dan éénen kant onderrigt heeft, dat gij de Steller dier beide stukken zijt, waarin geoordeeld wordt, dat Hij, zijne schriften en derzelver hoogschatters ten diepste, niet alleen beklagenswaardig, maar ook te vernederen zijn, zoo neem ik de vrijheid Uw Eerw. door dezen in de eerste plaats van mijn voornemen kennis te geven, opdat gij in een geschrift, waarin ik mij genoodzaakt zie, zoowel uw oordeel als dat van anderen te moeten misbillijken, uwen naam niet zonder voorafgaande kennisgeving van den Schrijver, met eenig onaangenaam gevoel of onvoorbereid mogt aantreffen; en tevens, om u nog in de gelegenheid te stellen, van mij, indien ik kwalijk onderrigt ben, van die dwaling met uwe goede gronden te overtuigen, en alzoo mij voor het plegen van eenige verongelijking te beveiligen. Maar in de tweede plaats wend ik mij ook tot u, dien ik tot nog toe voor dien Anti-Swedenborgschen Steller houde, met oogmerk om van u eenige opheldering te verzoeken, ten aanzien van eenen volzin in No. VIII. bl. 321 fin., dien ik belijden moet, niet te verstaan. Ik lees daar: “Wij oordeelen

{==568==} {>>pagina-aanduiding<<}
alzoo nog over swedenborg, zoo lang het niet al zeker is uitgemaakt, wat jeder, (Geschiedk. Versch. bl. 247 volgg.) aangaande twee zijner beroemdste visioenen, heeft aangeteekend.” (*) Mag ik verzoeken, mij te onderrigten, of uwe bedoeling niet is, te zeggen: “zoo lang het tegendeel niet als zeker is uitgemaakt of bewezen, van hetgeen jeder daaromtrent berigt heeft?” Immers; zoo als de woorden daar nu in derzelver verband voorkomen, schijnen zij mij toe, in regtstreeksche wederspraak te staan met hetgeen overigens uw duidelijk oordeel over swedenborg is. jeder immers verklaart die beide gevallen voor schurkestreken? Gij twijfelt immers aan die verklaring in geenen deele? Mede op grond van die verklaring houdt gij immers swedenborg voor eenen ijlhoofdigen Dweeper en zijne schriften daarom, voor raaskallerij en droomen behel-
{==569==} {>>pagina-aanduiding<<}
zende? En intusschen schijnen uwe woorden in te houden, dat gij aan jeder's oplossing en verklaring twijfelt, en dat dezelve bij u nog niet als zeker is uitgemaakt. - Ziedaar wat mij duister en onverklaarbaar is; en daar ik vertrouw, dat het u om waarheid te doen is, en ik hoop, dat geene al te groote vooringenomenheid het u onmogelijk zal maken om dezelve aan te nemen of met welwillendheid te ontvangen; wanneer ook een opponent zelfs, mits met redenen voorzien, dezelve aanbeveelt, zoo durf ik, daar het ook mij om waarheid te doen is, van u antwoord en inlichting vertrouwen op dezen.
Ik heb intusschen de eer met (door u veroordeelde?) hoogachting mij te noemen
Uw Eerw. zeer gel. dw. Dr. b.f. tijdeman.’

U.S.

D. 5 April 1829.

Zoo als van zelve sprak, was ik ongehouden en ongezind, op dezen onkieschen brief te antwoorden. Hetgeen den man door vrienden in het oor was gezegd, wilde hij op de daken prediken, maar zeker zijn van niet mis te tasten. Zelfs de Redactie van den Recensent heeft de schandelijke openbaarmaking van mijnen naam afgekeurd. Doch ik neem hem dit niet kwalijk. Want ik reken mij vereerd met de openlijke bekendmaking door den Doctor, dat ik, bartus van willes, jezus en de Apostelen hooger acht, dan e. swedenborg en diens gewaande visioenen. In uw geschrift, ter verdediging van uwen Heilig bestemd, hoop ik, dat gij wat minder zult schelden, wat meer bewijzen, en minder verguizen hen, die niet als gij met uwe duizenden (waarschijnlijk wonende aan den overkant) aan den leiband loopen van swedenborg en dergelijke niet uitlegkundige Heeren. U betwisten wij het genoegen niet, deze mannen droomerig na te sukkelen.
Om niet even zoo te handelen, in dit ons Bescheid, als Dr. tijdeman, zullen wij niet antwoorden op hetgeen de Doctor bezijden de waarheid schrijft, of, uit liefde voor zichzelven en swedenborg, verdraaid voorstelt. Alleen dit had in deze Antikritiek, die dan opgehouden had eene quasi-Antikritiek te zijn, gepast, dat aangetoond werd, dat swedenborg bij de leer van Vader, Zoon en H. Geest niet heeft gedroomd, en dat het vertaalde stukje, Opleiding tot Waarheid en Deugd, geen prul is. Sed hoc opus, hic labor

{==570==} {>>pagina-aanduiding<<}
est. Schelden moet dus vergoeden, wat aan betoogkracht ontbreekt. Zoo handelt men op de vischmarkt, en Doctor tijdeman volgt denzelfden betoogtrant.
Indien de man in het vervolg wederom misdruk maakt, (voor Theologisch misdruk schijnt hij tot nog toe als geschapen te zijn) moet hij ons niet kwalijk nemen, dat wij aanwijzen, waar zijn misdruk te koop is. Ons kon hij ook deze moeite besparen, indien hij bij dergelijk geschrijf eerlijk zijnen man noemde. Swedenborgiana curante B.F. Tydemanno. Reeds deze titel zou hem overtuigen, dat hij de duizenden aan gene zijde der zee had te zoeken, maar dat hij die in ons meer uitlegkundig Nederland niet zal vinden.
Meer willen wij nu niet zeggen. Want de Doctor is tot nog toe elk bewijs tegen mij schuldig gebleven. Hij schrijft ook slechts aan Do. berkhout in vereeniging met mij. Mijn vriend berkhout wist nog niet, dat ik zoo dom was, als hem de Doctor wil beduiden, dat ik ben. Ik antwoordde op den brief niet, en nu kent de man in zijn onverstandig ijveren geene palen. Wij zullen zien, of hij naderhand grondiger schrijft.




Vertrouwen op God.

(Vrij gevolgd naar een oud Hoogduitsch Kerklied van) paul gerhard, geb. in 1606, gest. in 1676.

Gij zijt een mensch, en 's Hoogsten raad 
Is voor uw oog verborgen. 
Hij, die de wereld gadeslaat, 
Wil niet, dat menschen zorgen. 
Waarom gezwoegd op 's levens paân, 
Met ijdle zorg en vrees belaân, 
Staag, onder ramp en zegen, 
Bij elken tred verlegen? 
 
Gij tobt vergeefs! - Uw mijmerij 
Moet uw' gelukstaat deren. 
Wat stervling kan, hoe wijs hij zij, 
Den loop der dingen keeren? 

{==571==} {>>pagina-aanduiding<<}

Ach, al die kommer strekt daarheên, 
Om u, door zorgen, groot en kleen, 
In angst en smart te storten, 
Die 't veege leven korten. 
 
Ei, werp toch heel uw zorg op Hem, 
Die reeds zoo lang regeerde, 
En wiens bewind, vol kracht en klem, 
Vaak ramp in heil verkeerde. 
Geef, mensch! geheel uw' staat en stand, 
Uw doen en laten in Gods hand! 
Hij zal wel verder waken, 
En 't lot u draaglijk maken. 
 
Toen ge in den teedren moederschoot 
Als schepsel laagt verborgen, 
En 't aanzijn als een plant genoot, 
Waar waren toen uw zorgen? 
Wie heeft reeds toen uw heil bedacht? 
Wie u, als mensch, aan 't licht gebragt, 
Ja, ligchaam, ziel en leven 
U uit genâ gegeven? 
 
Wie heeft gezorgd, dat niets ontbrak, 
Toen ge onder ons kwaamt wonen, 
Eer nog uw tong verstaanbaar sprak, 
Uw hart zijn' wensch kon toonen? 
Wie heeft uw moederborst gevuld, 
En u in warme stof gehuld, 
Toen 't naakte lijfje u kilde, 
En door den luchtstroom trilde. 
 
Hef eenmaal 't aangezigt omhoog! 
Hier onder en dáár boven 
Valt u een magt en liefde in 't oog, 
Die wij, naar eisch, nooit loven. 
Heeft God niet vaak aan u gedaan, 
Wat zelfs uw hoop, hoe driest door waan, 
Konde in haar vlugt niet vatten, 
Of ooit u waardig schatten? 

{==572==} {>>pagina-aanduiding<<}

En dezen Vader wildet gij 
Uw heil niet aanvertrouwen? 
Gij zoudt, van zorgen nimmer vrij, 
Op deze Rots niet bouwen? 
Vertrouw op Hem, en sidder niet! 
Wie stil geloovig op Hem ziet, 
Kan, onder donderslagen, 
De borst van angst niet jagen. 
 
p.r. feith. 


De kleine Savojaards.

Nismes is de eerste groote verzamelplaats der arme knapen uit de gure dalen van Piemont en Savoje, die, naauwelijks 12 à 13 jaar oud, wanneer de lente verschijnt, uittrekken, om, met Gods en goede menschen hulp, zoo veel te verdienen, dat zij zichzelven en hunne armoedige ouders kunnen voeden. Wanneer de Maartsche zon hunne diepe dalen beschijnt, waar nog de sneeuw schittert en de rotsen kaal staan, trekken van 20 tot 30 kinderen uit een dal, niets bij zich hebbende dan een stuk kaas en hard brood voor de twee eerste dagreizen. Maar men neemt nog al ligt de kleine zwervers op, en beloont hun gezang en kleine diensten met een nachtverblijf in de schuur of den stal en een stuk broods, tot dat zij in de groote steden van Frankrijk aankomen, en aldaar, door duizend kleine dienstbetooningen, een kapitaal van 4 of 5 gulden bespaard hebben, waarmede zij in den herfst met blijdschap naar hunne behoeftige ouders terugkeeren. Zelfs kinderen van 7, ja 6 jaar bevinden zich somwijlen onder deze kleine pelgrims.

Onwillekeurige lofspraak.

Gainsborough schilderde het portret van garrick; maar het was hem niet mogelijk, de gelijkenis te treffen, ‘Vervl..... kerel!’ riep hij eindelijk onverduldig uit; ‘hij neemt de gelijkenis aan van iedereen, maar heeft niet één' trek van zichzelven!’


{==573==} {>>pagina-aanduiding<<}

Mengelwerk.

Iets, over de verschillende oogpunten, waaruit men, in deze dagen, het strafregt beschouwt, en de wijze, waarop dezelve vereenigd kunnen worden.

Beproeft alle dingen en behoudt het goede.

paulus.
Bij het thans, meer in het openbaar, gevoerd wordend- geschil, tusschen bekwame Regtsgeleerden, over de beginselen, waarop dat gedeelte der Wetgeving, waaraan men gewoon is den naam van Strafregt te geven, behoort gegrond te zijn, kan het geene verwondering baren, dat het niet regtskundig gedeelte der Natie, dezen strijd van gevoelens en grondbeginselen aanschouwende, een levendig aandeel neemt in den voortgang en de eindelijke beslissing van het groote pleitgeding, en de vermoedelijke zegepraal, welke, door eene der twee strijdende partijen, ten laatste zal behaald worden.
Het zou onbillijk zijn, deze belangstelling ten kwade te duiden aan den burger van den Staat, omdat aan hem geene regtsgeleerde opleiding was te beurt gevallen. Immers wordt een Strafwetboek voor burgers, en niet maar alleen voor Regtsgeleerden, ontworpen en ingevoerd; en het kan en vermag den eerstgenoemden geenszins onverschillig zijn, onder welk eene. Wetgeving hij al dan niet leve, zijne pligten als burger zich voorgeschreven, en zijne regten gehandhaafd zie.
Dit alles spreekt, dunkt ons, zoo duidelijk, en is zoo zeer op den aard der zaak gegrond, dat wij, ofschoon niet tot de klasse der Regtsgeleerden behoorende, ons geregtigd beschouwen, onze denkbeelden, met alle bescheidenheid, in het midden te brengen; geheel overtuigd, dat de uitspraken eener grondige Regtsgeleerdheid in geen

{==574==} {>>pagina-aanduiding<<}
geval in strijd kunnen zijn met de uitspraken van het gezond verstand en den toestand en de gesteldheid van den mensch, als lid eener beschaafde en Christelijke burgermaatschappij.
Wij zullen den staat des geschils voordragen met dezelfde woorden, waarmede dezelve, onlangs, door een bevoegd Regtsgeleerde zijn opgegeven (*). Zij luiden aldus: ‘Lang geloofden en leerden de beoefenaars der staatswetenschappen, dat het hoofddoel van den Staat gelegen is in de handhaving van orde, rust en veiligheid, in de waarborging onzer natuurlijke regten, welk alles sommigen onder het woord zekerheid bevatten; en dat de zedelijke volmaking, de vordering van beschaving en van nationale welvaart, als ondergeschikte doeleinden moeten beschouwd worden.
Maar, volgens het gevoelen van latere wijsgeeren, is de volmaking van het menschelijk geslacht, of de ontwikkeling van deszelfs zedelijke vermogens, het hooge of hoofddoel der maatschappij; terwijl de beveiliging van het leven, van de bezittingen, en de handhaving der regten van de burgers met betrekking tot andere burgers, de bevordering van welvaart en nijverheid, de beveiliging van den Staat en deszelfs regten tegen andere Staten, doeleinden zijn, welke aan dat hooge doel moeten ondergeschikt wezen.
Dit verschil van denkbeelden, omtrent het hoofddoel van den Staat, kan, zeg ik, op de beschouwing van het geheele Strafregt den grootsten invloed hebben. Want, wanneer men die zedelijke volmaking als het hoofddoel der maatschappij aanneemt, zoo moet dan ook alles aan de bereiking van dat hoofddoel ondergeschikt worden. En, hoe zeer er dit niet noodzakelijk

{==575==} {>>pagina-aanduiding<<}
uit volge, zoo kan men er ligt uit besluiten tot de noodzakelijkheid van het aannemen van dat stelsel van boete of zedelijke verbetering van gevangenen, hetgeen thans zoo vele voorstanders vindt.
Maar wanneer men het oude stelsel, als ik dit zoo noemen mag, aankleeft, dan zal men het hoofddoel der strafbedreiging, en, in dien zin, ook der straffen, zoeken in de bescherming van de maatschappij en hare bijzondere leden, daar men de menschen van het aanranden derzelve, of van misdaden, zoekt terug te houden door de vrees voor het kwaad, dat op die aanranding volgen zal; en men zal gevolgelijk, ter bereiking van dit doel, al die straffen bepalen, welke men, na overweging van alles, wat bij de zaak in aanmerking moet komen, noodig rekent, om op de menschen dien indruk te maken, dat zij, door de vrees voor de daarop gestelde straf, van het begaan van misdaden worden teruggehouden of afgeschrikt; en dan mag zich de zedelijke verbetering van den misdadiger alleen als een ondergeschikt doel daarbij voegen.’
Wanneer wij deze twee verschillende begrippen, aangaande het hoofddoel der straffen, door onderscheidene beroemde Regtsgeleerden hooren voordragen en verdedigen, en daarbij letten op de resultaten, welke uit die uiteenloopende denkbeelden worden afgeleid, dan wordt het, voor den oningewijde in het heiligdom van themis, hoogstmoeijelijk, om zich, op gronden eener redelijke overtuiging, ten voordeele van een der hier boven ontwikkelde gevoelens te verklaren; gevoelens, ontwikkeld en voorgestaan door mannen, evenzeer vermaard door hunne regtsgeleerde kundigheden, als door hunne onpartijdigheid en waarheidsliefde, en, gelijk men billijk mag verwachten, wederzijds even afkeerig, om de belangen der maatschappij aan eene kleingeestige stelselzucht op te offeren.
Ondanks deze onzekerheid in het kiezen of verwerpen van een der voorgedragene begrippen, dringt zich aan het gezond verstand de onveranderlijke grondstelling op,

{==576==} {>>pagina-aanduiding<<}
dat de Waarheid eeuwig één is en zijn moet, en dat men, onder welke vormen ook, nimmer met haar een verdrag kan treffen. En nu, aan deze grondstelling de beide voorgedragene gevoelens toetsende, komt het vermoeden meer en meer tot rijpheid, dat in het eene zoo wel, als in het andere, waarheid en dwaling tevens ten grondslag liggen.
Wij gelooven niet, dat men, met goed regt, dit ons oordeel partijdig zal noemen. Trouwens, er worden, onder de voorstanders van beide stelsels van Strafregt, niet weinigen gevonden, die, ofschoon zij aan het eene of andere de voorkeuze geven, een nader onderzoek, omtrent eene zoo belangrijke zaak, geenszins als overtollig beschouwen, maar er op aandringen, ‘dat men met bedaardheid onderzoeke, hoore en oordeele, overtuigd dat dan, en dan alleen, uit den schok der denkbeelden de waarheid kan voortkomen.’ (*)
Het zoogenoemde oude stelsel beveelt zich, door deze oudheid en de doorgestane proef van vele eeuwen, aan, en wordt, bij voorkeuze, door den gestrengen Regtsgeleerde verkondigd. Het nieuwe is meer in den geest en toon van den Wijsgeer, die de gronden der Regtsgeleerdheid en die der Wijsgeerte gaarne met elkander in onderling verband wenschte te brengen. Dit stelsel mist het gezag der oudheid, en de ondervinding zal eerst na een aanmerkelijk tijdsverloop kunnen beslissen, in hoeverre hetzelve het zegel harer goedkeuring dragen kan. Het is, intusschen, geenszins raadzaam, een der beide stelsels, ter zake van derzelver onderscheidende benaming van oud of nieuw, te kiezen of te verwerpen: waarheid alleen behoort hier ons oordeel te leiden.
Beide partijen hebben niet nagelaten, elkander de leemten en gebreken, welke zij in het tegenovergesteld gevoelen meenden te bespeuren, met den vinger aan te wijzen; en zoo doende moest men wel, meer en meer, van elkanders algemeene denkwijs verschillen. Minder scheen

{==577==} {>>pagina-aanduiding<<}
men het stelsel, dat men zelf voorstond, te onderzoeken, ten einde, langs dien weg, de overtuiging te verkrijgen, dat hetzelve geheel te onregte, van eene tegenovergestelde zijde, was aangevallen en bestreden geworden. Verkleefdheid aan een eenmaal aangenomen begrip had wel eens partijdige beoordeeling van eens anders denkwijze ten gevolge; en, terwijl de voorstanders van het oude stelsel aan de uitspraken der Wijsgeerte, omtrent de grondbeginselen der strafwetten, geen overwegend gezag wilden toekennen, werden zij, door sommige voorstanders van het nieuwe gevoelen, van bekrompene begrippen en eene Middeleeuwsche gestrengheid, soms luide genoeg, beschuldigd en deswege gegispt.
In zulk een' stand van zaken, en bij deze uiteenloopende wijze van beschouwing, moet de vriend der waarheid omzigtig zijn in zijn oordeel; ten einde, door eene oppervlakkige beschouwing, met het verwerpen van de dwaling, welke beide stelsels aankleeft, niet tevens de zaak der Waarheid, die ook de zaak des Regts is, verworpen worde. En dan baart het hem al aanstonds verwondering, bij het vaststellen der grondbeginselen van strafwetten, Regtsgeleerdheid en Wijsgeerte (*) van elkander gescheiden te zien. Er bestond eenmaal een tijd, dat Godsdienst en Wijsgeerte, op gelijke wijze, van elkander verwijderd werden gehouden; en thans zien wij den weg geopend, waarop die beide elkander zusterlijk begroeten. Waarom zou eene gelijke vereeniging tusschen Regtsgeleerdheid en Wijsgeerte tot het gebied der onmogelijkheid behooren? Men spreekt

{==578==} {>>pagina-aanduiding<<}
van eene wijsgeerige beoefening der Regtsgeleerdheid, maar bevatten deze woorden geen onzin, indien de eene met de andere zich nimmer vereenigen laat? Het is zoo: Regtsgeleerdheid kan door den Wijsgeer gemist worden, zonder dat hij ophoudt Wijsgeer te zijn; maar de Regtsgeleerde, die nimmer in het heiligdom der Wijsgeerte is ingeleid, moge een' naam verwerven door zijne kundigheden, de roem, om zich naast de opperpriesters van themis te mogen plaatsen, zal hem wel nimmer te beurt vallen. Men heeft gezegd: ‘De Wijsgeerte moet wel invloed hebben op de strafwetten; maar wijsgeerige beginfelen zijn, tot het ontwerpen van goede wetten, niet voldoende. Men gelooft, dat er een wijsgeerig Strafregt is; niet in den zin, alsof er buiten de maatschappij een zeker aantal van bepaalde straffen of strafwetten bestonden; maar in dien zin, dat er zekere algemeene beginselen zijn, waarop het Strafregt, in ieder land, moet rusten, doch waarbij men niet kan blijven staan.’ - Gaarne gelooven wij, dat het aan ons hapert; maar het denkbeeld, in deze manier van redenering opgesloten, komt ons voor niet bijzonder duidelijk te zijn. Gereedelijk willen wij toestemmen, dat wijsgeerige beginselen alleen niet voldoende zijn tot het ontwerpen van goede strafwetten; maar des te meer komt het ons voor, dat het wenschelijk blijft, dat, om ons van de woorden der H. Schrift te bedienen, goedertierenheid en waarheid, geregtigheid en vrede elkander ontmoeten, (ps. LXXXV:11.) of, met andere woorden, dat regtvaardigheid en wijsheid elkander de hand bieden, en beider beginselen den grondslag helpen uitmaken, waarop de strafwetten behooren te rusten. Waarom toch getwist en gehaarkloofd, of de Regtsgeleerdheid, dan wel de
Wijsgeerte, in den raad van wetgeving, het voorzitterschap zullen vervullen? Men sta die hooge bediening af aan de Waarheid, en benoeme Wijsgeerte en Regtsgeleerdheid tot hare bijzitters. Dan is er hoop, dat men regtvaardige, maar ook tevens menschelijke strafwetten bekomen zal, niet voor Heiden-
{==579==} {>>pagina-aanduiding<<}
sche volken, niet voor Grieken en Romeinen. Germanen en Galliërs, maar voor eene Christelijke natie geschikt en berekend.
Wanneer wij van eene wenschelijke vereeniging der Regtsgeleerdheid en Wijsgeerte gewagen, dan bedoelen wij eene zoodanige vereeniging, welke aan beide gelijk gezag en gelijke regten toekent, bij het vaststellen der grondbeginselen van het Strafregt en de zamenstelling van Strafwetboeken: wij schenken dan aan beide gelijken rang, zonder aan de eene boven de andere eenige bijzondere voorregten toe te staan, of deze boven gene te verheffen. - In de beide opgegevene stelsels, oud en nieuw, is dit denkbeeld geheel uit het oog verloren. De voorstanders van beide spreken van hooge en hoofdbedoelingen en van doeleinden, welke daaraan ondergeschikt behooren te wezen; maar juist hierom ziet de vriend der waarheid zich gedrongen, de rigtigheid der beide stelsels te betwijfelen.
Dit gebrekkige is een gevolg van den gevoerden strijd der denkbeelden. Want de voorstanders van het oude stelsel, schrander genoeg om dat hunner partij niet geheel te wederspreken, namen deszelfs hoofdbegrip aan, als een ondergeschikt doeleinde. Hetzelfde had, omgekeerd, hij de tegenstanders van het oude gevoelen plaats: men gaf wederzijds toe, zonder elkander te naderen; want nu was de staat des geschils slechts vormelijk veranderd, en de strijd moest blijven voortduren. Geen wonder! men kan nimmer met de waarheid transigeren.
Waarom heeft men elkander niet geheel willen verstaan, en beider hoofdbedoeling niet in één stelsel vereenigd! De een stelde meer den burger, de ander meer den mensch op den voorgrond. Maar, zijn dan die beiden zoo geheel onvereenigbaar? Kan men dan voor den burger niet een Strafwetboek zamenstellen, hetwelk tevens voor den mensch geschikt en berekend is? Was dan elk lid van den Staat geen mensch, alvorens burger te worden? En waar bestaat de haarfijne grenslijn, welke de overtredingen van den eersten, met groote naauwkeurigheid, van die des laatsten behoort af te scheiden?

{==580==} {>>pagina-aanduiding<<}

Het is zoo, men kan hier met woorden spelen, en aangenomene, verouderde of nieuwe stelsels blijven aankleven; deze kan de Abschreckungs-, gene de Praeventions-theorie als een meesterstuk van Regtsgeleerdheid of Wijsgeerte verklaren; maar wat is hiermede gewonnen, wanneer de theorie der straffen alleen en uitsluitend op een der beide gevoelens gegrond wordt? De stille burger, die zich evenmin voor Regtsgeleerde uitgeeft, als hij gereedelijk den verheven' naam van Wijsgeer afstaat, wenscht slechts onder goede wetten te leven, en begeert een Strafwetboek, waarin niet slechts alleen de burger, afgescheiden van den mensch, en omgekeerd - maar waarin burger en mensch, in wederkeerig verband en betrekking, op den voorgrond staan. Kan deze wensch immer met Regtsleer of Wijsgeerte onbestaanbaar geacht worden?
De voorstanders der beide meergenoemde stelsels hebben deze vraag reeds, stilzwijgende, ontkennend beantwoord, door, wederzijds, een ondergeschikt doel, nevens het door hen geliefkoosd hoofddoel, als behartigenswaardig te erkennen. Maar waarom is men elkander niet geheel op den gulden middelweg genaderd, en is men niet overeengekomen te zeggen: ‘Het doel der straffen, bij een Strafwetboek bepaald, is tweeledig: dezelve behooren te strekken tot handhaving van orde, rust en veiligheid, en in de waarborging onzer natuurlijke regten, en in de zedelijke volmaking van het menschelijk geslacht, of de ontwikkeling van deszelfs zedelijke vermogens.’ In deze bepaling vallen alle hoofd- en nevenbedoelingen weg. Mensch en burger staan er in gelijken rang geplaatst. Handhaving van het regt en voorstand van wijsgeerig begrip vereenigen zich zusterlijk te zamen. Gestrengheid wordt door zachtheid bestuurd, en de laatste door de eerste gewijzigd. Eindelijk: deze bepaling heeft tot doelwit het geluk van allen.
En nu vragen wij: zou het een ijdel droombeeld zijn, door deze of dergelijke bepalende omschrijving van het doel der straffen, de voorstanders van het oude en die

{==581==} {>>pagina-aanduiding<<}
van het nieuwe stelsel onderling te willen vereenigen? De gronden, door beiden voor hunne verschillende gevoelens opgegeven, zijn toch geene Godspraken. Wij eerbiedigen den lof van oude en nieuwere beroemde namen; maar de waarheid is nog eerbiedwaardiger. Een michaëlis, een pestel, een de rhoer mogen al geene mannen zijn, wier denkbeelden en leeringen uit de Middeleeuwen ontleend zijn; maar niemand zal wel aan hunne gevoelens het gezag der onfeilbaarheid toekennen. Het waren, in den echten zin des woords, Wijsgeeren, die de waarheid zochten, en, waar zij haar vonden, openbaarden; maar geeft dit ons de bevoegdheid, te verzekeren: ‘Nu is de waarheid gevonden! Hier staat het non plus ultra der Zuilen van hercules!’ Men vergunne ons, bescheidenlijk, te twijfelen: want waar en wanneer zal het opsporen der waarheid ophouden, de taak van Regtsgeleerde en Wijsgeer te zijn?
Is de vereeniging der twee uiteenloopende stelsels, op de door ons voorgestelde wijze, niet onder de hersenschimmen te rangschikken, maar veeleer in den aard dezer verschillende begrippen zelve, wèl beschouwd zijnde, gegrond, dan beveelt zich dezelve inzonderheid aan door de groote voordeelen, welke daardoor kunnen verkregen worden, wanneer wij het door ons voorgeslagen stelsel toepassen op dat gedeelte der Wetgeving, hetwelk uitsluitend den naam van Strafregt draagt.
Stemt men toch geheel met de voorstanders van het oude stelsel in, dan loopt men al ligt gevaar, dat de wettelijke bepalingen zoo zeer aan het hoofddoel zullen beantwoorden, dat er schier geene plaats voor het ondergeschikte doeleinde zal gevonden worden; met andere woorden, dat men het eerste schier geheel, ten koste van het laatste, ten grondslag leggen zal. Hetzelfde nadeel ontspruit uit de onvoorwaardelijke toetreding tot het nieuwe stelsel, maar in eene omgekeerde verhouding: met grooten ijver naar het hoofddoel strevende, zullen de ondergeschikte bedoelingen minder de aandacht wekken en aldra geheel uit het oog verloren worden, en de Wet-
{==582==} {>>pagina-aanduiding<<}
geving, van welke der beide beginselen ook uitgaande, zal, juist hierdoor, hoogst onvolkomen zijn.
Deze nadeelen zijn geenszins, althans niet in die mate, te vreezen, wanneer het door ons ontwikkeld stelsel ten grondslag van het Strafwetboek gelegd wordt. Want, vooreerst, wordt hierdoor het angstvallig onderzoek afgesneden, wat men als hoofd- of nevendoel te beschouwen hebbe: niets van elkander scheidende, maar van één bepaald punt uitgaande en naar één doelwit strevende, moet er eenheid in alle strafbepalingen gevonden worden, en hierdoor verkrijgen deze vastheid en kracht. Ten tweede, wordt uit het voorgedragen stelsel het voordeel geboren, dat elke wetsbepaling, die de orde, rust en veiligheid handhaven moet, ook tevens diene tot meerdere volmaking van den mensch, en de ontwikkeling zijner zedelijke vermogens; en dat, met inachtneming van het laatste, het eerste in geen geval op den achtergrond geplaatst worde. (*) Ten derde, zal eene zoodanige wetsbepaling, niet slechts den burger, maar ook te
gelijk den mensch insluitende, gelijken tred houden met den voortgang van den menschelijken geest in beschaving, kennis en verlichting.
Dat eenheid in beginselen en bedoelingen, op het Strafregt toegepast, groote voordeelen aanbrengt, zal door

{==583==} {>>pagina-aanduiding<<}
de strijdende partijen zelve gereedelijk worden toegestemd; en intusschen hooren wij beiden van hoofd- en ondergeschikte bedoelingen spreken. Kunnen zulke onderscheidingen en wijzigingen immer eene gewenschte eenheid helpen daarstellen? Wij twijfelen; en, naar onze wijze van beschouwen, bestaat er geen ander middel, om tot eenheid te komen, dan door te verbinden, wat nimmer had behooren gescheiden te worden.
Maar, deze vereeniging tot stand willende brengen, zorge men tevens, dat de strafwetten aan derzelver tweeledig doel - handhaving der algemeene zekerheid en zedelijke opleiding en verbetering - geheel kunnen beantwoorden. Barbaarsche, gestrenge en den mensch onwaardige strafbepalingen sluiten de deur voor alle zedelijke verbetering; en, omgekeerd, drukt men te zeer op dit laatste, hoe zal dan de veiligheid van den Staat kunnen gehandhaafd worden? Het eerste moet alzoo nimmer het laatste, het laatste nimmer het eerste buitensluiten of nadeelig zijn. Men behoort te straffen, en daarbij tevens pogen te verbeteren; maar men mag geen middel ter verbetering vaststellen, hetwelk de straf uit de straf zou kunnen wegnemen.
Men heeft Wetboeken, in den geest van het oude stelsel ontworpen, barbaarsch en der Middeleeuwen waardig genoemd, en, omgekeerd, de voorstanders van het nieuwe begrip voor philanthropische droomers verklaard; en men heeft daarin billijk noch betamelijk gehandeld. Beide stelsels tot één voegende, en naar elkander wijzigende, kunnen een schoon geheel opleveren; maar, op zichzelve blijvende bestaan, kan de vriend der waarheid geen van beide goedkeuren.
Neen, een Strafwetboek moet zoo wel voor den burger als voor den mensch gegeven zijn. Den burger straffende, wegens burgerlijke misdrijven, moet men den, voor verbetering vatbaren, mensch niet voorbijzien; en, den mensch als mensch behandelende, behoort de zekerheid van den burger in geen geval vergeten te worden.
Hoedanig een Strafwetboek, op deze grondstelling rus-
{==584==} {>>pagina-aanduiding<<}
tende, zou behooren zamengesteld te worden, wagen wij niet, zelfs van verre, te beslissen; neen, wij vergenoegen ons alleen, met eene en andere opmerking onze korte beschouwing der zaak in geschil te besluiten. (*)
De voornaamste voorstanders van het oude stelsel willen, over het geheel, de veiligheid van den Staat door strenge wetsbepaling gewaarborgd hebben. Maar wij vragen: is dit middel, tot bereiking van het voorgestelde doel, altoos genoegzaam bevonden? Een blik op de alzoo streng gestraften overtuigt ons vaak van het tegendeel. De geschavotteerde en eerloosverklaarde moet toch eenmaal in de maatschappij terugkeeren; en hier vindt hij zich schier door elk geschuwd, teruggestooten en veracht. De natuur spreekt intusschen luide in hem, en vraagt de vervulling harer behoeften, spijs en drank, kleeding en huisvesting. Niemand geeft hem het een of het ander; en de weg, om het te verkrijgen, is overal voor hem afgesloten. Wat blijft hem nu over, dan de keus tusschen den hongerdood en den terugkeer tot vorig misdrijf? Hij kiest het laatste, en wordt een aanrander van de bezittingen, ja van het leven van den naasten. - Ziedaar de korte levensgeschiedenis van een aantal streng gestraften; en nu vragen wij: kunnen strenge wetsbepalingen de algemeene veiligheid genoegzaam waarborgen; of loopt die veiligheid niet te grooter gevaar voor aanranding, naar mate er meer streng gestraft wordt?
Dan, welligt werkt het voorbeeld weldadig, door an-
{==585==} {>>pagina-aanduiding<<}
deren van het kwade af te schrikken? - Maar de ondervinding levert menig blijk van het tegendeel op. Dikwerf hoort men van zware misdrijven, kort na eene geduchte strafoefening; en doorgaans oefent het misdrijf zijne handgrepen uit in het gezigt van het schavot en te midden van het angstgeschrei van gestraft wordende misdadigers. Wij ontkennen hiermede den invloed van het afschrikkend voorbeeld niet geheel; maar nemen tevens aan, dat, wanneer er in de praktijk uitzonderingen bestaan en, uit eigen aard, bestaan moeten, men zich behoort te wachten, om eene algemeene theorie op alle personen en omstandigheden te willen toepassen.
Het is zoo, men heeft gezien, dat het te pronk staan op een schavot op den veroordeelde geen' indruk maakte, dat hij zelf en ook de omstanders daarmede den spot dreven; men heeft gezien, dat de veroordeeling tot bloote gevangenisstraf de misdadigers, na het aanhooren van hun vonnis, in een schaterend lagchen deed uitbarsten: (*) maar, wilde men, op grond van deze treurige ervaring, de straffen verzwaren, welke straftheorie zou men dan moeten invoeren, wanneer men den booswicht, veroordeeld om levende geradbraakt te worden, alle menschelijk gevoel zoodanig heeft zien uitschudden, dat hij, bij de herinnering aan eene vroeger begane gewelddadigheid, in eene vlaag van lagchen kan losbarsten? (†) Of zou hier ook de waarheld der opmerking bevestigd worden, dat hij, die te veel bewijst, bevonden wordt niets bewezen te hebben? Wij laten de beantwoording dezer vragen aan het waarheidsgevoel onzer Lezers over.

{==586==} {>>pagina-aanduiding<<}

Sommige voorstanders van het nieuwe stelsel dwalen, onzes inziens, evenzeer, wanneer zij eene te verre gedrevene zachtheid in de strafhepalingen op den voorgrond plaatsen. De straf, hoe menschelijk ook uitgedacht, behoort nimmer van dien aard te wezen, dat zij geen afschrik zoude kunnen inboezemen, of dat de misdadiger zeer gereedelijk, ten koste van dezelve, den weg der ongeregtigheid verkiest. Straf behoort altoos straf te blijven, en mag, aan de zijde van den Staat, nimmer in een kinderachtig magtbetoon ontaarden, indien men den boosdoener tuchtigen, en, in hem, een waarschuwend en van het kwade afschrikkend voorbeeld stellen wil. Men legge zich vrijelijk toe op de zedelijke verbetering van den misdadiger; maar bedenke daarbij, dat het geen vereischte ter verbetering van den gevangene is, de op hem rustende en welverdiende tuchtiging te verzachten; integendeel wende men die tuchtiging zelve, als middel ter verbetering, doeltreffend aan: want eene te verre gedrevene menschlievende handelwijze zou al ligtelijk in eene zwakheid ontaarden, geheel ongeschikt om op oude en verharde booswichten te werken; en de gewone misdadiger zou, alsdan, zeer spoedig in den kerker een toevlugtsoord, ter beveiliging voor behoefte en kommer, wanen te vinden. (*)
Maar, daarenboven, het is niet moeijelijk, eene ware

{==587==} {>>pagina-aanduiding<<}
bekeering geveinsdelijk voor te wenden, ten einde hierdoor vermindering van straf en jammer te koopen: zachtheid, te verre gedrevene menschenliefde werken dit snood bedrog, door den huichelaar gespeeld, niet weinig in de hand; en welk eindig verstand is in staat, geesten te wegen en harten te doorgronden? Hoe veel gevaar bestaat er dus niet om bedrogen te worden, wanneer men aan de opwellingen van zachte en menschlievende gevoelens te veel ingang verschaft! Ja zelfs ten aanzien van hen, die niet beter willen schijnen dan zij zijn, werkt te groote toegevendheid daarom nadeelig, omdat de veiligheid van bezittingen en eigendommen geen' genoegzamen waarborg kan vinden in kerkers, die van Godsen Gasthuizen alleen in naam verschillen. (*)
Wij ontveinzen geenszins het moeijelijke der taak, om een Strafwetboek te vervaardigen, waarin de zekerheid van elks persoon en bezitting evenzeer wordt gewaarborgd, als de deur ter zedelijke verbetering van den misdadiger opengesteld. Maar, wij vorderen ook geen ideaal eener, in alles, volmaakte Wetgeving. Men volge slechts de wenken, die Regtsgeleerdheid en Wijsgeerte, in vereeniging met elkander, aanbieden; men neme proeven van hetgeen men vermag, en zoeke, meer en meer, op den weg der ervaring, de waarheid, en, in haar, het volmaakte, nader te komen; men zij niet slaafs ingenomen met eigene of anderer begrippen, maar beproeve alle dingen, het goede behoudende! Is de weg der groote gestrengheid even schadelijk in de gevolgen, als het pad

{==588==} {>>pagina-aanduiding<<}
eener overdrevene zachtheid; men kieze dan den middelweg, waarop de gestrengheid door zachtheid wordt getemperd, en zachtheid van gestrengheid kracht en nadruk ontleenen kan. Eindelijk, men zie op het algemeene en groote, minder op het bijzondere en beperkte! Men moet niet te veel willen, en zich langzaant haasten.
Ten slotte. Uit den maalstroom van strijdige begrippen wordt ten laatste eenmaal de waarheid geboren. Mogt dit stukje hiertoe mede dienstbaar wezen! Wij hebben niemand verongelijkt, en geen begrip in een nadeelig of bespottelijk licht zoeken te plaatsen. Zoo beoordeele en behandele men ook onzen arbeid! In het gebied der waarheid kan, niet zelden, een gering schijnend middel van een' gewenschten invloed zijn. Mogt onze poging mede aan dit groote doelwit ondergeschikt bevonden worden, en Nederland er de goede vruchten van smaken; zoo zou deze onze gebrekkige arbeid niet geheel vruchteloos geweest zijn.

Dierlijke natuurdrift.

De Indische Ichneumon is een klein diertje, op het oog ten naastenbij tusschen Wezel en Eekhoren.) Dezelve is zeer nuttig voor de inboorlingen, wegens zijne aangeborene vijandschap tegen de slangen, die anders elken voetstap der reizigers gevaarlijk zouden maken. De blijken van schranderheid in dit diertje, welke ik gezien heb, zegt de Heer percival, leveren een schoon bewijs van de wijsheid des Almagtigen, die aan ieder dier bijzondere eigenschappen, overeenkomstig deszelfs bestemming, verleende. Als de Ichneumon eene slang, hoe groot dezelve ook zijn moge, ziet, zal hij terstond snel daarop toeschieten en die bij de keel grijpen, mits hij zich in eene opene plaats bevinde, waar hij weet, dat, in zeker kruid, een tegengift aanwezig is tegen den vergiftigen beet, in geval hij er een' mogt ontvangen. Ik was tegenwoordig bij eene proef, welke men te Columbo

{==589==} {>>pagina-aanduiding<<}
nam, om zich van de waarheid der zaak te overtuigen. Aan den Ichneumon, welke daartoe moest dienen, toonde men eerst eene slang in eene beslotene ruimte. Toen hij op den grond werd gezet, liet hij niet den minsten lust blijken, om zijne vijandin aan te vallen, maar liep in het vertrek rond, om te ontdekken, of er niet eenig gat of opening ware, waardoor hij zou kunnen ontsnappen. Toen hij er geen vond, keerde hij schielijk tot zijnen meester terug, en plaatste zich aan diens boezem. Door geenerlei middel kon men hem bewegen, om van daar te gaan en der slange het hoofd te bieden. Doch zoodra hij buiten het huis gebragt en nabij de tegenpartij in eene opene plaats nedergezet was, viel hij terstond de slang aan en vernielde die. Intusschen verdween hij plotseling voor eenige oogenblikken, en keerde daarop weder, nadat hij van zekere plant had gegeten. Deze heilzame natuurdrift spoort het dier aan, om tot die plant toevlugt te nemen, zoo dikwijls hij met eene slang in strijd geraakt, hetzij dezelve vergiftig is, of niet. Die, waarmede men de proef nam, was van eene onschadelijke soort.

De zonmikroscoop.

Van alle werktuigen, door het vernuft uitgevonden ter ontwikkeling van de geheimen der Natuur, is er geen, dat meer onderwijs en vermaak verschaft, dan de Zonmikroscoop. De allerkleinste voorwerpen dijen, als door tooverkracht, uit tot reusachtige grootte en kolossalen omvang. Al die kleine ellendelingen, welke beleefdheid ons verbiedt te onderstellen, op het hoofd of in huis van één' onzer Lezers zich te bevinden, geplaatst voor dit schitterend werktuig, vertoonen zich aan ons als kudden olifanten. Vloeistoffen wriemelen, als 't ware, van bevolking. Leven is werkzaam zelfs in die zelfstandigheden, waar het ongewapend oog geenerlei teeken van levend bestaan ontdekt. Aarde, lucht en water zijn vervuld van kleine schepselen, en wemelen van insekten,

{==590==} {>>pagina-aanduiding<<}
van wier tegenwoordig- of afwezigheid het bloote oog geene kennis draagt. De gewone levensmiddelen vertoonen zich als levende, en de waarnemer ontdekt met verbazing, dat hij, bij elk maal, veelligt zijne duizenden verslaat, gelijk simson; een spotvogel voegde er misschien bij, met hetzelfde wapen! De vergelijking van den fijnsten fabrijkärbeid met draden als kabeltouw en de ruwste gewrochten der Natuur, is verre van eene pligtpleging aan menschelijke wetenschap of kunst. De bewerktuiging van planten en insekten, alsmede de voortbrengsels der kristallisatie, doen zich aan ons verbaasd gezigt voor, met eene klaarheid en sierlijkheid, onvergelijkbaar met eenige andere wijze van tentoonstelling.

Brief uit en over het Oosten.

(Terugreis naar Cairo en togt naar den berg Sinaï.)

Te Aboutigé verliet ik de Cangia, en trok, met eenen gids, over eene bevallige vlakte en door eenige Arabische dorpen, in een van welke eene zeer vrolijke kermis gevierd werd. Deze ongelukkige bevolking wordt door belastingen zwaar gedrukt (elke dadelboom betaalt jaarlijks eene schatting van verscheidene para's); vóór de regering van mohammed ali was zij veel gelukkiger; maar zij heeft door de veelvuldige doortogten zijner troepen geweldig geleden. Niet verre van daar bespeurde ik een gehucht der Kopten, 't welk mij voorkwam, het verblijf der eenvoudigheid en onschuld te zijn. De kerk is een oud, somber gebouw. De priester liet mij het heiligdom binnentreden; hij wees mij, op een' zegepralenden toon, twee slechte schilderijen in olieverw, voorstellende de Heilige Maagd, haren Zoon, en een' hunner Heiligen; vervolgens sprak hij met een' heiligen ijver den zegen over mij uit.
Nadat ik, te midden van de zandvlakte, een sierlijk Arabisch kerkhof, en eene fontein nevens hetzelve, door

{==591==} {>>pagina-aanduiding<<}
eene edelmoedige voorzorg der Oosterlingen aldaar geplaatst, had opgenomen, kwam ik te Siout, eene stad bevolkt met Turken, Arabieren, Nubiërs en Albanezen. Mijn gids liet mij een zindelijk vertrek in gereedheid brengen; en, den volgenden morgen vroeg, hervatteden wij onzen togt door de woestijn. Na eenige uren reizens ontmoetten wij eene karavane; derzelver opperhoofd geleidde mij in zijne tent, en liet mij eenige half naakte Negerinnen zien, die hij bestemde voor de liefhebbers te Cairo. Eindelijk kwamen wij in die hoofdstad aan, nadat wij de ruïnen van Hermopolis, Antinoë en de piraden van Saccarah bezocht hadden, welke laatste nog meer in verval zijn dan die van Gizeh, maar wier aanschouwen bijna even grootsch is.
Ik nam mijnen intrek bij zekeren Franschman, anselin genaamd, die den Heer chateaubriand op zijne reizen vergezeld en zich te Cairo gevestigd had. Het is een kundig man, die zeer afgezonderd leeft, en wiens lange baard zeer afsteekt bij zijne Europesche kleeding.
Men ontmoet in de straten van Cairo eenige Fransche Mammelukken, die in dienst zijn van den Pacha; zij trekken een hoog loon. Zij stonden gedurende veertien jaren in blakende gunst bij hunnen meester; hebbende deze alstoen het behoud van zijn leven, bedreigd door een' opstand zijner troepen, aan hen te danken gehad.
Men ziet, buiten de stad, op een Turksch kerkhof, het graf van den beroemden en ongelukkigen burckhardt. Het langdurig verblijf van dien onverschrokken reiziger onder de Arabieren had hem in gedaante en gewoonten naar een' Bedouïn doen gelijken. Dezen spreken nog met eerbied van den Sheik ibrahim (dit is de naam, waaronder hij bekend was). Men ontmoette hem dikwijls te paard in de woestijn, met de lans in de vuist en zijn' voorraad meel op den rug. Hij kwam somwijlen bij de Franken een praatje houden en een glas wijn drinken; maar hij hield zijne woning voor hen verborgen, ten einde, bij het ontvangen hunner bezoeken,

{==592==} {>>pagina-aanduiding<<}
den argwaan der Turken en van den Pacha, wiens gunsteling hij was, niet op te wekken.
Ofschoon de koffijhuizen te Cairo altijd bezet zijn met menschen, zoo kan men er, zoodra een verteller het woord begint te voeren, eene speld hooren vallen. De Arabieren geven, bij hunne verhalen, aan hunne verbeeldingskracht en hun geheugen den vrijen loop. Deze wondervolle verhalen, welker zedekunde somtijds voortreffelijk is, zijn zeer geschikt, om een onwetend en ligtgeloovig volk te vermaken. Een Turk zou, met de pijp in den mond, den geheelen dag dezelve gaarne aanhooren. Voor het overige hebben die verhalen niets gemeen met onze anekdoten. De verbeeldingskracht der verhalers, zoo rijk en schilderachtig, zou, in onze luchtstreken, als bevriezen, en zij zouden er hunne levendige manier van uitdrukking en hunne veelbeteekenende gebaren geheel verliezen. Men ziet er, die door het land reizen; maar de meest geachten onder hen houden hun verblijf in de steden. Somwijlen bepalen zij zich tot het opsmukken van het een of ander verhaal, ontleend uit de Arabische Nachtvertellingen of andere Oostersche boeken. Hier waarborgt een buitengewoon verhaal den roem van deszelfs verdichter, gelijk een goed boek in Europa den naam van een' schrijver; het wordt algemeen verspreid, gaat in alle koffijhuizen rond, en verschaft aan de karavanen, wanneer deze hare halten houden, eene aangename tijdkorting. De vrouwen mogen dat genoegen niet smaken; maar, in vergoeding daarvoor, noodigen zij de Almehs van eene hoogere orde te harent, om te dansen, te zingen of muzijk te maken; eene aloude gewoonte, waarvan wij de sporen vinden in hetgeen wij lezen van herodias, dansende voor herodes.
Ik heb een' zeer genoegelijken avond doorgebragt bij den Heer bockty, Zweedsch zaakgelastigde, een man van diepe kunde en bijzondere beleefdheid. Het is dezelfde, die eene zijner dochters, vóór eenige jaren, tusschen hare moeder en zuster in de straten van Cairo wandelende, door de hand van een' dronken soldaat,

{==593==} {>>pagina-aanduiding<<}
moest zien omkomen. Het schijnt, dat een groene sluijer, dien zij droeg, aanleiding gaf tot deze onmenschelijke daad. Men weet, dat het groen de kleur van den Profeet is, en dat den Christenen verboden is, dezelve te dragen.
Het paleis van den Pacha te Shoubra, aan de oevers van den Nijl, bevat, onder anderen, eene uitmuntende zaal. Prachtige kussens en tapijten, fonteinen enz., door eene verfrisschende koelte omgeven, alles noodigt u uit tot weelderige rust. Achter hetzelve is een bevallige tuin, op de Europesche wijze aangelegd, wiens met fijn gras bewassen grond en lustboschjes zich slingeren rondom eene sierlijke kiosk, beschaduwd door digt groen loof. De Pacha leeft ingetogen en wellustig tevens. Ik heb eens zijne maitressen zien uitgaan; zij waren acht in getal, maar zoo digt gekleed en met sluijers bedekt, dat ik mij van hare gelaatstrekken of houding geen denkbeeld konde vormen. Gelukkig, in dit opzigt, de reiziger, die eenige kennis heeft van de Geneeskunde! het Serail heeft voor hem niets geheims. De titel van Geneesheer boezemt den gesnedene eer bied in, die zich haast, om hem naar binnen te geleiden. De vrouwen leggen alle bedwang af, zoodra zij hem zien; zij laten hem toe, te lezen in hare kwijnende oogen, hare hand te vatten, en met haar gemeenzaam te praten.
Men ziet, te Cairo, vele pelgrims uit Mecca: zij zijn de gunsten waardig, om welke zij smeeken; want die reis mag een proefstuk van geduld en moed genoemd worden, vooral ten opzigte van degenen onder hen, die uit het midden van Afrika komen. De bedevaart der Christenen naar Jeruzalem is, daarbij vergeleken, slechts kinderspel. Zij moeten onmetelijke woestijnen doortrekken en zich allerlei soort van ontberingen getroosten, en er wordt eene hooge en buitensporige mate van geestdrijverij vereischt, om hen tegen dusdanige vermoeijenissen te harden. De kooplieden, welke dien togt voor hunne zaken ondernemen, begeven zich op reis met slaven, kameelen en een' goeden leeftogt; maar de arme Muzelmannen, die de reis te voet doen, stellen zich aan

{==594==} {>>pagina-aanduiding<<}
de uiterste bezwaarnissen bloot. De grijsaard, die zijne familie verlaat, om dien brandenden zand-oceaan door te trekken, stelt zich niets anders voor, dan dat hij dezelve nooit zal wederzien; want maar al te dikwerf gelijkt de terugtogt van eene karavaan pelgrims naar dien van een leger na het gevècht.
De Oosterlingen beminnen met geestdrift de warme baden, die zich in zeer groot aantal te Cairo bevinden. Voor Europeërs zijn dezelve eene zware proef. Gij gaat eerst geheel naakt in eene badstoof, en blijft er in, tot dat het zweet u uit alle de poriën dringt; daarna brengt men u in het bad zelf; vervolgens strekt men u uit op eene bank, en wordt gij door een' man derwijze gewreven, dat er alle uwe leden van kraken; eindelijk wordt gij in een ander kamertje gebragt, waar men u een rustbed, pijpen, koffij en sorbet aanbiedt. Wanneer gij eens aan deze baden gewoon zijt, ontwaart gij, bij het verlaten derzelven, een gevoel van welbevinden, dat zich niet laat beschrijven.
Korten tijd na mijne terugkomst te Cairo besloot ik, den berg Sinaï te bezoeken met een' mijner landslieden, zijnde een Duitscher, de Heer W***, (*) een zendeling ter bekeering der Joden. Zijn bediende, mijn getrouwe michel, zes Arabieren en acht kameelen maakten onze karavane uit.
Wij vertrokken den 29 October des namiddags, als op stok gezet op onze kameelen, en voorzien van een' voorraad water, kolen, koffij, rijst, meel en eene tent. Men ondervindt op den rug van den kameel eene vrij onaangename gewaarwording; want men wordt door den draf van het dier op eene ruwe wijze heen en weder geschud; echter gewent men zich aan die beweging. Men legt, op die wijze, drie mijlen binnen het uur af. Na zonsondergang hielden wij halte in het midden der woestijn. Men stak vuren aan; men maakte den avondmaaltijd gereed. Ongelukkig scheurde het zeil onzer tent,

{==595==} {>>pagina-aanduiding<<}
en moesten wij in de opene lucht slapen. Wij lieten het herstellen; maar het was ons in het vervolg van geen nut; want wij waren des avonds te vermoeid en hadden te weinig tijds tot slapen, dan dat wij er aan konden denken om de tent weder op te rigten.
Den 31sten October staakten wij vroeg onzen togt, om ons nachtverblijf te betrekken, vermoeid van het beklimmen der hooge duinen. Ik ontwaakte vóór het aanbreken van den dag, en begaf mij naar onze Arabieren; zij zaten bij groepen rondom een goed vuur, rookten en gebruikten koffij, terwijl jouma (dit is de naam van hun opperhoofd) het oog hield op de toebereiding van een' grooten koek, die gebakken werd. Onze escorte maakte een gedeelte uit van een' zwervenden stam, die gewoonlijk in de nabijheid van den berg Sinaï kampeert. De woestijn is deszelfs element; maar dezelve heeft volstrekt geen woest voorkomen. De Arabieren doen hunne togten, met musketten gewapend, en zonder eenigen anderen leeftogt, dan een' kleinen zak meel, koffij, en den noodigen toestel, om een en ander te bakken en te koken.
Men ontdekt geene sporen van vruchtbaarheid, dan nabij Adjerud, een gering dorpje, hetwelk achter eene rotsketen, omtrent vier mijlen van Suez, verscholen ligt. Wij staakten des avonds, voor eene poos, aan deze zijde dier bergen, onze reis. Die streek is zeer onveilig, uit hoofde van de struikroovers; onze gidsen, die hunnen togt wilden vervolgen, zagen zich genoodzaakt, dien nacht op de wacht te staan. De Heer W***, die verscheidene kisten met Bijbels naar den Sinaï voerde, stierf bijna van angst, dat wij door hen geplunderd zouden worden, en hij aldus het doel van zijnen togt niet zoude bereiken. Ten gelukke kwamen wij er met den schrik af.
Des voormiddags kwamen wij te Suez, waar wij een ongemeen vleijend onthaal vonden bij den Engelschen Consul. Vóór het middagmaal bezag ik de stad; zij is zeer klein, en omringd van zeer bouwvallige muren. Te Suez zijn de wateren der Roodezee zeer laag en is de golf zeer naauw; de oevers zijn ter regterzijde zeer steil, maar aan den kant van Arabië is eene uitgestrekte

{==596==} {>>pagina-aanduiding<<}
zandvlakte. Nadat ik aan den maaltijd den Jeruzalemschen wijn gedronken had, begaven wij ons naar onze escorte, die buiten de stad was gebleven, en wij gebruikten, met visch en koffij, een zoo smakelijk maal, alsof wij het in eene zaal hadden genuttigd. Op den volgenden morgen trokken wij de golf om, en ontmoetten, bij den ingang der woestijn, eenige bronnen, bekend onder den naam van Fonteinen van mozes; ofschoon het niet waarschijnlijk is, dat mozes, toen hij Egypte verliet, zijnen togt tot die plaats heeft uitgestrekt, dewijl hij, volgens de Heilige Schrift, de Roodezee droogvoets zou zijn doorgegaan. Het was uitmuntend schoon weder; er was volstrekt geene wolk in de lucht, en, zoo ver het oog reikte, was er geen levend schepsel te zien. Deze diepe stilte en die zoo onbenevelde dampkring verwekken in de ziel eenen indruk, die niets sombers bevat, en onbeschrijfelijk aangename gewaarwordingen bij ons opwekt.
Den 4den November, des morgens, was onze watervoorraad bijna geheel uitgeput. Eenige uren daarna, bij den ingang der vallei van Paran, ontdekten wij eene fontein. Ofschoon derzelver water eenigzins brak was, was het ons echter zeer dienstig, om onzen dorst te lesschen en koffij gereed te maken. De woestijn had hier een nog woester voorkomen: zij bestond, tot dusverre, slechts uit eene dorre zandvlakte, aan den gezigteinder met kleine bergen en rotsen; thans waren het steile bergen, die, de vallei onregelmatig omzoomende, haar een zeer romanesk voorkomen gaven.
Aan gene zijde der vallei wordt de weg meer en meer rotsachtig. Eene zware bui, die ons overviel, gaf aan denzelven een nog somberder aanzien. Toen het onweder voorbij was, beklommen wij, bij maanlicht, de bergen; en eenige uren daarna staakten wij onzen togt, te midden der zandvlakte, om er den nacht door te brengen. Onze zwervende leefwijs had, in zekeren zin, hare aantrekkelijkheid. Op den middag hielden wij halte, en meestentijds gebruikten wij eenige spijze op den rug onzer kameelen; bij zonsondergang verpoosden wij, om ons avond-
{==597==} {>>pagina-aanduiding<<}
eten te gebruiken, deden daarop eene wandeling, of hielden een praatje met elkander. Somtijds zetteden wij, na het avondeten, onzen togt voort tot in den nacht; alsdan stak men twee vuren aan, een voor ons, een ander voor onze escorte. Wat mij betreft, ik zat gaarne aan den haard der Arabieren, om, bij de flikkering der vlam, het oog te laten weiden op die schilderachtige en levendige groepen. Wij sliepen bij het vuur, in onze mantels gewikkeld, en (wacht u wel, onzen toestand te beklagen!) de stilte van den nacht, het verwonderlijk azuur des hemels, bezaaid met nog schitterender sterren, dan wij in onze gewesten zien, wekten eene alleraangenaamste gewaarwording bij ons op. Zeer vroeg in den morgen belaadden wij onze kameelen, en begaven ons op reis. Niets evenaart de schoonheid van den opgang der zon in de woestijn. Men ziet eerst de levendigste tinten aan den gezigteinder schitteren en verdwijnen. Plotseling komt de zon in al hare pracht te voorschijn, en vervult de onmetelijke ruimte. Dit schouwspel ziende, kunnen wij het ons verklaren, dat de Perzen op het denkbeeld kwamen, om de zon te aanbidden.
Wanneer men in de bergvlakte afdaalt, is het land doorsneden met enge valleijen, waar men eenige palmboomen ziet. Des anderendaags kwamen wij aan eene vlakte, omzoomd van zwartachtige bergen, welker hoekige spitsen zich aan den gezigteinder vertoonden. Die vlakte was als bezaaid met op zichzelve staande rotsen en groene plekken. Wij ontmoetten er eenige reizigers, die, op hunne kameelen gezeten, ons begroetten met de woorden: Vrede zij met u. Aan den voet der bergen zagen wij, des avonds, de grafsteden van eenige Arabieren, die in de woestijn gestorven waren. Het waren wanstaltige blokken, in het zand als weggezonken. Die soort van verspreide kerkhoven in de onmetelijke eenzaamheid bevindt zich, over het algemeen, in de somberste valleijen en te midden van afgronden. De Arabieren, hoewel Muzelmannen, hebben slechts zeer onvolledige godsdienstige denkbeelden. Onze escorte, en die,

{==598==} {>>pagina-aanduiding<<}
welke ons gedurende mijne reis vergezeld had, deden geene gebeden. W*** wendde vergeefsche pogingen aan, om jouma en zijne kameraden te bekeeren; wat zijn' bediende betreft, hij was katholijk, en zeide, met vrome gebaren, elken avond de litaniën der H. Maagd op. De pogingen van zijnen meester, om hem in een' Protestant te hervormen, leden schipbreuk op den heiligen ijver, die den man bezielde voor zijn geloof.
Des nachts hielden wij halte in eene engte, omringd door dorre en steile bergen, welker zijden helder verlicht waren door de maan. Te midden dier afgronden boden de Arabieren, in hun zoo schilderachtig kostuum, met de kameelen aan hunne zijde liggende, een zeer romanesk schouwspel aan. Jouma en michel gingen ons voor, om onze komst te berigten aan het klooster van den berg Sinaï. Den volgenden morgen, vóór het aanbreken van den dag, begaven wij ons weder op reis, in onze mantels gewikkeld, en staakten onzen togt, ten einde het ontbijt te gebruiken, in eene vallei, waar wij, gelukkiglijk, houts genoeg vonden, om een goed vuur aan te steken. Het kwam ons van pas; want het was een koude ochtend.

(Het vervolg en slot hierna.)

Hans komt door zijne domheid voort.

(Vervolg en slot van bl. 561.)

Onze Hans heette eigenlijk hans van der knol. Dien naam had hij verkregen door het gebruik, dat hij van de knollen maakte, om koortsen te verdrijven. Dit gelukte hem niet altijd, blijkens de spreekwijze: iets verknollen, door afgunstige ambtgenooten van van der knol altijd gebruikt, wanneer Hans eenen patiënt verknold had. Dit zij ten zekeren bewijze, dat er eens, doch wáár weten wij niet, een hans van der knol geleefd heeft. Hiermede wordt niets benomen aan den roem van van der knol, en van de wijze, op welke hij de koorts gewoon was zege-
{==599==} {>>pagina-aanduiding<<}
vierend te bestrijden. Hans was intusschen een bestudeerd man; dit is, als ik het zeggen mag, wel 20 pet. meer waardig dan gestudeerd of geleerd. Het is mij om het even, en het doet ook in onze zaak niets af, zoo min als bij die Heeren, die dezen naam bezitten, of men deze hoogdravende titels als bedrijvige of lijdelijke deelwoorden voornemens is te verklaren. Hij was dan een bestudeerd man, en ten bewijze hiervan strekt zijn geleerdelijk veranderde naam, johannes knollius, onder welken hij, in de geleerde wereld, tot op dit oogenblik, met grooten roem bekend is. In de woonplaats van knollius woonde ook een kleermaker. Den naam van dezen man meldt ons het geschiedboek niet. Er zijn sommige geleerden geweest, die hier aan jan van leyden dachten; maar deze geleerden zouden beter hebben gedaan, indien zij, zonder te veel te willen bepalen, nu en dan hunne geleerdheid met een Jan van Leyden hadden laten afloopen. Doch die jan van leyden, dien zij nu een plaatsje gunden in hunne geleerde zotternijen, is voor die eer gevoelig, maar wil van dezelve geen gebruik maken. Want als kleermaker had
jan van leyden geenen naam; zijne broodwinning kon hem dien niet bezorgen, en daarom besloot hij Koning te worden; toen eerst ontving hij zijnen naam, toen hij Koning van Munster werd; en Koningen, dit weet men, hebben altijd een' naam gehad, t.w. in de Geschiedenis.
Doch de vriend van onzen knollius was geen Koning, maar een eenvoudig burgerkleermaker. Daarom kon hem zijn ongeluk, dat straks zal gemeld worden, het verdiende plaatsje in de korte kronijk achter den Almanak niet eens bezorgen. De Geschiedenis, vooral wanneer die prachtig wordt uitgevoerd en met eene heerlijke opdragt voorzien is, geeft naauwkeurig verslag van Koningen, al waren en bleven zij kleermakers en snijders tot aan het graf. Wien dit gelust, moge nieuwe en oude Geschiedenissen doorsnuffelen; en, indien hij naauwlettende is, zal hij eene menigte vinden van kleermakerachtige Koningen, of koningachtige kleermakers, dat toch inderdaad slechts weinig verschilt. Wat hiervan de reden is, zult gij bij de uitvinders dier Geschiedenissen nooit ontdekken. Ook zijn de namen van behoorlijk gepatenteerde kleermakers (zoodanig een was de vriend van onzen knollius) van te weinig belang, om de aandacht van den Geschiedschrijver, die uit en voor belang zijn werk ver-
{==600==} {>>pagina-aanduiding<<}
rigt, zelfs ééne minuut bezig te houden. Dan eerst komen hunne namen in geschrift, wanneer zij zich hebben onderscheiden; dat is, wanneer zij den naam en den roem hebben verdiend of verkregen, dat zij niet alleen burgers, maar ook Vorsten en Koningen en Keizers hebben in de kleeren gestoken.
Dezen misslag der Geschiedenis moeten wij ons getroosten. Het is een geluk voor ons, dat, al verzwijgt de Geschiedenis den naam van onzen kleermaker, wij niet genoodzaakt kunnen worden tot het geloof, dat knollius geen vriend heeft gehad, die kleermaker was. Want sedert onheugelijke tijden maken de kleederen den man. Is het dan niet natuurlijk, ja geloofelijk, zelfs zeer noodzakelijk, dat er overal en altijd, dus ook in de woonplaats van onzen knollius, een kleermaker is aanwezig geweest? De stadgenooten van den kleermaker miskenden eenigermate de verdiensten van dezen belangrijken man. Door zijne bekwaamheid kwamen toch onderscheidene groote mannen te voorschijn. Ondankbaar is het gehandeld door dit geslacht, hetwelk aan den kleermaker niet eens zijn wettig eigendom, zijnen naam, gegeven heeft. Misschien had dat geslacht die fraaije kleederen minder noodig dan volgende tijden, welke aan den kleermaker volstrekt alles te danken hebben, die daarom ook hem als patroon diep vereeren, en hem, boven zijnen eenvoudigen naam, nog andere uit Frankrijk en Engeland medebrengen, welke de kleermaker slechts met veel moeite en niet zonder hulp weet thuis te brengen.
Deze bekwame, maar vergeten man had dan eens soep gegeten, en, het zij met of zonder opzet, een beentje ingeslokt, dat onbeleefd genoeg was, om in zijne keel onbewegelijk post te vatten. Zoodra was niet deze ramp ter ooren gekomen van de bevolking zijner woonplaats, of geheel de stad, welke, volgens eigene overtuiging, den dienst des kleermakers volstrekt niet missen kon, bestormde het huis van den armen knollius, hem vreesselijk bedreigende, indien hij den kleermaker niet spoedig op de been (ik wil zeggen, op de tafel) hielp. Onze knollius had tot dusverre een' gelukkigen oorlog gevoerd tegen koortsen, en hij gevoelde het pijnlijke van zijnen toestand, toen hij geroepen werd, om den kleermaker te genezen. Oogenblikkelijk herstelde hij zich, nadat de menigte zijn huis had verlaten. Zijne knollen konden hem niet baten, dit zag hij duidelijk,

{==601==} {>>pagina-aanduiding<<}
maar wel de dommekracht en het windas van den timmerman. Aan het huis van dezen had hij 's voormiddags nog tegen koortsen geageerd; toen waren hem deze werktuigen bijzonder in het oog gevallen, en daarom besloot hij, die werktuigen voor eenige oogenblikken ter leen te vragen. Met deze instrumenten gewapend, zou hij een' geheelen os uit de keel des kleermakers gehaald hebben; wel te verstaan, indien er een os in gezeten had. De onmogelijkheid hiervan was aan knollius nog niet gebleken. Want dat hing af, of van de grootte van den os, of van de ruimte van 's kleermakers keel, of van beide te gelijk. Knollius had gestudeerd, en hij wist daarom ook, uit de Geschiedenis, dat milo van Krotona wel eenen vierjarigen stier op de schouders naar huis heeft gedragen zonder rusten, en dat hij denzelven op éénen dag heeft opgegeten. Juist dit geval van milo deed hem wijsselijk besluiten, dat welligt de os in de keel zat, daar hij als Kantiaansch wijsgeer besloten had, aan tijd noch ruimte ooit te zullen denken. Hans had zijne maatregelen ook zoo goed genomen, dat hij, des noods, den kleermaker, met al deszelfs ap- en dependentiën, binnen het minuut in eene geheel andere provincie of wereld (dat komt hier op hetzelfde neder) had kunnen overtrekken. Knollius, die anders zeer menschlievend was, (want zonder menschen had hij immers geen praktijk?) begreep evenwel, dat het beentje niet in zijne eigene keel zat, maar in die des kleermakers; en hij zond daarom, hoe bedenkelijk ook hem het geval voorkwam, geen koren van den molen. Meester Vink werd dan door knollius aanstonds overal betast, behalve waar hem de schoen wrong; ik wil zeggen, behalve in zijne keel. Knollius, die met blijdschap de begeerde
werktuigen vernam, verzocht den kleermaker, dat hij den mond zou opendoen; en deze, om den gevaarlijken buurman te beter te doen bespieden, deed, ten einde den mond te wijder te kunnen opspalken, de oogen toe. In deze houding bleef de kleermaker eenigen tijd, en hij geloofde in allen ernst, dat de oogen van knollius te beter zagen, hoe vaster hij de zijnen toedrukte. Doch knollius had thans zijne aandacht op gewigtiger voorwerpen gevestigd. Hij had vast besloten, de keel des kleermakers, ten koste van alles, ruim te maken. Terstond legt hij in het kabeltouw een' vervaarlijk grooten knoop, om het beentje des te beter uit het naauwe keelgat in de wijde wereld te helpen. Hierop plaatst hij windas en dommekracht, opdat zoo zijne kuur zeker en onfeilbaar zou

{==602==} {>>pagina-aanduiding<<}
gelukken. Het gestommel van knollius, die met deze wigtige instrumenten niet dagelijks omging, brak de doodsche stilte af, met welke iedereen de uitkomst dezer voorgenomene operatie afwachtte, maar deed intusschen bij den kleermaker eene groote nieuwsgierigheid ontbranden naar hetgeen in zijne nabijheid omging. Zonder dat anderen het zagen, deed hij de oogen open, en hij ontdekte nu het eerst knollius, in het zweet van zijn aanschijn, zich met de dommekracht voorbereidende tot een' heftigen aanval op het beentje. Dit gezigt, door de bedenkelijke houding van knollius nog belangrijker geworden, deed den kleermaker op eens in zulk verschrikkelijk lagchen uitbarsten, dat allen van ontsteltenis opvlogen, en ieder dit lagchen beschouwde als de laatste stuip van den armen soepëter. Knollius stond hierbij onbewegelijk, met een beklemd hart, met een bedrukt gelaat, zonder tong of spraak, door de omstanders, tot zijn geluk, niet opgenomen, maar voorbijgezien. Op eens vliegt hem iets in het aangezigt. Het soepbeentje, namelijk, had, uit vreeze voor het kabeltouw, de ingenomene positie gewillig ontruimd, maar, uit weêrwraak, een' geduchten uitval gedaan tegen den neus van knollius. Hoe pijnlijk ook deze uitval was voor den operateur, zoo was dit geval toch van zeer veel belang voor zijnen roem en zijne beurs. Volgens het genie van knollius, was hij de eerste, die de ontruiming der keel van den beenslikker aankondigde; en het laat zich begrijpen, dat hij nu liet blijken, op deze retraite van het beangstigde soepbeentje gerekend te bebben. Kon deze man wel door domheid voortkomen, die zijne slimheid zoo heerlijk openbaarde? Die knollius, die was eerst een man! Zijn vernuft, dit zag men klaar, had hem geholpen. Van dit oogenblik had niemand de eer van ziek te zijn geweest, die niet door
knollius gecureerd was. Een aantal van zieke en gezonde patiënten gaf hem praktijk en geld en een rijtuig met twee paarden, zoodat hij nu over viermaal meer pooten, dan te voren, disponeren kon, om voort te komen. Dat rijtuig bragt hem dan ook in de stadsregering, in adellijke familiën, en zoo al verder - zoo verre, als twee paarden voor een ligt en fraai rijtuig loopen kunnen. Doch de juiste bepaling hiervan behoort tot de diepe geleerdheid der Roskammers. Door de dommekracht, niet door domheid, kwam knollius in de wereld voort, en wel spoedig en zeer gemakkelijk, zonder hoofd- of halsbreken.

{==603==} {>>pagina-aanduiding<<}

Er blijven mij twee oogpunten overig, uit welke dit ons gewigtig spreekwoord nog kan, en had moeten, beschouwd worden. Ik bedoel een aardrijkskundig en een onoordeelkundig oogpunt, hetwelk met het oordeelkundige en geschiedkundige een schoon geheel zou hebben opgeleverd. - Doch het is beter wat, dan nietmetal; en daarom kon ik nu eindigen met de schoone belofte, dat wij bij nadere gelegenheid Hans of zijnen Ezel wel eens weder bij de ooren zullen trekken. Gij zijt evenwel, denk ik, nieuwsgierig, om te weten, hoe het spreekwoord b.v. aardrijkskundig of onoordeelkundig kan worden behandeld. Dit zal ik u met weinige woorden zeggen, en het blijft voor uwe rekening, indien gij mij niet begrijpt.
Aardrijkskundig kan men dit spreekwoord van Hans behandelen, door met hem de geheele wereld rond te reizen, en zorgvuldig op te merken, hoe Hans het maakt met zijn graauwtje, b.v. in Spanje, Frankrijk, Italië, Duitschland, buiten Europa. Gelijk kleederen en gewoonten verschillen, zoo verschilt ook Hans, naar mate gij hem onder verschillende luchtstreken opmerkt en gadeslaat. Want er is geen schepsel, dat meer van den invloed der winden te vreezen heeft, dan Hans, die, zoo hij ergens in zijn ligchaam daartoe een plaatsje heeft, van top tot teen letterlijk een windzak is. Zoo zult gij dan nu eenigzins begrijpen, wat eene aardrijkskundige behandeling van ons spreekwoord zeggen wil. Waar gij doolt of reist, dit zal u duidelijk blijken, overal komt Hans door zijne domheid voort; zoodat geen Hans het vaderlijk erfgoed behoeft, die de meer winstgevende domheid bezit, en daarom geld en goed voor zich kan ontberen. Maar in ons Nederland zal hij Hans met zijne domheid overal het laatste plaatsje, dat overig is, weltevreden zien innemen. Zoo weinig hansheid kleeft Nederlanders aan, dat alle Hansen de plaatsen verdienen, welke zij bekleeden. Dat zal ieder gelooven, en moeten gelooven, wel te verstaan zoo lang Hans alleen het woord mag voeren.
Het is hier de vraag niet, os domheid niet somtijds nuttig kan zijn. Dit valt niet te betwijfelen, en er was, en er is nog, eene heilige onkunde. Maar de domheid van hen, die zich dom houden, opdat gekken, die de kaart hebben, in hunne eigene oogen wijs zijn, is grooter kunst, dan de domheid ex professo te beoefenen. Of deze voorgewende domheid ook zedekundig kan worden goed gemaakt, even zoo

{==604==} {>>pagina-aanduiding<<}
gemakkelijk als dit staatkundig voor en door staatkundigen reeds meermalen geschied is, laat ik onbeslist. Maar dit weet ik, dat deze staatkundigen, die van geven en nemen weten, alleen dom zijn bij zulken, die nog hooger verheven zijn, dan hunne naamgenooten op schoorsteenen; en dat zij meer aan Plutus of Mammon denken, dan aan de zedekunde, bij welke ook hunne averegtsche domheid of slimheid niet bekend is, dan onder ingeslokene waren of verbodene goederen. - Dit slechts in het voorbijgaan.
Wat nu aangaat het onoordeelkundige der behandeling van ons onderwerp, daarover laat zich niet veel met weinige woorden zeggen. Het zweeft voor mijnen geest als iets duisters en geheimzinnigs. Daarom is alles misschien nog eenigzins gewigtig; even als de duisternis der Egyptische Hieroglyphen belang inboezemt aan geleerden, die zich misschien schamen zouden over tijdverlies ter opheldering van aardigheden, die, aan het daglicht gebragt, als beuzelarijen zouden worden veracht. Zoo iets kan men wel nagaan, als men iets weet van dien geleerde, die bijna twee jaren zich had afgepijnigd, om een opschrift te ontcijferen; die aanstonds julius cesar bij het hoofd had, en naderhand, tot zijne spijt, ontdekte, dat het zoo fraaije opschrift geene Latijnsche, maar Fransche geboorte had, en zeggen wilde: Hier is de weg der Ezels naar de stad. Zoo vele ezels vonden dien weg vóór hem, en onze geleerde, zelfs op het spoor der ezels, niet. Dit nu was onoordeelkundige oordeelkunde. Hij is de laatste werkman nog niet geweest in dat gild Zoodat ik maar zeggen wil, dat er ook geleerden zijn, die, juist door hunne geleerdheid, al zeer dom zijn. Dit dient tot narigt.
Duidelijker kan ik u vooralsnog de zaak niet maken. Misschien zullen u die genen te regt kunnen helpen, die hunne oogen, ooren en hersenen sparen, en daarom alle devotie toonen alleen met wijden mond. Zoo niet, dan wensch ik u allen toe, dat abrakadabraïsche taal nooit uwe hersenen of ooren vermoeije, en dat allen, om het even van welk gild, die abrakadabra en zulke verheven wijsheid uitkramen of verkoopen, emeritus mogen worden verklaard, sine stipendio et salvo honore; dat is: dat zij worden op stal gezet, om, daar zij geen cent ooit verdiend hebben, nu enkel van de eer en den wind te leven, waaraan zij voor zich zelden gebrek hebben. Mutato nomine cet.


{==605==} {>>pagina-aanduiding<<}

De bezoldiging der zonde.

(Vervolg en slot van bl. 566.)

Binnen twee jaren was adela de mijne.
Nu was het onstuimigst verlangen van mijn hart voldaan. Maar ik had zonde bedreven - zware en verschrikkelijke zonde. Ik had derzelver bezoldiging ingeoogst - in vollen nadruk ingeoogst Ik bezat rijkdom. Ik bezat rang. Het voorwerp, dat ik zoo lang, zoo lang hopeloos had bemind, was het mijne. Niemand ter wereld kon mijnen wil mij betwisten of mijne wenschen dwarsboomen. Misschien zal men vragen, of ik nu gelukkig was? - Gelukkig! Ach! sedert den dag des doods van mijnen broeder kende ik de beteekenis dezes woords niet meer. Spoedig, zeer spoedig trof mij vergelding. De Almagtige bezocht mij spoedig met zijne tuchtigingen. Ik hield ongemeen veel van kinderen. Ik bemerkte bij dezelven eene reinheid en onschuld, welke mij toeschenen van eene andere wereld te zijn. Gaarne was ik in gezelschap van die lieve kleinen. Hunne hartelijke vrolijkheid, hun lustig spelen, hunne onnoozele eenvoudigheid en hun innemend lagchen zouden mij, meende ik, ook in mijne somberste uren, nog eenigermate aan mijzelven onttrekken. Ik smeekte God - want ik verstoutte mij, te bidden! - om mij zoodanigen zegen te schenken. Er waren nog andere redenen, die mij vurig en dringend naar kinderen deden verlangen. Ik was de laatste van mijnen stam. De naam van moyston, een geslacht van zoo treffelijke afkomst, een adel van zoo hooge oudheid, zoude met mij uitsterven. De uitgestrekte landgoederen zouden in dit geval eene familie verrijken, die zich reeds te onzen koste groot had gemaakt, en welke te noemen zelfs mij hatelijk was. Om deze redenen, behalve mijne natuurlijke genegenheid voor kinderen, had ik een boven alle beschrijving onrustig verlangen naar eigen kroost. Jaren gingen voorbij - ik was kinderloos.
Het geweten hernam allengs zijne regten en deed zich gelden. De gedaante van mijnen broeder vervolgde mij dreigend, gelijk eene schim. Nacht en dag, in huis en daar buiten, in gezelschap en in de eenzaamheid, was zijn beeld voor mij. Mijne gezondheid begon zigtbaar af te nemen. Tot geneeskundige hulp werd toevlugt genomen. Mijn arts verklaarde mij zenuwzwak en miltzuchtig, ried mij verandering van

{==606==} {>>pagina-aanduiding<<}
lucht en plaats aan, deed mij van het eene verblijf naar het andere, naar Brighton, naar Cheltenham snellen, en schreef mij versterkende middelen en voedzame spijzen voor.
Het was vruchteloos. Ik walgde van de geleerdheid der geneeskundigen. Met versmading lachte ik om de zelfvoldoening hunner onkunde, - om het vertrouwen, waarmede zij van hunne bekwaamheid spraken. Mijne ziekte was boven het bereik hunner kunst; dit wist ik. Mijne kwaal was een knagend geweten. Mijn lijden kwam van de benaauwdheid eener inwendige wroeging. Mijne koortsige dagen en rustelooze nachten werden veroorzaakt door een pijnlijk gevoel van bitter zelfverwijt, hetwelk, even als de gier de lever van prometheus, gestadig mijn inwendig leven aantastte, en maar al te zeer in waarheid een beeld was van den worm, die nooit sterft.
Na een treurig verblijf te Malvern, Harrowgate, Buxton en op verscheldene andere, aan dwaasheid en kostbare vermaken gewijde plaatsen, keerde ik naar Mountsfield terug met kennelijk verergerde ongesteldheid. Deze was nu tot zoodanige hoogte gestegen, dat ik niemand meer onder de oogen durfde komen. Met de hevigheid eens ijlhoofdigen drong ik er op aan, dat zelfs geen der dienstboden zich moest verstouten, mij te naderen. Wat zij ook te zeggen mogten hebben, of hoe noodzakelijk de boodschap ware, onder bedreiging, van hen oogenblikkelijk weg te jagen, gebood ik hun telkens, op staanden voet terug te keeren. Mijne vrouw redeneerde, betoogde, smeekte. Vergeefs. Ik begon mijnen geneesheer na te praten en de schuld op de geheele verwarring van mijn zenuwgestel te leggen. Doctor warren - hij is nu in zijn graf - wilde mij behoedzame voorzorg aanbevelen. Behoedzaamheid! - voorzorg! Zelfs den blik der huisbedienden, welke mij omringden, kon en durfde ik niet ontmoeten. Ik schroomde, ik vermoedde, zij zouden de geheime schuld lezen in de akelige vertwijfeling van mijn angstig voorkomen. Ik werd gehoorzaamd - zelfs letterlijk gehoorzaamd: ik kon naar mijne verkiezing over het landgoed wandelen, zonder eenig menschelijk wezen te ontmoeten. Ik kon de lange galerij van Mountsfield doorloopen, boven en beneden, heen en weder in de prachtige, maar eenzame vertrekken gaan, en, niet gestoord door de tegenwoordigheid of het geluid van eenig levend getuige, mijmeren over mijnen steeds toenemenden angst, wroeging en wanhoop.

{==607==} {>>pagina-aanduiding<<}

De slaap verliet mij. Die minzame, aandoenlijke stem klonk steeds in mijne ooren - boven het razen van den huilenden storm - boven de golven der zee, wanneer zij met verschrikkelijk geweld op het strand braken - in de stilte van den middernacht en op den helderen middag - bij zang en dans - overal, waar ik mogt gaan, klonk mij, tot mijne gedurige beschuldiging, die stem in de ooren: Hendrik! lieve hendrik! red mij, red mij!
Ik poogde aan mijn wroegend gewisse eenige verzachting toe te brengen door de meest uitgebreide milddadigheid. Ik zou gaarne den Regtvaardige hebben willen omkoopen door een leven, geheel aan het bestaan van hulpbehoevenden toegewijd. Aan armen, lijdenden, ouden en zwakken deelde ik van mijnen overvloed rijkelijk mede. Helaas! het scheen bijkans, alsof er een vloek op rustte. De voorwerpen mijner goedheid toonden, onwaardigen, ondankbaren, bedriegers te zijn, die op eene lastige wijze zich indrongen. Weinigen, zeer weinigen bleken, bij onderzoek, die hulp te verdienen, of werkelijk gebrek te lijden. En de zegeningen, welke deze mij toewenschten, schenen mij, in mijne ontstelde verbeelding, zoo vele uitdrukkingen van de bitterste spotternij te zijn; en bij de hartelijke uitboezemingen, die zij deden, dat ik nooit ellende mogt kennen, was het mij, alsof een vijand tergende met mijn ongeluk den spot dreef en om mijne wanhoop lachte.
Maanden achter elkander had ik in dezen koortsachtigen toestand doorgebragt, toen er iets voorviel, dat aan den loop mijner gedachten eene andere rigting gaf. Op eene mijner eenzame omzwervingen door het bosch vond ik een klein jongsken, koud, hongerig en bijna zonder kleeding, weenende bij eene stervende moeder. Zij was de vrouw van eenen soldaat. Zij had haren man verloren. Zij keerde naar de plaats harer geboorte terug. Ziekte en gebrek hadden haar belet, verder te komen. Zij naderde haar levenseinde. Haar kleine medgezel - ik mag wel zeggen, haar vertrooster - was een knaapje van vijf jaren, met een open oog en een gelaat, vol van de fraaiste, zachtste, liefelijkste uitdrukking. Hij zat aan hare zijde, in kinderlijke onschuld, in hulpeloozen kommer. De toon, waarop hij met eene zachte stem gedurig zeide: ‘Schrei niet, moeder! schrei niet,’ terwijl hij het doodzweet haar van het voorhoofd veegde, trof mijn hart, hoe koud, woest en ongevoelig het thans ook ware.

{==608==} {>>pagina-aanduiding<<}

De vrouw werd, onder behoorlijke verzorging, naar huis gebragt. Men beproefde aan haar de middelen der kunst, en deed aan haar, wat rijkdom vermogt, tot verligting van haar lijden. Het baatte slechts weinig. De dood wilde zijne prooi niet laten varen. Van uur tot uur werd zijne aannadering meer merkbaar. De treurende knaap bleef met kommervolle oogen en bevende lippen haar oppassen, terwijl zij afnam; hij zat uren met zijne kleine hand in de haren geklemd, en toen de laatste worsteling kwam, en wij hem noodzaakten de kamer te verlaten, plaatste hij zich op den trap voor de deur, vroeg stamelende ieder, die binnentrad of het vertrek verliet, en, daar telkens de antwoorden meer hopeloos werden, weende hij in stilte. Toen wij hem den dood zijner arme moeder aankondigden, weigerde hij voedsel. Met geene lekkernijen konden wij zijnen eetlust opwekken. Hij zat bij de doodkist in kinderlijke droefheid, en treurde, als iemand, die niet vertroost wil worden.
Daar was in deze hulde van het kinderlijke hart iets, dat mij bijzondere belangstelling inboezemde. Ik wil hem houden, dacht ik, hem opvoeden en verzorgen. Hij ten minste zal mij liefhebben. In de borst, waarin zoo veel liefde voor de moeder was, zal ook dankbaarheid huisvesten; en op hem, aan mij verbonden door de banden van ontelbare verpligtingen, zullen de luidruchtige vermaken der wereld geenen invloed hebben.
De prikkel van het oogenblik verloor weldra zijne kracht. Nadat mijne ziel zich bezig had gehouden met de verzorging van den kleinen wees, en de noodige schikkingen tot diens opvoeding gemaakt waren, namen mijne gedachten allengs weder den vorigen loop, en de geringste aanleiding was toereikend, om mijne vroegere ziekte met vernieuwd geweld te doen terugkeeren. Het duurde niet lang, of dit gebeurde. Ik had genoegen in het kerkgaan gevonden. Ja, hoe onwaarschijnlijk dit welligt aan anderen voorkome, mijne gelukkigste uren waren die, welke ik in de kerk doorbragt. Ik kon bidden, en ik bad. Ik begon den weldadigen invloed van den godsdienst te gevoelen; en had ik ooit een oogenblik, vrij van knagend zelfverwijt, het was, wanneer ik mij in het Huis des Heeren bevond. Getroffen door eenige plaats der Heilige Schrift, door de eene of andere toespeling op mijnen gemoedstoestand - tot kalmte gebragt door de plegtige stilte in het heiligdom, of geroerd door de hartelijke prediking van

{==609==} {>>pagina-aanduiding<<}
den goeden grijsaard, welke het Evangelie verkondigde, heb ik geweend, dikwijls bitter geweend, als ik dacht aan dien Hemel, uit welken ik mijzelven had buitengesloten. Ik weende, wanneer ik dacht aan den verschrikkelijken toestand, waarin ik zonder mededoogen mijnen edelaardigen broeder hulpeloos had gelaten. Ja, ik weende, zoo dikwerf ik overpeinsde, wat ik had kunnen zijn, en wat ik was! Evenwel waren het eigenlijk geene tranen van berouw. Wat een verbroken hart is, wist ik niet. Mijn hoogmoedig verstand had afkeer van alles, wat naar belijdenis van zonde en smeeken om vergiffenis geleek. Het besluit, waartoe ik telkens kwam, was: Voor mij geene erbarming! Daar bestaat geen menschelijk wezen, waaraan ik mijn geheim zou willen mededeelen. De kanker mijner ziel, welke mij verteert, moge voortknagen aan mijn hart - ik wil dit geheim met mij in het graf nemen.
Ik heb gezegd, dat mijne gelukkigste uren waren, die ik bij de openbare godsdsdienstoefening doorbragt. Doch, het duurde niet lang, dat ik deze kalmere oogenblikken mogt genieten. Op Paaschzondag meende ik te bemerken, dat Do. alleyne het oog op mij gevestigd hield, terwijl hij langzaam, op zijnen diepen, deftigen toon, las: Gij zult niet doodslaan. Dit ging mij als door merg en been. Ik verbeeldde mij, in zijnen toon iets ongewoons te hooren, en in zijn' doordringenden blik eene bijzondere uitdrukking, in zijne anders liefderijke en zachte uitspraak zekere scherpheid en strengheid te ontdekken. Zoude hij mij verdenken? Zoude hij dat durven doen? Ik wilde hem trotseren. Ik kon niet. Ik was voor de laatste maal ter kerke geweest.
Mijne ziekte keerde nu met tiendubbel geweld terug. Ik was wederom niet in staat, de tegenwoordigheid mijner eigene bedienden te verdragen. Ik vorderde, dat zij nooit zich zouden vermeten, mij aan te zien, wanneer zij de tafel bedienden; hunne oogen mogten de mijnen niet ontmoeten. ‘Ik wil,’ zeide ik met toon en houding van een' krankzinnige, ‘door dienstboden niet begluurd worden in mijn eigen huis.’ Mijne goede vrouw nam het woord: ‘Maar, mijn waarde! neem in aanmerking, wat de lieden toch wel van zoodanig bevel zullen denken.’ Met toenemende drift hernam ik: ‘Het doet niets af; ik wil gehoorzaamd worden.’ Adela's lief derijk antwoord was: ‘Goed, hendrik! goed. Uw wil, gij weet het, is altijd de mijne. Onderstel dan, dat wij ons geheel niet meer door hen laten oppassen; ik zelve,’ zeide

{==610==} {>>pagina-aanduiding<<}
zij met den haar eigenen lieven lach, ‘zal u bedienen. Wilt gij mij als uwen schenker aannemen?’ Het voorstel behaagde mij. Ik stemde er in toe. Maar, na verloop van eenigen tijd, ontwaarde ik tot mijn verdriet, dat de tegenwoordigheid van adela voor mij een pijnlijke dwang was. Ik deed haar den voorslag, om alleen te eten. Slechts met tranen verzette zij er zich tegen, en - berustte.
Ik heb evenwel den moed niet, om alleen te slapen. Bij mijn ontwaken bevind ik mij telkens in doodsbenaauwdheid. De stille en sombere plaats der wandeling is steeds voor mij. Ik hoor het ruischen van den stroom op eenigen afstand - het laatste ploffen in het water, toen mijn broeder voor altijd wegzonk. Ik zie de benaauwdheid op zijn smeekend gelaat, toen hij met den dood worstelde. Nog is het mij, alsof ik hem, in den jongsten nood, voor de laatste maal help! hoor roepen, en de luchtbellen, die uit zijne longen kwamen en op het water staan bleven, kan tellen. Kortom, ik ben ellendig, - ellendig boven mate en verbeelding, - ellendig zonder hope in dit en in het toekomende leven! Want er staat geschreven: De bezoldiging der zonde is de dood.

Getal der Joden in verschillende aardstreken.

(Hassel, in de Geogr. Ephemeriden, 1825. Vol. XVI. p. 385.)

Men berekende in 1825 het getal van Joden op nagenoeg 3,165,800 zielen, behalve 15,000 Samaritanen en 500 Ismaëliten. Het getal der in Europa wonende Joden wordt op 1,918,053 geschat, waarvan er 80,000 in de Nederlanden leven, terwijl Frankrijk er 60,000, Engeland 12,000, en Zweden slechts 450 telt.

Iets, over de Engelsche mode - romans.

Een Engelsch schrijver heeft gezegd, dat eene der aangenaamste gewaarwordingen, welke een mensch kan ondervinden, die is, welke voor hem ontspringt uit den galop van een vierspan, dat zijne berline op een' welonderhouden weg doet voortvliegen. Wat mij betreft, ik houd het daarvoor, dat de meest comfortable van alle gewaarwordingen die zijn, welke ons bevangen, wanneer wij, onachtzaam op eene sofa

{==611==} {>>pagina-aanduiding<<}
uitgestrekt, digt bij een goed vuur en eene lamp, die het vertrek somber laat, om voor u haar licht onverdeeld te doen schijnen, een' vermakelijken roman lezen; maar dan moet die roman noch al te hartstogtelijk, noch al te vol avonturen zijn, opdat deze zoete gesteldheid niet verstoord worde door aandoening des harten of der verbeelding. Men heeft in Engeland eene nieuwe soort van romans uitgedacht, opgesteld om in de boven beschrevene oogenblikken te worden gelezen. Zij zijn kort en vlugtig. Hunne tafereelen ontleenende uit den hoogeren leeftrant, kunnen zij alleen aan de groote wereld behagen. Men vindt dezelve op de piano's, op de toiletten. Gij loopt ze door, terwijl ge op het rijtuig wacht, dat u naar het bal moet brengen. Daarom ook noemt men deze nieuwe romansoort fashionable publications. Om geacht en gelezen te worden, moet zij door eene aanzienlijke pen geschreven zijn. Men verneemt terstond naar de afkomst des schrijvers, en zijn geslachtboom moet even zuiver zijn als zijn stijl. Met den tijd zal het aanspraak geven op adeldom, een' dezer romans geschreven te hebben; en, in den loop der eeuwen, zal er even veel eere mede verbonden zijn, een' dezer elegante schrijvers tot voorvader gehad te hebben, als tegenwoordig een' der strijders te Hastings onder zijne voorouders te mogen tellen. Zoo is de zuster van den Hertog van Argyle, Lady charlotta bury, schrijfster van den roman, Alla Giornata; Lord blessington schreef de Vavason; Lord normanby, Matilda; Lord ribblesdale, Granby, enz.

Ach, ware het bij de Franschen alleen zoo gesteld!

- ‘Half vier,’ zeide mijn vriend tot mij; ‘'t is tijd.’ En wij begaven ons op weg.
De straten van de Chaussée-d'Antin hadden haar gewone aanzien, - rijkdom, zorgeloosheid en vermaak alomme; naauwelijks konde men, te midden van het geraas, ginds en elders den kreet der vonnis-uitroepers onderscheiden, en in meer dan een van de schitterende hôtels der wijk wist men zelfs niet eens, dat de maatschappij op dezen dag zich stond te wreken (gelijk de makers van wetten dat noemen); dat is te zeggen, een harer leden dooden.
Maar, naar gelange wij de gemeene - volksbuurten nader-
{==612==} {>>pagina-aanduiding<<}
den, ontmoetten ons vele mannen, kinderen, en zelfs vrouwen, met haastigen tred naar hetzelfde punt zich spoedende.
Wij kwamen op de place de Grève, (het plein der teregtstelling.) Daar was het afzigtigste, walgelijkste en haveloosste graauw bijeen, dat zich ooit aan mijn oog vertoonde. Het was van dat uitvaagsel, dat zich de verbeelding voorstelt, gevangenen aan de deur der kerkers moordende, rondom de schavotten dansende, en de straten doortrekkende, met bloedende menschenhoofden op pieken, bij wijze van banieren.
Afgrijselijk was het voorkomen der mannen, met hun morsig aangezigt, zwarten baard, gele kleur, en dat ijzingwekkend mengsel van ellende en woestheid. En de vrouwen, goede Hemel! hoe schrikbarend zagen zij er uit; even gelijk die van 1793, met hare doffe oogen, gore lompen, loodkleurig aangezigt!
Dat graauw vermaakte zich, in verwachting, met wreede aardigheden; het was daar als in den schouwburg, in het parterre (den bak) van de guillotine; woordspelingen op den ter dood veroordeelden, op zijne straf, op zijn beroep; voorspellingen, rakende zijne houding in de jongste oogenblikken; verhandelingen, als 't ware, over het schavot en den beul; verklaringen over den aard en den duur der straf, door lieden, bedreven in dat onderwerp; ouders, hunnen gretig luisterende kinderen de zamenstelling der guillotine verklarende. Men telde en berekende elke minuut; elke opgemerkte beweging van den uurwijzer deed het gepeupel trillen van ongeduld en verlangen naar de verschijning van den lijder!
Op de kaai, in de straten, op het plein verdrong zich de schare; van tijd tot tijd noodzaakte zij de Gendarmes tot wijken, en alsdan tuimelde en verstrooide zij zich in den ontruimden kring, zich spoedende naar, en onder het schavot door. Op de plaats zelve, op de borstwering, op den eersten rang, bevond zich een troep soldaten van allerlei wapen, die aan hunne uniform zoo wel, als aan de wellevendheid der Gendarmes, deze bevoorregte plaats verschuldigd waren, om alles zoo regt van nabij te aanschouwen!
Hellevegen, ware Megera's, doorliepen de menigte, en ventten plaatsen uit aan vensters en balkons.
Zoo verliep een kwartieruurs, onder lagchen, gekscheren, babbelen, drinken, dringen en vechten.
Toen nu het uurwerk van het stadhuis vier sloeg, verhief zich een algemeene kreet van onbesefbaar wreed en barbaarsch

{==613==} {>>pagina-aanduiding<<}
vermaak; een dier kreten, die het hart breken en de ziel verscheuren! Elk verhief zich op de teenen, en de mannen hunne vrouwen, en de kinderen bestegen kolommen en muren.
Daar steeg eene wolk van stof omhoog: de Gendarmes met gele sjerpen verschenen, daarop de kar, vervolgens de beul, de priester, de veroordeelde. En er was een oogenblik van groote stilte, zoodat schier elke ademtogt scheen opgeschort. En de lijder besteeg de trappen, die naar de eeuwigheid geleiden, en - alles was voorbij!
De volksmassa verstrooide zich. Eenigen, nog gretiger naar ijsselijkheden, wilden het treurspel ten einde toe aanschouwen. Zij bleven het schavot omringen, en volgden daarop de kar, die de roode mand naar Clamart overbrengt.
En toen ik dat alles had gezien, en, huiswaarts keerende, mannen en vrouwen elkander heel bedaard hoorde onderhouden over hetgeen gebeurd was, stond mij klaar voor oogen al de barbaarschheid, welke nog blijft heerschen, te midden der zoo hoog opgevijzelde beschaving van Frankrijk, waaronder de schavot- en doodstraf den eersten rang bekleedt.

Mijn laatste vriend.

(Uit het Fransch.)

't Is mij gelukt, de geneesheeren te logenstraffen, die beweren, dat het zamenstel der dieren hun het genot van het spraakvermogen ontzegt. Dat die geleerden, tot staving dier bewering, vrij een aantal bewijzen bijbrengen, ontleend van het maaksel der luchtpijp en des kakebeens bij de beesten; dat de wijsgeeren aan wezens, onderworpen aan schier alle onze wetten, vrij eene ziel, verstand, redenering enz. ontnemen: ik wil hen laten praten, maar vorder tevens, zoo zij al niet naar mij willen luisteren, dat zij, op mijne beurt, mij laten keuvelen.
Der wereld moede, een' afkeer gevoelende van derzelver gewaande vermaken, besloot ik ten laatste, geheel afgescheiden te leven van mijns gelijken, en betrok alzoo eene eenzame landelijke woning, welker toegang voor elk menschelijk wezen gesloten bleef. Dáár onderscheidde ik, te midden der gedierten, met welke ik mijne eenzaamheid vervrolijkte, het aardigste Ezeltje, dat zich met oogen zien laat: de uitdruk-
{==614==} {>>pagina-aanduiding<<}
king van zijn gelaat, zijne naïve vrolijkheid, de vriendschap, welke hij mij betoonde, alles werkte zamen, om mij hem lief te doen krijgen, en weldra werd hij mijn begunstigde medgezel. Hoe jammer, riep ik uit op zekeren tijd, dat zijn blik zich met meer dan gewone welsprekendheid op mij vestigde; hoe jammer, dat dit wezen mijne minzame toespraak niet dan door balken en liefkozingen kan beantwoorden! Hoe gaarne zoude ik met hem praten! - Terstond werd ik, met behulp mijner ligt ontvlamde verbeelding, zoo warm op dit punt, dat ik zwoer, niet te zullen rusten, voordat ik geslaagd ware, dit mij zoo belangrijk geworden beest te doen spreken.
Inderdaad was mij de volvoering eener zoo verwonderlijke taak voorbehouden: mijne zorgen, nasporingen, proeven en geduld werden met het gelukkigst gevolg bekroond; en, na veel tijds besteed te hebben aan het volmaken zijner taal, sprak het Ezeltje in het einde beter Fransch, dan vele hedendaagsche schrijvers. Ik zal mijne lezers niet lastig vallen met het vermelden van de middelen, door mij gebezigd, om tot deze dusverre ongehoorde daadzaak te geraken; maar mij vergenoegen met hun het gevolg derzelve mede te deelen.
De vatbaarheid mijns geliefden kweekelings grensde aan het wonderbare; zijne vorderingen waren alzoo verbazend, en dusdanig werd weldra de kracht zijner bewijsredenen, dat meer dan een onzer redekundigen buiten staat zou geweest zijn, dezelve te wederleggen. Nooit zal ik den vriendschappelijken redetwist vergeten, dien wij te zamen voerden op een' schoonen herfstavond, terwijl wij gezeten waren onder een' digten eikenboom. Mijn lieve Ezel, zeide ik tot hem, zeg mij eens, hoe het bijkome, dat de menschen zich zóó zeer omtrent uwe natuur misgrepen hebben, dat zij aan uw geslacht de verstandelijke hoedanigheden ontzeggen, op wier bezit zij zelve zoo fier zijn. - Wat zal ik zeggen? antwoordde hij, de schouders optrekkende; uwe natuurkundigen en geleerden zijn alleen in staat, om over de oppervlakte der dingen te oordeelen; zij verbeelden zich, alles te doorgronden, wat vreemd is aan hun wezen, terwijl zij, zichzelven onderzoekende, omtrent hunne eigene natuur niet dan twijfelingen koesteren, welke zij hun best doen, aan huns gelijken op te dringen, als erkende waarheden. Nooit, dat ik weet, is het hun ingevallen, ons gewaarwordingen te weigeren; vermaak en smart hebben wij, naar hunne erkentenis, met u

{==615==} {>>pagina-aanduiding<<}
gemeen. Wat is dus ongerijmder, dan ons verstand en denkvermogen te ontzeggen, daar zij verkondigen, dat het de gewaarwordingen zijn, die de denkbeelden opwekken? Ik weet, dat zij door het onbepaalde woord instinct de beweegoorzaak aanduiden, welke ons doet handelen; maar ik maak mij sterk, om, onder vier oogen, een' uwer geleerden te bewijzen, dat alles bij den mensch instinct is. - Ondertusschen, viel ik hem in de rede, zult gij mij toestemmen, dat uw geslacht zich nooit tot de hoogte van het onze zal verheffen in het stuk van kunsten en wetenschappen. - Kunsten en wetenschappen! hernam hij met een' verachtenden glimlach; gij bedriegt u grovelijk, bijaldien gij onze verwaarloozing in dezen aan iets anders toeschrijft, dan aan eene wijsgeerige onverschilligheid. Wat betreft de schilderkunst: waartoe zou ons de schets of het portret van ons gelijken dienen, terwijl wij de oorspronkelijken voor oogen hebben? Is het daarenboven niet oneindig aangenamer, zijne blikken te laten weiden in de levende bekoorlijkheden eener schoone, dan dezelve te vestigen op een onbezield mengsel van kleuren? Spreekt gij van muzijk: wat dwaasheid zou het voor ons zijn, onzen tijd te verkwisten in het voortbrengen, door middel van instrumenten, van toonen, welke nooit kunnen halen bij die, welke wij aan de Natuur verschuldigd zijn! En erkent gij zelf niet, dat de menschelijke stem het schoonste instrument is? Wel nu, wij zijn het op dit punt met u eens: wij beschouwen onze stem als de liefelijkste harmonie; maar wij blijven onszelven meer gelijk, naardien wij de instrumenten verwerpen. Ongetwijfeld hebt gij dáárom van de danskunst gezwegen, dewijl zij inderdaad de zotste is van alle uwe kunsten. En wat zal ik zeggen van uwe wetenschappen? Is de geneeskunde onfeilbaar? Helaas! Sterven er niet duizendmaal meer wezens van uwe soort aan ziekten, dan van de mijne? Hebben uwe ontdekkingen in de natuuren scheikunde u gelukkiger
gemaakt? Verre vandaar! Gij hebt aan dezelve slechts nieuwe twijfelingen en nieuwe behoesten te danken. Hetzelfde kan men zeggen van alle de wetenschappelijke hersenschimmen, welke u bezig houden, en van welke gij zoo veel ophefs maakt. - Maar, mijn lieve Ezel, wij hebben een wetboek van zedekunde..... - Fraaije zedekunde inderdaad! Wanneer ik uw geslacht gadesla, weet ik zelf niet, of het gevoel van verontwaardiging dan van medelijden bij mij de overhand heeft. Gij zijt lekker

{==616==} {>>pagina-aanduiding<<}
en gulzig, wij zijn sober en matig; gij zijt hoovaardig, wij versmaden de kinderachtige onderscheiding van rang en stand; gij zijt gierig, wij verachten een metaal, zóó nutteloos, dat de Natuur zelve het voorzigtiglijk in de ingewanden der aarde hield bedolven; gij verbeestelijkt u in den schoot der losbandigheid en jaagt schandelijke vermaken na, terwijl wij, wanneer wij onze hulde aan de schoonheid brengen, alleen aan eene natuurlijke aandrift gehoorzamen, die niets ongeoorloofds of onbetamelijks met zich brengt. Misschien zult gij, overtuigd van de nietigheid der voorregten, op welke gij u verheft, de schrijfkunst, het uitsluitend eigendom van den mensch, ons hoog aanrekenen. Wel, wie zou ons beletten de pen op te vatten, zoo wij daarvan de nutteloosheid niet hadden ingezien? Inderdaad, de waarheid is één; elk draagt haar in zijnen boezem, en uwe geschriften krielen van drogredenen, wonderspreuken en dwalingen, die in het einde bij u de schrijfkunst onmisbaar hebben gemaakt, om de ketterijen te wederleggen, die sommigen uwer ter bane hebben gebragt. Waartoe heeft de Natuur ons het geheugen geschonken, indien niet om de herinnering te bewaren van hetgene wij noodig hebben te weten; en, dit zoo zijnde, waartoe dienen dan de boeken? Ik voorspel het u, dus voer mijn wijsgeerige Ezel voort, wanneer de mensch zal gekomen zijn tot het toppunt der kennisse, waartoe het hem gegeven is op te stijgen; wanneer hij de zwakheid en het misbruik der studiën zal hebben ingezien, welke zijnen geest en zijn oordeel bederven, alsdan zal hij alle die schitterende beuzelarijen verzaken, en zich van lieverlede verheffen tot den staat der rede, der wijsheid, der Natuur in 't kort, in welken wij leven, en van welken hij zich nimmer had behooren te verwijderen.
Deze laatste woorden, op den toon en in de houding der geestverrukking uitgesproken, maakten op mij eenen indruk, dien ik niet in staat ben te uiten. Helaas! het was het laatste onderhoud, 't welk ik met mijnen eenigen, oordeelkundigen, diepdenkenden vriend had: eenige dagen daarna was hij niet meer.

Weldadige kattentrouw.

Een arme Ier (en dezulken telt men bij duizendtallen!) vervoegde zich aan het Armenbestuur van Manchester om eenigen onderstand. Bij het uiten van eenigen twijfel, of hij op de verlangde liefdadigheid wel genoegzame aanspraak konde maken, antwoordde de man: ‘Ach, Mijnheeren! reeds voorlang ware ik van honger gestorven zonder mijne kat.’ - ‘Zonder wat, zegt gij?’ vroeg men verwonderd. - ‘Zonder mijne kat,’ herhaalde hij zeer ernstig: ‘'t is wel waar, wat ik zeg; ik heb haar reeds elfmaal verkocht, telkens voor zes stuivers, en telkens is zij eerder weêr thuis als ikzelf.’


{==617==} {>>pagina-aanduiding<<}

Mengelwerk.

Over den oorsprong der Doopsgezinden van de oude Waldenzen.

De H. Schrift is de eenige grondregel van geloof en leven. Dit beginsel, door eerwaardige vaders der Christelijke kerk verdedigd, door de vroegste bestrijders van het Pausdom weder uit de vergetelheid opgehaald, werd door de Hervormers van de zestiende eeuw met onbezweken standvastigheid verkondigd. Duizenden onttrokken zich toen aan de heerschappij der Roomsche kerk, om, vrij van gewetensdwang en menschelijke dwalingen, hunne leer alleen te bouwen op de schriften des N. Verbonds. Hunne navolgers, schoon zij dit beginsel in de toepassing niet altijd getrouw bleven, hielden echter nooit op, deszelfs groote waarde te erkennen. Men kan dus in zekeren zin vaststellen, dat de H. Schrift de eenige toetssteen is, waaraan de Protestanten de zuiverheid der leeringen van hunne verschillende genootschappen moeten beproeven. Indien de mensch niet bloot stond voor dwalingen, vooroordeelen en ingenomenheid met de begrippen zijner vaderen, of van anderen, die aanspraak mogen maken op zijne hoogachting; indien dit, en wat dies meer zij, geenen aanmerkelijken invloed oefende op zijn oordeel over de leer des N. Verbonds; - men zou nooit eenig ander hulpmiddel behoeven, bij het onderzoek van de uiteenloopende gevoelens der Protestanten. Doch de geschiedenis en onze eigene ervaring kunnen ons leeren, hoe moeijelijk het zij, deze beletselen uit den weg te

{==618==} {>>pagina-aanduiding<<}
ruimen, en, zonder ingenomenheid met onze gevoelens, de H. Schrift te lezen en te onderzoeken. Dat het den mensch mogelijk zoude zijn, om alle vooroordeelen en dwalingen ter zijde te stellen, durven wij niet beweren. Dit echter is zeker, dat er vele hulpmiddelen bestaan, welke ons zulk een onderzoek gemakkelijker kunnen maken. De voornaamste daarvan vinden wij in de beoefening van de geschiedenis der Christelijke kerk. Zij toch maakt ons bekend met den oorsprong, den voortgang en de latere wijzigingen der godsdienstgeschillen. Zij doet ons letten op den invloed der wijsbegeerte, van den afkeer tegen de Roomsche kerk, van den geest des tijds, het karakter en de omstandigheden der Hervormers en der voornaamste leeraren, ja zelfs van staatkundige gebeurtenissen. Hierdoor leert men het regte standpunt kennen, waarop men zich plaatsen moet, om te kunnen onderscheiden, welke leeringen haar bestaan verschuldigd zijn aan de medewerking van in en uitwendige oorzaken bij derzelver eerste belijders, welke daarentegen gehouden kunnen worden op het gezag der H. Schrift te rusten. Hieruit volgt tevens, dat de oorsprong en lotgevallen van eenig bijzonder kerkgenootschap geenszins onverschillig kunnen zijn voor deszelfs leden. Immers, schoon de waarheid van eenig kerkelijk stelsel nooit onmiddellijk afhangt van de geschiedenis van deszelfs belijders, deze geschiedenis kan toch veeltijds dienen, om de waarde van zulk een stelsel juist te beoordeelen. De beoefening dus van de geschiedenis der Christelijke kerk, en van die van het bijzonder genootschap, waartoe men behoort, is steeds van zeer veel nut voor allen, die zich meer bijzonder toewijden aan het onderzoek van godsdienstige waarheden.
Het is de overweging hiervan, die mij aanspoort, om in deze proeve beknoptelijk aan te toonen, welke redenen mij voorkomen te pleiten voor het gevoelen, dat het Doopsgezind genootschap afkomstig is van die Christenen, welke reeds lang vóór de zestiende eeuw onder den naam van Waldenzen bekend waren. De beperktheid van mijn bestek duldt geene volledige ontwikkeling van

{==619==} {>>pagina-aanduiding<<}
alle bewijzen, die hiervoor bijgebragt kunnen worden, en de strekking van deze proeve brengt het ook niet mede. Doch ter zake. Ik zal, in de eerste plaats, als ter voorbereiding, kortelijk spreken over de ongegrondheid van twee gewone gevoelens, rakende den oorsprong van het Doopsgezinde kerkgenootschap; vervolgens uit de geschiedenis zoeken aan te toonen, dat de leeringen der Waldenzen in de zestiende eeuw in ons vaderland waren doorgedrongen; ten derde de overeenkomst tusschen de leer der Waldenzen en die der Doopsgezinden trachten te staven; en eindelijk uit het gezegde een besluit opmaken tot de hooge waarschijnlijkheid der meergenoemde stelling, en dezelve nader bevestigen door de getuigenissen van eenige beroemde mannen buiten het Doopsgezinde kerkgenootschap.
I. Het is eene zeer algemeene dwaling, dat de Doopsgezinden van onze dagen hun bestaan aan menno simons te danken hebben. Zij is waarschijnlijk toe te schrijven aan den naam Mennonieten, waarmede men hen, vooral in vroegere dagen, bestempelde, en dien de zoogenaamde Vlamingers gaarne plagten te dragen; terwijl echter de Waterlanders, die meer afweken van de gevoelens van menno, liever Doopsgezinden genoemd werden. Het zou dwaasheid zijn, deze dwaling in het breede te wederleggen; want zij rust op onervarenheid in de geschiedenis der Christelijke kerk. Het is eene uitgemaakte zaak onder de beste geschiedschrijvers, dat menno, verre van de stichter van het genootschap der Doopsgezinden te zijn, zich gevoegd heeft bij hen, die, reeds langen tijd vóór dat hij het Pausdom verliet, die leeringen omhelsden, welke naderhand hem en zijne geloofsgenooten van de overige Protestanten onderscheidden. Men zou dit, zoo het noodig ware, uit 's mans eigene woorden kunnen bevestigen (*). Doch dit neemt niet weg, dat hij voor een' der voornaamste voorgangers der Doopsgezinden moet ge-
{==620==} {>>pagina-aanduiding<<}
houden worden, en, zoo om zijne leeringen en onbezweken standvastigheid, als om zijne godsvrucht, eene bijzondere aanspraak heeft op hunne hoogachting.
Anderen zijn er, die wel toestemmen, dat er vóór menno Doopsgezinden geweest zijn, maar hen allen, zoo wel als hunne navolgers, met den naam van Wederdoopers bestempelen. Zij geven echter van deze benaming verschillende redenen. Sommigen doelen door dezelve op de gewoonte der oude Vlamingers, om ook diegenen weder met den Doop te bedienen, die uit de eene gemeente tot de andere overgingen; of op het algemeen aangenomen gebruik onder alle Doopsgezinden, om ook die, welke den Kinderdoop hebben ondergaan, weder te doopen, wanneer zij tot jaren van onderscheid zijn gekomen (*). Het zoude overbodig zijn, ons hiermede langer op te houden, daar zulks meer een leerstellig, dan een geschiedkundig onderzoek zou vereischen. Wij voegen hier alleen bij, dat de eerst aangevoerde reden, voor zoo ver ons bekend is, in onze dagen grootendeels hare kracht verloren heeft.
Eene meer algemeene reden, waarom de Doopsgezinden, vooral in vroegere tijden, Wederdoopers genoemd werden, is deze, dat men hunnen oorsprong afleidde van de beruchte sekte van dien naam, welke in de zestiende eeuw, door verregaande ongeregeldheden, zich den haat van Roomsch en Onroomsch gelijkelijk berokkende. De geschiedenis van deze oproermakers is bekend (†). Zij vertoonden zich voornamelijk in Duitschland, onder aanvoering van thomas munzer, markus stubner en nikolaas storck, en in ons vader-
{==621==} {>>pagina-aanduiding<<}
land onder jan matthijszoon, jan bokelszoon, anders jan van leiden genoemd, en vele anderen. Munster was bovenal het tooneel hunner gruwelen; en ook de jaarboeken van ons vaderland kunnen getuigen, hoeveel onrust zij, voornamelijk in Amsterdam en in Vriesland, gestookt hebben. Zij waren meest menschen uit de heffe des volks, die voorgaven Goddelijke openbaringen te ontvangen, allen, die tot hunnen aanhang overgingen, herdoopten, een nieuw Israël wilden oprigten, aan de wereldlijke overheden alle gehoorzaamheid opzeiden, en de ongehoordste dwaasheden en gruwelijkste euveldaden begingen. Sommigen verdedigden zelfs de veelwijverij. Jan van leiden, nadat hij zich tot Koning van Munster had opgeworpen, koos zich vijftien vrouwen, waarvan hij er zelf naderhand ééne onthoofdde, omdat zij twijfelde aan de regtmatigheid zijner aanslagen. Anderen liepen naakt door
de straten van Amsterdam, onder het geschreeuw van: ‘Wee! wee! wee! de wrake Gods! de wrake Gods! de wrake Gods!’ - Men moet zeker veel van hunne ongeregeldheden toeschrijven aan den invloed van eene spoorlooze dweepzucht; maar het valt niet te ontkennen, dat ook bij anderen kwaadwilligheid en bedorvenheid van hart hiertoe aanleiding gegeven hebben. Het behoeft bijna geene melding, dat deze verdoolden, in eene eeuw van algemeene vervolging, overal de geestelijke en wereldlijke overheden gereed vonden, om hunne pogingen en verderen aanwas met vuur en zwaard te keer te gaan. Zij gaven zelven te veel aanleiding tot regtmatige beschuldigingen, dan dat zij konden verwachten, het waakzaam oog der Roomschgezinden te ontvlugten. Doch dit niet alleen, zij berokkenden zich ook den haat van allen, die de Roomsche kerk hadden verlaten, en die om hunnentwille vele verdrukkingen moesten lijden, omdat de misdaden van eenigen aan alle Protestanten werden toegerekend.
Bovenal moesten voor hunne dwaasheden boeten die weerlooze Christenen, die, schoon afkeerig van de on-
{==622==} {>>pagina-aanduiding<<}
geregeldheden dezer geestdrijvers, echter, omdat ook zij den Doop der bejaarden voorstonden, met dezelven werden verward. Er is een tijd geweest, dat alle voorstanders van den bejaarden Doop, zoo door Roomschen als Protestanten, in ééne klasse werden gerangschikt. Dit was eene dwaling, welke honderden met hun leven hebben moeten bezuren. Uit partijdigheid en onberadenheid voortgesproten, werd zij door kwaadwilligen als een voorwendsel gebruikt, om stroomen onschuldig bloed te vergieten. De tijd, echter, heeft de vooroordeelen doen ophouden en de waarheid in een helder licht gesteld. Langzamerhand werden er, ook buiten het Doopsgezinde genootschap, mannen gevonden, die de oude Doopsgezinden van de gemeenschap met deze dweepers hebben vrijgesproken (*). Reeds vroeg hebben de bestuurders van ons vaderland de vredelievende Doopsgezinden in hunne bescherming genomen; en in onze dagen komen de meest geachte geschiedschrijvers hierin overeen, dat men de Wederdoopers van de Doopsgezinden zorgvuldig hebbe te onderscheiden. Inderdaad, men kan zich kwalijk twee sekten voorstellen, die zoo veel in bedoeling en handelwijze verschilden. De Wederdoopers rekenden zich ontslagen van alle gehoorzaamheid aan wereldlijke overheden, en
gaven zich over aan oproerigheid en losbandige driften. De Doopsgezinden predikten onderdanigheid aan de burgerlijke regering; zij waren stille en vredelievende burgers, en, schoon zelve huiverig voor het aannemen van wereldlijke magt, leerden zij, op gezag van paulus, dat de overheden van God zijn ingesteld. De Wederdoopers grepen met dolle drift naar het zwaard, om alle banden der maatschappij te verscheuren. De Doopsge-
{==623==} {>>pagina-aanduiding<<}
zinden onthielden zich van de wapenen, en wilden liever onregt verdragen, dan zich met geweld verdedigen. Waren het niet deze deugden, die veroorzaakten, dat stedelijke overheden dikwijls niet, dan met grooten tegenzin, de bloedige plakkaten tegen hen in werking bragten, - dat zelfs andersdenkenden morden over het onregt hun aangedaan, en dat zij door den Eersten willem krachtdadig tegen de lagen en vervolgingen hunner vijanden werden beschermd? (*) Men herinnere zich, hoe menno meermalen zich openlijk heeft beklaagd over de vermenging van zijne geloofsgenooten met de Wederdoopers te Munster; hoe hij steeds zijnen afkeer van hunne leeringen te kennen geeft (†). Men zou zich ook kunnen beroepen op de herhaalde betuigingen van 's mans medestanders, om zich van de blaam van gemeenschap met deze geestdrijvers te zuiveren. Doch wenscht men getuigenissen van andersdenkenden, verwerpt men het hunne, als de vrucht van eigenbelang en de zucht om zich te onttrekken aan de verdrukkingen; erasmus alleen

{==624==} {>>pagina-aanduiding<<}
moge hier spreken, onder zoo velen van menno's tijdgenooten en nakomelingen. Het gezag van hem, die door geleerdheid en godsvrucht zoo heerlijk uitblonk onder de Hervormers, wien de ongeregeldheden der Wederdoopers zoo veel smart verwekten, zal hier meer dan voldoende zijn. Volgens de gewoonte van zijnen tijd alle voorstanders van den bejaarden Doop onder den naam van Wederdoopers begrijpende, laat hij zich dus over hen uit (*): ‘Sy (te weten die van Zurich) dringen daer dapper op, dat men geen ketters magh dooden, daer sy selfs de Wederdoopers aen den hals straffen, luyden, die in veel minder artykelen syn veroordeelt, en daer men van seit, dat in hun geselschap seer veele syn, die sich van het booste tot het beste leven bekeert hebben; en al is 't, dat sy in sommige opinien dwaesselijk doolen, nochtans hebben sy nooit kerken of steden ingenomen, noch sich met geen verbintenissen sterk gemaekt tegens de magt der overheden, nochte iemand uit syn gebied of goederen verdreven.’ En in zijnen brief aan alphonsus fonseca, Aartsbisschop van Toledo: (†) ‘De Wederdoopers, schoon zy overal in menigte zich opdoen,
hebben echter nergens eene eigene kerke in bezittinge. Deeze zyn boven alle anderen pryswaerdig wegens hunne onschuldige levenswyze; maer zy worden ook van alle overige gezintens, en niet alleen van de Rechtzinnigen (Roomschgezinden) onderdrukt.’
Uit het gezegde volgt, dat alleen overeenkomst in gevoelen omtrent den Doop geenszins kan pleiten voor de

{==625==} {>>pagina-aanduiding<<}
verwantschap der Doopsgezinden en Wederdoopers. Ik zwijg van het zeggen van sommigen, dat de Wederdoop ook bij Roomschgezinden en Lutherschen is in gebruik geweest, als ook van dat van anderen, dat zwinglius en oecolampadius zich tegen den Kinderdoop hebben verklaard (*). Dat velen der Wederdoopers uit het midden der Doopsgezinden zijn voortgekomen, doet weinig ter zake. Het bewijst niets meer, dan dat ook leden van een achtingwaardig genootschap tot dwalingen kunnen vervallen. Daarenboven zou men dit met even veel regt aan de Roomschgezinden en Lutherschen kunnen tegenwerpen; want onder de eersten wonnen deze geestdrijvers talrijke aanhangers, en de laatsten zagen tot hunne smart, dat een hunner leeraren te Munster dit voorbeeld volgde (†); terwijl tevens, hetgeen vooral onze opmerking verdient, thomas munzer en nikolaas storck voorheen leerlingen van luther waren geweest.
Het blijkt derhalve, naar mijn inzien, ten duidelijkste, dat de Doopsgezinden van onze dagen niet van de oproerige Wederdoopers afstammen. Doch, welke is dan hun oorsprong? Dit willen wij thans nader onderzoeken.
II. Het gevoelen van vele geleerden in en buiten het Doopsgezinde kerkgenootschap komt hierop neder, dat derzelver voorvaderen in de zestiende eeuw onmiddellijk afstammen van de oude Waldenzen. Dit gevoelen komt mij voor, op vaste gronden te steunen, gelijk ik thans wil aantoonen, door vooreerst uit de geschiedenis der Waldenzen te bewijzen, dat hunne leeringen toen ter tijd in ons vaderland waren doorgedrongen.
Het laat zich niet gemakkelijk bepalen, tot welk tijdvak der Christelijke kerk men het begin der Waldenzen moet brengen. De geschiedschrijvers verschillen ten dezen aanzien meer, dan tien geheele eeuwen. Velen meenen, dat petrus waldus van Lyon in den jare 1160 de stichter van deze sekte zou geweest zijn. Anderen be-
{==626==} {>>pagina-aanduiding<<}
weren, dat dezelve reeds in de eerste, of ten minste in de tweede eeuw heeft bestaan. Het eerste gevoelen is blijkbaar van allen grond ontbloot; het laatste, schoon niet geheel verwerpelijk, is, naar mijn oordeel, nog niet genoegzaam bewezen, en het is zeer twijfelachtig, of men hieromtrent ooit tot volkomene zekerheid zal geraken. De afgezonderde woonplaatsen der Waldenzen, het gebrek aan gemeenschap met de Roomsche kerk, en de vernieling hunner geschriften gedurende dikwijls herhaalde vervolgingen, doen alle hoop op de volkomene beslissing van dit geschil verloren gaan. Het is echter opmerkelijk, dat velen hunner eerste vijanden hunne berigten rakende de oudheid van hunnen aanhang wel opgegeven, maar nooit wedersproken hebben. In één woord, uit alles, wat een naarstig onderzoek omtrent dit onderwerp doet opsporen, mag het als genoegzaam zeker geacht worden, dat de Waldenzen reeds in de achtste eeuw hebben bestaan (*). Zij bewoonden de valleijen van Piemont, en hielden zich daar langen tijd schuil, vrij van de heerschappij der kerk te Rome. De hemelhooge Alpen, die hen omringden, maakten den toegang tot hunne verblijfplaatsen zeer bezwaarlijk; en dit was de reden, waarom zij zoo lang onopgemerkt in stille rust konden voortleven. De streken, door hen bewoond, waren vruchtbaar genoeg, om eene groote menigte menschen te voeden, die met onvermoeide arbeidzaamheid eene eenvoudige leefwijze paarden. Afkeerig-
{==627==} {>>pagina-aanduiding<<}
heid van vele misbruiken, doch bovenal van de dwingelandij der Roomsche kerk, noodzaakte hen ook, om al het noodige en verkwikkelijke des levens binnen eigene grenzen te zoeken. Hun afgezonderd leven en de doelmatige tucht, welke in hunne kerk heerschte, gevoegd bij opregtheid des harten en belangstelling in de zuivere leer des Evangelies, wapenden hen tegen de overmagt der dwalingen en verkeerdheden, welke zich toen over geheel Europa hadden verspreid. Het licht schijnt in de duisternis, was hunne spreuk; en er zijn geene woorden, welke de kerk der Waldenzen krachtiger en eigenaardiger kunnen afschilderen. Moet men zich, bij het naslaan der geschiedboeken van die eeuwen, bedroeven over de verbastering, in alle deelen der Roomsche kerk doorgedrongen; evenzeer vindt men stoffe tot blijdschap, wanneer men zijne aandacht vestigt op de Christenen in de valleijen, die standvastig den goeden weg bleven bewandelen. Weinige bijzonderheden zijn er
omtrent hunne lotgevallen tot in de elfde eeuw bekend geworden. Zij hielden zich meerendeels bezig met het overwegen der H. Boeken, het behartigen van de werkzaamheden, waarmede zij zich het noodige levensonderhoud moesten verschaffen, en het getrouw nakomen van de Evangelische geboden. Slechts weinigen van de hoofden hunner gemeenten schijnen zich met het beschrijven hunner geschiedenis te hebben bezig gehouden; en, zoo er al dergelijke schrijften hebben bestaan, niets daarvan heeft onze tijden bereikt. Het weinige, dat wij van hen weten, moeten wij opmaken uit de werken der Roomschgezinden, die tegen hen geschreven hebben. Deze doen dan ook hulde aan hunne godsvrucht en voorbeeldige zeden, hoe sterk zij somtijds mogen uitvaren tegen hunne ongehoorzaamheid aan de Algemeene Kerk. Zoo lang ook de Waldenzen binnen hunne valleijen besloten bleven, en slechts zelden met andersdenkenden in aanraking kwamen, was er geene of weinige aanleiding, om hunne geschiedenis te beschrijven, of hunne gevoelens te ontwikkelen, te

{==628==} {>>pagina-aanduiding<<}
meer daar zij de H. Schrift aanzagen als de eenige bron, waaruit zij hunne godsdienstkennis konden putten.
In de twaalfde eeuw nam hun toestand eene geheel andere wending. Zij werden meer en meer bekend in de naburige gewesten; hunne gevoelens begonnen zich onder de Roomschgezinden te verspreiden, wonnen vele aanhangers, en werden welras door het grootste deel van Europa alom bekend. Hoe kon het ook anders, zoodra men in staat was, een vergelijkend oordeel te vellen tusschen de navolgers van den Paus en die der Waldenzen? Ontdekte men bij de eersten overal heerschzucht, gouddorst, bijgeloof, onkunde, gehechtheid aan uiterlijke plegtigheden, en verbastering van zeden; bij de laatsten droeg alles blijken van broederlijke eensgezindheid, hulpvaardigheid, helder doorzigt, opgeklaarde godsdienstkennis, hartelijke godsvrucht, en zuiverheid van zeden. Nu echter werd ook de rust der Waldenzen gestoord. Zij zagen zich genoodzaakt, hunne leeringen te verdedigen, en stelden vele belijdenissen en andere geschriften op. Vele dezer schriften zijn door vervolgingen, verwoestingen en oorlogen verloren geraakt; doch andere zijn hier en daar bewaard gebleven, en naderhand door geleerde mannen bijeenverzameld. Veel hebben wij ten dezen aanzien te danken aan den onvermoeiden ijver van den vromen leger, die, eerst leeraar bij de Waldenzen, naderhand de vreesselijke vervolgingen, in den jare 1655 begonnen, is ontvlugt, en in ons vaderland eene veilige schuilplaats gevonden heeft (*).
In deze eeuw had de verbastering der Roomsche kerk haar toppunt bereikt. De magt van den Paus was door aanmatiging en sluwe staatkunde zoo verre uitgebreid, dat alles voor dezelve moest bukken. Doch slechts een' korten tijd hield zij zich op deze onnatuurlijke hoogte staande. Het tijdperk van haren hoogsten bloei was tevens het begin van hare verzwakking. Nog heerschten de Paussen over de Vorsten; maar later werden zij van

{==629==} {>>pagina-aanduiding<<}
dezen alleen ontzien, wanneer staatkunde gebood, zich van den bijstand des Algemeenen Vaders te verzekeren. Tot nog toe hadden wel enkelen aan de magt der Kerke getwijfeld; maar thans begonnen zich honderden aan deze magt te onttrekken. Bovenal begon men in Frankrijk de kluisters van gewetensdwang te verbrijzelen. De Waldenzen zonden derwaarts hunne leeraren, en met geen ongelukkig gevolg. Men staat verbaasd, wanneer ons de geschiedenis leert, hoe vele honderden, ja duizenden zich reeds in de twaalfde eeuw tegen de misbruiken in de Roomsche kerk durfden verklaren. Menig een godvruchtig en heldhaftig leeraar blonk onder dezelven uit, dien de Waldenzen vol vreugde onder hunne geloofsgenooten opnamen, op wien zij zich nog na verloop van eeuwen bleven beroemen. Petrus de bruis wedersprak, in het begin dier eeuw, openlijk het gezag van den Paus, en predikte vele leeringen, strijdig met die der Algemeene Kerk. Hendrik van toulouse, arnold van brescia, en diens leerling esperon (*), volgden zijn voorbeeld; en zij allen vonden talrijke aanhangers, die eene broederlijke gemeenschap onderhielden met de Waldenzen. Ook tanchelijn in Vlaanderen ging de ongebondenheid der geestelijken en de heerschzucht van het Roomsche hof te keer (†). Een gewelddadige dood was
de vrucht zijner stoutmoedigheid. Zijne vijanden hebben gepoogd, zijn karakter in een afschuwelijk licht te stellen, en hierin zoo zeer aan hunne woede bot gevierd, dat hunne beschuldigingen de kennelijke blijken dragen van gekwetste eigenliefde en vuigen laster.
Eindelijk trad er in het laatste gedeelte der twaalfde

{==630==} {>>pagina-aanduiding<<}
eeuw een man te voorschijn, wiens naam de Waldenzen steeds met eerbied noemden, wien zij onder de voortreffelijksten hunner voorgangeren hebben gerangschikt. Het was petrus waldus van Lyon, die den schoot des overvloeds verliet, afstand deed van zijne rijkdommen, en de rust zijns levens opofferde, om het woord der waarheid te prediken. Eene Fransche vertaling des Nieuwen Verbonds was de eerste vrucht van zijnen ijver, en later hebben eene menigte aanhangers in Frankrijk en ook in Bohemen van denzelven getuigd (*). Zeer aanzienlijk was reeds toen ter tijd, in Frankrijk en de naburige landen, het getal van hen, die weigerden den Paus te gehoorzamen. De geschiedboeken geven hiervan onwedersprekelijke bewijzen. Paus alexander III oordeelde het meer dan tijd, om den voortgang dezer sekte door geweldige en algemeene maatregelen te stuiten. Hij riep te Tours eene kerkvergadering bijeen, waar vele besluiten werden genomen, om de zoogenoemde ketters te verdelgen, en vele regelen vastgesteld, naar welke hunne vervolgers zich hadden te gedragen (†). Velen der Waldenzen in Frankrijk zochten het zwaard hunner vijanden in de valleijen te ontvlugten. Waldus volgde hen derwaarts. Velen namen ook de wijk in het zuidelijk gedeelte onzes vaderlands, waar zij, in de gemeene
volkstaal, Turlupijns en Piphles werden genoemd (‡). Hierin, gelijk ook in hetgeen rakende tanchelijn is aangemerkt, vinden wij een bewijs, dat de gevoelens der Waldenzen reeds in de twaalfde eeuw in ons vaderland niet onbekend waren. Waldus zelf is naderhand naar Vlaanderen vertrokken, heeft zich

{==631==} {>>pagina-aanduiding<<}
daar eenigen tijd opgehouden, en is door Picardije naar Bohemen gereisd, waar hij in vrede gestorven is. Het is waar, het verblijf van waldus in ons vaderland rust alleen op het getuigenis van thuanus (*), van wien anderen het hebben overgenomen; maar het gezag van dien geschiedschrijver is zoo zeer gevestigd, dat men zijn zeggen niet ligtelijk kan in twijfel trekken, vooral daar het stilzwijgen der overigen zich wel laat verklaren uit de kortheid, waarmede zij over de lotgevallen van waldus gehandeld hebben.
De vervolgingen, tegen de Waldenzen, zoo in de valleijen, als in de overige landen van Europa, ondernomen, zijn van de dertiende tot de zestiende eeuw gedurig voortgezet, terwijl men hun slechts bij tusschenpoozen eenige verademing gunde. De Koningen van verschillende gewesten leenden hiertoe hunne troepen, het zij uit bijgeloovige onderwerping aan den Paus, het zij om door diens gunst gelegenheid te krijgen ter bereiking van onderscheidene oogmerken (†). Mijn bestek verbiedt mij, van dit alles te spreken. Tot dusverre was ik iets breedvoeriger, om, zoo doende, den regten toestand der zaken des te beter te ontvouwen, en omdat, naar mijn oordeel, de geschiedenis van het Doopsgezinde kerkgenootschap met die der Waldenzen in een onafscheidelijk verband staat. Thans kan ik beknopter zijn, en mij alleen bij de Waldenzen in ons vaderland nog kortelijk bepalen.

{==632==} {>>pagina-aanduiding<<}

Reeds omtrent den jare 1182 ondervonden zij in Vlaanderen, dat men in een' tijd van bijgeloof en gewetensdwang de waarheid niet kan verkondigen, dan ten koste van zijne rust, ja zelfs van zijn leven. Willem, Aartsbisschop van Rheims, zette den Graaf philips van den elzas aan, om de toenemende ketterij door brandstapels te beteugelen. De Vorst gaf aan deze aanmaning gehoor, het zij omdat hij den magtigen Prelaat, die tegelijk Kardinaal was en gezant van den Paus, niet durfde wederstaan, het zij uit verkeerden ijver voor de leer zijner kerke. Een groot getal Waldenzen werd toen levend verbrand. In het begin van de dertiende eeuw deden hendrik II en lodewijk III, Koningen van Engeland en Frankrijk, ten believe van Paus innocentius III, de Waldenzen eenen hevigen oorlog aan, welke men verzekert, dat aan zevenduizend van dezelven het leven kostte, terwijl anderen bij geheele scharen naar ons vaderland en andere gewesten de vlugt namen. Het schijnt, dat de Waldenzen in Vlaanderen toen geene opzettelijke vervolging hebben ondergaan. Doch in den jare 1236-1238 was hun toestand des te meer te beklagen. Paus gregorius IX stelde een Dominikaner monnik, robrecht of ook wel bulgarus genoemd, in die streken, tot Inquisiteur aan (*). Deze monnik had te voren onder de Waldenzen behoord, maar nam thans de gelegenheid waar, om hun zoo vele wreedheden aan te doen, dat men derzelver verhaal niet zonder siddering kan lezen. Zoo zeer misbruikte hij zijne magt, dat de Paus hem zelfs afzettede en tot eene eeuwige gevangenis verwees. Verder
heb ik van eene algemeene vervolging tegen de Waldenzen in ons vaderland niets kunnen ontdekken tot aan het jaar 1460. Het schijnt echter, dat enkelen hunner den haat der Roomschgezinden ondervonden hebben. Met eenige zekerheid weet men dit van mattheus lollard, wiens lijk in

{==633==} {>>pagina-aanduiding<<}
den jare 1383 te Utrecht voor het Bisschoppelijk paleis is verbrand. Doch in het jaar 1460 werden de Waldenzen in Vlaanderen blootgesteld aan de woede der Inquisitie. Velen hunner werden gevangen genomen, gepijnigd en naar den brandstapel gesleurd, terwijl zij in het midden der vlammen. God bleven verheerlijken (*). Deze vervolging heeft tot aan het jaar 1475 bij tusschenpoozen, nu eens met meerdere, dan met mindere hevigheid, voortgeduurd.
Het is dus buiten allen twijfel, dat er gedurende het laatste gedeelte der vijftiende eeuw zeer vele Waldenzen in ons vaderland werden gevonden. Men mag met regt vaststellen, dat hun getal in de veertig volgende jaren niet zal zijn verminderd, maar, bij de steeds toenemende rijpheid der volken voor eene geheele hervorming in het godsdienstige, veeleer zal zijn aangewassen. Wij maken derhalve deze stelling uit het verhandelde op: dat er ten tijde van luther een zeer aanzienlijk getal van Waldenzen in ons vaderland bestond, en dat het dus zeer mogelijk is, dat de Doopsgezinden van de zestiende eeuw óf in naauwe betrekking stonden tot, óf dezelfde waren als deze Waldenzen. Dat zulks niet alleen zeer mogelijk, maar ook hoogstwaarschijnlijk, ja bijna zeker is, zal ik thans trachten te bewijzen, door, op gezag van geloofwaardige geschiedschrijvers, aan te toonen, dat de kenmerkende gevoelens der latere Doopsgezinden ook algemeen of gedeeltelijk door de oude Waldenzen werden beleden.

(Het vervolg en slot hierna.)

Iets over het polsvoelen.

Het volgende geval, in St. Thomas-Hospitaal, te Londen, waargenomen, bewijst de noodzakelijkheid, van den pols in beide gewrichten te raadplegen.

{==634==} {>>pagina-aanduiding<<}

De patiënt, van het mannelijk geslacht, had eene zware kneuzing aan de linker zijde van den onderbuik ontvangen. De Heelmeester, den pols van het linker gewricht zoo klein en slap vindende, dat dezelve naauwelijks voelbaar was, onderstelde, dat eene inwendige bloeding had plaats gegrepen, en hartsterkende middelen werden dienvolgens in ruime mate toegediend, om de levenswerkzaamheid te ondersteunen. Des anderen daags was de linker pols in denzelfden toestand; en, verschijnsels opmerkende, welke eene toenemende werking van het hoofd en volheid in het bloedstelsel aanwezen, onderzocht hij den pols in het regter gewricht, welken hij vol bevond en met zulk eene kracht slaande, dat hij oogenblikkelijk eene ruime aderlating te werk stelde. De linker pols werd door het bloedverlies niet aangedaan, en bleef zeer slap, toen de lijder reeds nagenoeg hersteld was.

Waarschuwing rakende minnen.

Het aanbelang van matigheid in Minnen wordt door Dr. north, in diens Waarnemingen nopens de Stuipen bij Kinderen, ten sterkste aangedrongen. Eene voorbeschiktheid tot stuipachtige aandoeningen bij kinderen kan, zegt hij, oorspronkelijk worden voortgebragt door het zuigen aan eene Min, die aan den drank verslaafd is. Onderscheidene malen heb ik kinderen behandeld, lijdende aan herhaalde hevige toevallen en stuipen, terwijl zij gezoogd werden door eene Min, overgegeven aan het drinken van jenever, en die weldra herstelden door het verwisselen van zoogster.

Brief uit en over het oosten.

(Vervolg en slot van bl. 598.)

Eenige uren daarna kregen wij de bergen, die den Si-
{==635==} {>>pagina-aanduiding<<}
naï omringen, in 't gezigt; zij maken eene keten uit, die zich uitstrekt van dien gewijden berg tot Tor. Derzelver woeste naaktheid, zwarte spitsen en gespletene zijden verwekken een heilig ontzag; men zoude zeggen, dat zij nog rooken van den bliksem van jehova!
De maan begon zich reeds aan den gezigteinder te vertoonen, toen wij aan een' hollen weg kwamen, die naar het klooster van den berg Sinaï geleidt, en waar onze gidsen ons van onze kameelen deden afstijgen. Die engte heeft in het begin eene zachte helling, en verandert van gedaante, hoe verder men voorttreedt. Zij is niet meer dan tweehonderd roeden breed, en vormt den bodem van een' vervaarlijken afgrond, met steil opstaande stukken rots van den berg, dwars door welken de Arabieren een voetpad hebben gemaakt. Waar is de berg Sinaï? vroegen wij aan elkander met een angstig gevoel. De Arabieren trachtten ons, bij hun antwoord, den top van Gabel Mousa, of den berg van mozes, te doen opmerken: echter zetteden wij steeds onzen togt voort, ondanks al het afschrikwekkende eener woeste natuur. Waarom zoude zij, trouwens, op deze verschrikkelijke plaats, hare bekoorlijkheden ten toon spreiden? Zoodanig moest de gesteldheid zijn van het wonderland, waar de Allerhoogste zijne wetten afkondigde onder onweder en bliksemstralen, en 't welk door het geluid der hemelsche bazuinen tot in deszelfs grondvesten geschud werd.
Eindelijk verbreedt zich de vallei en valt uw oog vlak op den Sinaï, even woest, maar minder hoog, dan eenige hem omringende bergen. Zijn voet is omgeven van een' hoogen muur, die hem beschermt tegen de invallen der Arabieren. Tegen dien muur ligt het klooster St. Catharina, 't welk geenen ingang heeft, dan op den berg. Jouma sliep buiten dat gebouw, welks ingang hem verboden was; michel was er ontvangen geworden. Wij riepen hem met luider stemme, en dadelijk opende men een kruisraam, dat boven in den muur gemaakt was; men wierp ons een touw toe, welks einde ons tot gordel diende, en heesch ons, den een' na den ander', tot het

{==636==} {>>pagina-aanduiding<<}
venster op; hetzelfde deed men met onze pakkaadje; vervolgens bragten de monniken ons in onze cellen. Michel, die het nieuw-Grieksch zeer goed spreekt, en die onze eenige tolk bij deze kluizenaars was, had er eene voor C*** en voor mij, en eene andere voor W*** en deszelfs bediende verkregen. Deze cellen waren zeer klein, den vloer op de Oostersche wijze ingelegd, voorzien met tapijten en kussens, en verlicht door eene lamp, die aan de zoldering hing. Men oordeele over het genoegen, 't welk dit eenvoudig verblijf ons verschafte. Het geluk spruit voornamelijk voort uit het kontrast van gesteldheid. Deze waarheid wordt op eene treffende wijze in het Oosten ondervonden. Eene bevallige vlakte, eene lagchende vallei zijn een Eden, wenneer men uit eene doodsche woestijn komt; en, wanneer de reiziger zijne krachten heeft uitgeput door het beklimmen der rotsen, is het verblijf, waar hij eene rustplaats vindt, om zich door den slaap te verkwikken, even aantrekkelijk als al de heerlijkheid onzer steden.
De monniken van het St. Catharina-klooster zijn twintig in getal; zij zijn, voor het grootste gedeelte, zeer bejaard, en behooren tot de Grieksche kerk. Dit klooster werd gesticht door Keizer justinianus; het is tamelijk ruim, en zeer goed onderhouden. Men zette ons een matig souper en een' gegisten drank voor, uit dadels bereid; daarop bezigtigden wij eene buitengalerij, vanwaar wij, boven onze hoofden, den bogtigen loop van den Sinaï opmerkten.
Des morgens zeer vroeg ontwaakten wij door de godsdienstige gezangen der monniken, en wij ontbeten met hen ten negen ure: dit is de eenige maaltijd, dien zij gebruiken gedurende den loop van den dag; alleenlijk is het hun vergund, afzonderlijk eenig voedsel in hunne cel te gebruiken, bij zonsondergang. De maaltijd bestaat uit wittebrood, een' schotel met groente, of eene gerstebrood-soep, radijs, dadelwijn, waarvan ik reeds gesproken heb; maar nooit eten zij vleesch. De eetzaal is een lang vierkant, op welks muren het paradijs en de

{==637==} {>>pagina-aanduiding<<}
hel geschilderd zijn; men ziet er de veroordeelden in de koddigste gedaanten, en de regtvaardigen in zinsverrukking aan den rand van het eeuwige vuur. Nabij de deur is een leerstoel, waarin een der monniken zich plaatst, om de Heilige Schrift te lezen; van tijd tot tijd houdt hij op, en de monniken met eten, om zich aan overdenkingen over te geven. Toen er niets meer overig was, begaven zij zich weder naar de kapel, om hunne dankzegging te doen; vervolgens bragten zij ons in de galerij, om koffij te gebruiken, en allen nuttigden daarvan ten minste een paar kopjes.
Die goede vaders zijn brave, doch voor het overige zeer onkundige lieden. Zij bewonen deze eenzame plaats, voor het grootste gedeelte, sedert vele jaren; en men kan uit hunne blozende kleur en sterk ligchaamsgestel afnemen, hoe gezond de luchtstreek aldaar is.
Men is verrast, wanneer men, op die plaats, eene ruime en fraaije kerk ziet, met marmer geplaveid, en een verguld altaar. Dit gesticht heeft de gedaante van een afgeknot kruis, en bestaat uit drie vleugels. Een derzelven geleidt naar eene kleine kapel, aan welks einde men eene nis ziet, verlicht met drie kleine lampen; dáár vertoonde zich het brandende braambosch aan mozes; aan de wanden hangen schilderijen, voorstellende de H. Maagd, jezus christus en verscheidene Heiligen. In eene andere kapel ziet men het graf van st. catharina; hetzelve is van wit marmer, belegd met een zijden tapijt, en gedekt door eene prachtige draperie, gespannen aan vier kolommen. De monniken erkenden, dat dit graf niet dan een wassen afbeeldsel behelsde van hunne heilige Beschermvrouw, en dat derzelver overblijfselen, eenige dagen na haren dood, waren geroofd geworden door de Katholijken, naijverig de Grieken in het bezit te zien van een' schat, die de grootste wonderen moest uitwerken. Zij voegden er bij, dat de Katholijken, nadat zij dezen kostbaren buit, dwars door de afgronden heen, tot op den top des bergs vervoerd hadden, zich dien zagen ontnemen door Engelen, die denzelven in den Hemel verplaatsten.

{==638==} {>>pagina-aanduiding<<}

Men bewondert, aan de wanden der kerk, marmer van verschillende kleuren, door den vromen ijver van het kapittel van St. Sophia van Konstantinopel voortijds daar geplaatst. Het hoog altaar en de kolommen, die het versieren, zijn voorzien met paarlemoer en schildpad, in het marmer gewerkt.
De opperste des kloosters heeft in zijn uiterlijk voorkomen iets zeer beschaafds en wellevends; hij vroeg ons, met veel belangstelling, naar tijdingen uit Griekenland, en noodigde ons des avonds bij zich in zijne kamer, alwaar hij ons op een' maaltijd, voorzien van voortreffelijken witten wijn, onthaalde. Hij zeide ons, dat de bibliotheek van het klooster, vóór eenige eeuwen, een handschrift bezat van eene hooge oudheid, 't welk aan hetzelve ontnomen werd op bevel van den Grooten Heer, die destijds regeerde. Dezelfde Vorst was zeer gastvrij onthaald geworden door de monniken van Sinaï. Ten einde die weldaad te erkennen, liet hij een bevelschrift uitvaardigen, 't welk hun zijne bescherming en die zijner opvolgers waarborgde; en, daar het hem onmogelijk was het te teekenen, (want hij kon niet schrijven) doopte hij zijne hand in den inkt, en drukte dezelve aan den voet van dat geschrift. Ik weet niet, of de Turken deze anekdote kennen; intusschen is dit zeker, dat zij veel eerbieds hebben voor de monniken van den Sinaï; en die der andere Grieksche kloosters, die in het Oosten reizen, zeggen bijna allen, ten einde onaangename ontmoetingen voor te komen, dat zij tot dat klooster behooren.
Het leven dier vrome kluizenaars is zeer eentoonig; zij durven zich in de woestijn niet wagen, uit vrees, dat de Arabieren, bij welke zij gehaat zijn, op hen jagt zullen maken, als op wilde dieren. Vóór zes jaren werden twee hunner, op eenige schreden afstands van de poort, die op den berg Sinaï uitkomt, door Bedouinen gedood, die snaphaanschoten op hen losten van boven eene naburige rots. De tuin, waartoe men toegang heeft door een' onderaardschen gang, die met eene stevige deur gesloten is, is omringd van hooge muren. Hij is zijne vrucht-
{==639==} {>>pagina-aanduiding<<}
baarheid aan hunne onvermoeide werkzaamheid verschuldigd; het bebouwen van denzelven is hun eenig vermaak en hunne eenige toevlugt tevens. Men ziet er palmboomen, cipressen, populieren, amandel- en dadelboomen, vele moeskruiden, druiven, die dáár beter gekweekt worden dan te Cairo, van waar de wijnstok herkomstig is; ter zijde is eene melkerij, waar voortreffelijke kaas gemaakt wordt. Gedurende den Egyptischen veldtogt beval napoleon, den grooten muur van den Sinaï hooger op te trekken, en gaf aan het klooster twee stukken geschut ten geschenke; maar de goede monniken hebben er nooit gebruik van gemaakt, ondanks het voordeel, 't welk zij van dezelve konden behalen op de Arabieren. Deze laatsten weten zeer wel, dat het brood van het klooster regt goed is, en zijn gewoon, wanneer zij gebrek hebben aan levensmiddelen, snaphaanschoten te lossen onder de vensters en moordkreten aan te heffen, tot dat men hun de noodige mondbehoeften toewerpt; waarna zij, voor eenen tijd, zich verwijderen. De Grieksche monniken van Cairo verschaffen aan hunne broeders op den Sinaï rijst en meel; de Bedouinen laten hen ongemoeid voorttrekken, in de hoop van hun deel daaraan te
verkrijgen door het middel, waarvan ik zoo even gesproken heb.
Op eenigen afstand van dit klooster ligt de vallei, die, in de Schrift, het land van Midian genoemd wordt, waar mozes de kudden zijns schoonvaders jethro weidde. Men ziet in het midden dier eenzame vallei een boschje met palmboomen. Toen wij op dien kleinen togt uitgingen, stelde de opperste ons voor, bij den een' of anderen Arabier, een jong geitje te koopen, indien wij den leefregel in het huis voor ons te spaarzaam bevonden. Deze aankoop kostte ons zeven piasters (*); maar ongelukkigerwijze was het dier, dat men ons voor een jong geitje verkocht, zoo taai, dat wij het niet konden eten.

{==640==} {>>pagina-aanduiding<<}

De oudste van het klooster gaf ons des avonds een bezoek; hij was negentig jaren oud, en had zeventig van dezelve op den berg Sinaï doorgebragt! ‘Mijn leven,’ zeide hij ons, ‘is zachtkens heengegleden in deze eenzaamheid, waar wij niets zien dan de lucht, de woestijn en derzelver afgronden. Hier gelijkt de eene dag volmaakt naar den anderen. Dit woeste land is het beeld van het menschelijk leven. Gelukkig hij, die het niet anders beschouwt, dan als een' overgang naar de eeuwigheid, en die het uur zijner afreize met kalmte te gemoet ziet! Ik gevoel, dat het spoedig voor mij zal slaan; maar de ijdelheid der wereldsche vermaken heeft nooit mijn hart verleid; het is vrij, gelijk mijne zinnen, en ik verwacht den dood, zonder dien te vreezen of te wenschen.’ Ten besluite verzocht de strenge kluizenaar ons dringend, hem eene flesch rum te geven. Ofschoon ik er nog slechts ééne had behouden, bood ik hem die terstond aan, en hij beval mijnen bediende, dezelve zorgvuldig te verbergen, bij het overbrengen naar zijne cel.
Des anderen morgens bezochten wij den Sinaï. Men klimt eerst langs een' trap, dien de Grieken in de rots gehouwen hebben; daarop gaat men langs een kronkelig pad, omgeven van vervaarlijke rotsen. Na verloop van een half uur ontmoet men eene bron van voortreffelijk water, en op eenigen afstand eene in puin liggende kapel. Hooger, en ter halverwege den top, rust het oog op eene kleine, groene bergvlakte, in welker midden zich een eenzame palmboom verheft; aan den top vormen de rotsen een amphitheater. Wij kwamen vervolgens aan den top van den Sinaï, die het digtst in onze nabijheid was; dezelve is niet zeer breed, en men ziet er de overblijfselen van twee kapellen, waar de Grieksche pelgrims zonder twijfel hunne godsdienstoefeningen kwamen verrigten. De berg heeft vier spitsen. Die van het middelpunt, waar mozes de tafelen der wet van jehova ontving, is eene bergvlakte, en verheft zich boven de drie andere. Deze ligging der plaatsen stemt volkomen overeen met de

{==641==} {>>pagina-aanduiding<<}
woorden der H. Schrift. De Israëliten bevonden zich aan den voet des bergs; de vlammen en de rook, die uit denzelven opging, moesten op hen eene des te verschrikkelijker uitwerking doen, naar mate zij in een' grooteren kring zich bewogen. Eindelijk, de zeventig grijsaards, wien het vergund was, de schitterende majesteit van jehova, zijne voeten van saffier, enz. te aanschouwen, moesten geknield blijven liggen op eene der lagere bergvlakten. Hetgeen bevreemding baart, is de vernaauwing der vallei, van waar de ontelbare menigte Israëliten het wonder zag. De verbeelding stelt zich hen voor, gelegerd in een ruim veld, en geschaard voor hunne tenten, op een' grooten afstand van den scheidsmuur, dien zij, zonder verbeurte van hun leven, niet konden overschrijden. Maar men ziet, van de beide zijden van den Sinaï, niets dan eene lange keten steile bergen; en wij hebben in den omtrek dezer plaats niets bemerkt, dan de tamelijk breede vallei, door welke wij den berg bereikten. Die van Midian is dezelfde, in wier midden zich de steenrots van Meriba verheft, waarvan straks nader. ‘Waar meent gij,’ zeide ik tot den opperste, ‘dat de twaalf stammen zich bevonden op het oogenblik, toen jehova aan het volk verscheen?’ - ‘In alle deze omstreken,’ hernam hij, ‘in deze valleijen en op deze rotsen.’ W ***, de Hoogduitsche zendeling, was geheel verrukt en opgetogen; trouwens hij was de zoon van een' Rabbijn van Munchen en tot het Christendom bekeerd geworden, en nu zag hij de plaats, waar God zijn volk bezocht en deszelfs roem vereeuwigde.
Bij het verlaten van den Sinaï, begaven wij ons met twee onzer Arabieren naar den berg St. Catharina, weleer de berg Horeb. Wij legden eerst eenige mijlen af in eene bergengte; het is de bodem van een' ontzettend diepen afgrond, langs welken zich eene reeks groene plekken kronkelt. In het midden ziet men een verlaten klooter, weleer bewoond door de monniken van Sinaï, die, ongetwijfeld, uit hetzelve verjaagd werden door de Arabieren, en wier cellen de tijd nog gespaard heeft. Nevens hetzelve strekt eene groep van prachtige palmboomen hare breede bladeren uit over eene verwoeste beslotene plaats, welker muren bijna geheel zijn ingezakt. De olijf-, populier- en andere boomen groeiden, nevens eene uitgedroogde bron, in het wild, en tierden welig. In eene der cellen vonden wij eenige oude godsdienstige boeken. De nacht ons in dit kluizenaarsverblijf overvallen hebbende, namen

{==642==} {>>pagina-aanduiding<<}
wij eene cel op de eerste verdieping in bezit; men legde er vuur aan, en wij hielden onzen avondmaaltijd met de medegenomene levensmiddelen, waarna men eenig loof op den grond spreidde, om tot rustplaats te strekken; doch, daar onze verbeeldingskracht getroffen was door onze romaneske ligging, was het ons onmogelijk den slaap te vatten; en werden wij daarenboven in dit ons voornemen ten eenemaal verhinderd door een' onzer Arabieren, die ons eene serenade gaf op de guitar. Eindelijk geraakten wij toch in slaap, en den volgenden morgen, met het aanbreken van den dag, vervolgden wij onzen togt op de zijden van den berg St. Catharina. De opgang was naauw en steil, en er woei een ijskoude wind. Ten gelukke vonden wij, nevens eene fontein, eene plaats, waar de zon nimmer had doorgedrongen, en wij konden uitrusten; wij moesten vervolgens tot op den top klauteren, langs de rotsen boven onze hoofden.
De berg St. Catharina is de hoogste van deze streken. Van koude verkleumd, wierpen wij eenen vlugtigen blik op de overige omliggende bergen, wier blaauwachtige kruinen elkander afwisselen, even als de golven der zee. Wij spoedden ons vervolgens, om naar de fontein terug te keeren. Men stak er een groot vuur aan, 't welk ons dubbel welkom was; want het kwam ons tevens van pas, om koffij te zetten, die aan onze verstijfde leden nieuw leven gaf. Vroegtijdig in het klooster teruggekomen, genoten wij eenige rust tot twee ure; waarna wij een uitstapje deden naar de steenrots van Meriba. Deze rots, geheel uit graniet bestaande, heeft 5 roeden hoogte, en haar voet heeft 10 of 12 in omtrek. Zij staat op zichzelve, in het midden eener enge vallei, en draagt het kenmerk van het wonder, 't welk haar beroemd heeft gemaakt. Van daar liet mozes het water te voorschijn komen, 't welk den dorst van Gods volk moest lesschen. Men ziet er vier of vijf bijna waterpas gescheurde spleten, boven elkander, van anderhalf voet lengte en eenige duimen diepte, uitloopende in ééne goot, om het uitvloeijen van het water te bevorderen. De Arabieren hebben grooten eerbied voor de rots van Meriba. Zij gelooven, dat de bladeren, die men in hare openingen legt, de eigenschap bezitten, om de kameelen te genezen. De vallei loopt uit op eene tamelijk uitgestrekte vlakte. Ik behoef hier niet bij te voegen, dat het onmogelijk is, bij het zien van dit gewest,

{==643==} {>>pagina-aanduiding<<}
die plaats uit de H. Schrift letterlijk op te vatten, waar wij lezen, dat het water van die rots de Israëliten volgde op hunne reis naar het beloofde land. De loop van die beek, dwars door de brandende zandvlakte en de dorre bergen, zou elk oogenblik een wonder noodzakelijk hebben gemaakt, oneindig grooter, dan indien mozes hetzelve overal had vernieuwd, waar zij gebrek aan water hadden; en het is misschien in dien zin, dat de bedoelde plaats moet worden opgevat.

Napoleon aan zijn hof.

[Door Mevrouw de Weduwe van den Generaal durand, Eerste Staatdame van de Keizerin maria louisa. (*)]
Napoleon sprak gewoonlijk met eene luide stem; en, wanneer hij in eene vrolijke luim was, kon men zijn schaterend lagchen op grooten afstand hooren. Hij zong gaarne, ofschoon hij eene zeer valsche stem had en nooit wijs kon houden. Zijne lievelingsdeuntjes waren: Ah! c'en est fait, je me marie, en: Si le Roi m'avait donné Paris, sa grand' ville.
- Als hij eens in een der vertrekken van de Keizerin trad, vond hij daar eene jonge Dame, met den rug naar de deur gekeerd, zitten. Aan de genen, die zich voor haar bevonden, wenkte hij, dat zij zwijgen zouden. Hij naderde zachtkens achter haar, en bedekte haar alzoo de oogen met zijne handen. Zij kende niemand, dan den Heer bourdier, (een bejaard en achtingwaardig man, eerste Geneesheer der Keizerin) die zich zoodanige gemeenzaamheid zou kunnen veroorloven; en zij twijfelde geen oogenblik, of hij het was. Houd op, Mijnheer bourdier! riep zij; meent gij, dat ik uwe leelijke, lompe handen niet herken? (De Keizer had zeer schoone handen.) Leelijke, lompe handen! hernam napoleon, terwijl hij haar het gezigt weder vrijliet; gij zijt wel keurig, inderdaad! Het arme meisje geraakte zoo zeer in verwarring, dat zij naauwelijks in staat was, zich naar een ander vertrek te begeven.

{==644==} {>>pagina-aanduiding<<}

- De Keizer bevond zich eens in de kleedkamer zijner gemalin, en trapte, zonder het te willen, de eerste Kamerjuffer op den voet. Terstond maakte hij een luid geschreeuw, alsof hij zich zeer gedaan had. Wat scheelt u toch? vroeg hem de Keizerin haastig. - Niets, antwoordde hij, in een schaterend lagchen uitbarstende; ik trapte Mejufvrouw op den voet, en ik schreeuwde, opdat zij het niet doen zoude. Gij ziet, dat ik mijn oogmerk bereikt heb.
- Het is inderdaad treurig, te zien, hoe in alle tijden de letteren dienstbaar zijn gemaakt aan de laagste vleijerij. Ik geloof, dat er nooit een Vorst op aarde heeft bestaan, al was hij ook een dwingeland, welken de Zanggodinnen niet gehuldigd hebben. Ik wil geenszins eene optelling doen van de verzen, brieven, Oden enz., die in alle levende talen van Europa (het Engelsch alleen uitgezonderd) bij de geboorte des Konings van Rome in het licht kwamen. Het zij genoeg, te vermelden, dat het aantal der dichtstukken, welke te dezer gelegenheid, zoo aan den Keizer, als aan de Keizerin, gezonden werden, in minder dan acht dagen tijds, over de tweeduizend beliep. Napoleon nam die allen aan, zonder ze te lezen, en met dezelve de verzoeken om allerlei gunstbewijzen, welke de dichters veelal met den geleibrief wisten te verbinden. - Ik weet van goederhand, dat eene som van honderdduizend francs, uit napoleon's eigene kas, door den Heer dequevauvilliers, onder de makers der naar de Tuileriën opgezondene dichtstukken werden uitgedeeld.
- Eene bijzonderheid, voor welker echtheid ik kan instaan, vond plaats, toen de Keizer, na zijne terugkomst van het eiland Elba, Parijs verliet, om zich aan het hoofd des legers op de grenzen van Vlaanderen te stellen. Een dier dichters van den dag, namelijk, vervaardigde, onder medewerking van twee anderen, een tooneelstuk voor het Théâtre des Variétés, opzettelijk zoo ingerigt, dat het, met eenige geringe veranderingen, even goed kon dienen, om de zegepraal van napoleon, als om de wederkeering van lodewijk XVIII te vieren.
- Toen napoleon met maria louisa in de Nederlanden reisde, begon men het eerst te bemerken, dat de goede verstandhouding tusschen hem en den Keizer van Rusland verminderde. Te Amsterdam had men in het vertrek der Keizerin eene fortepiano geplaatst, die als eene secretaire

{==645==} {>>pagina-aanduiding<<}
gemaakt was; op dezelve stond een borstbeeld des Keizers van Rusland. Eenige oogenblikken na zijne aankomst wilde napoleon zien, of de Keizerin wèl gehuisvest was. Haar vertrek bezoekende, werd hij het borstbeeld gewaar, nam het weg, en hield het onder zijnen arm, zonder een woord te zeggen. Zoo liep hij alle kamers met hetzelve door, ofschoon het vrij zwaar was. Heengaande, gaf hij het aan Mevrouw D....., zeggende, dat hij het weggenomen wilde hebben. Deze handelwijze verbaasde allen, die er getuigen van waren, dewijl men nog niet het minste misverstand tusschen de beide Keizers bemerkt had.
- In Holland scheen napoleon voor een oogenblik zekere genegenheid voor eene jonge Hofdame, die maria louisa vergezeld had, Prinses aldobrandini, te gevoelen. Zij was zeer beminnelijk, had vernuft, en wist bijzonder wel te praten. Op eenen avond, dat zij ongemeen had geschitterd, zeide hij tot de Keizerin en de Hertogin de montebello, dat zij, zoo zij volmaakt wilden worden, zich slechts hadden toe te leggen, om de Prinses volkomen te gelijken. Dit was de eerste maal, dat hij maria louisa in eene kwade luim bragt. Doch zij liet dezelve niet anders blijken, dan dat zij stilzweeg, en zij toonde geene gevoeligheid tegen de Prinses. Maar de Hertogin vond zich diep beleedigd, en sedert dien tijd hield zij niet op, der jonge Hofdame, bij elke gelegenheid, bijtende gezegden toe te voegen.
- Den 18 Mei 1812 kwamen de Keizer en Keizerin van Oostenrijk te Dresden, alwaar destijds napoleon en maria louisa zich bevonden. Terstond bij de eerste zamenkomst gaf eerstgenoemde aan napoleon te kennen, dat de bonapartes weleer souvereine Vorsten van Treviso geweest waren. Hij zeide, daarvan volkomene zekerheid te hebben, dewijl hij zich de bewijsstukken had laten voorleggen. Keizer frans hechtte aan het blijk van dezen adel zoo veel waarde, dat hij haastig napoleon verliet, om dit berigt ook aan maria louisa mede te deelen, die er zich insgelijks over verheugde. Napoleon beweerde, ‘dat men het mis had, en dat zijn adeldom slechts van den slag van Marengo dagteekende.’
- Toen de regering van napoleon ten einde liep, hield hij zich eenigen tijd op te Fontainebleau. Het was in het begin der maand April 1814. Destijds kwam hij eens

{==646==} {>>pagina-aanduiding<<}
met een nieuwspapier in de hand, en riep met verontwaardiging: Zij zeggen, dat ik een lafaard ben! Gewoonlijk sprak hij over de staatkundige voorvallen met zoo veel koelbloedigheids, alsof hij er niet het minste persoonlijk belang bij had. Lodewijk XVIII was dikwerf het onderwerp zijner gesprekken. De Franschen, zeide hij, zullen hem de zes eerste maanden beminnen; gedurende de zes volgende zullen zij allengs onverschillig worden; en een jaar later, adieu! - o, ik ken ze!
- Eens las hij een verhaal van de harde behandeling, welke de Paus ondergaan had, en zeide: Ja, het is waar; de Paus werd mishandeld - harder behandeld, dan ik wilde. - Op eenen morgen met den Generaal sebastiani pratende, maakte hij de aanmerking, dat noch de Russen, noch de andere Mogendheden hem overwonnen hadden; maar dat zijn ondergang was veroorzaakt door de vrijzinnige begrippen, dewijl hij deze te veel had willen onderdrukken in Duitschland.
- De troon des Konings van Westfalen (niet die van murat, gelijk men ten onregte beweerd heeft) werd gekocht door den eigenaar van het koffijhuis les Mille Colonnes, te Parijs, om aan zijne prachtige inrigting nog meer luister bij te zetten. Elken avond zat daarop de schoone limonadière, welker bekoorlijkheden alzoo des te betere uitwerking deden.
- Bij zekere gelegenheid zeide napoleon tot zijnen broeder jérôme: Indien het waar is, dat de majesteit der Koningen in hunne gelaatstrekken staat uitgedrukt, kunt gij gerustelijk incognito reizen.
- Toen napoleon Eerste Consul was, ontving hij gaarne aan zijne tafel letterkundigen, geleerden en kunstenaars. Op het land zijnde, speelde hij met hen onderscheidene spelen, en bij voorkeur een spel, dat de Franschen aux barres noemen, zoo veel als bij ons diefje-, schuilhokje- of vaârtjespelen. Voor dit spel der jeugd had hij bijzonderen smaak behouden, buiten twijfel omdat hetzelve eenigermate als een beeld van den krijg beschouwd kan worden. Nadat hij met de Keizerlijke waardigheid bekleed was, meende hij, dat het décorum hem verbood, zoo te blijven handelen. Hij veroorloofde zich derhalve alleen dergelijke oefening te paard, waarvan hij veel hield, ofschoon hij dikwerf er afviel. Dit gebeurde eens te Trianon, terwijl hij zich vermaakte met de Keizerin na te zetten in een met heestergewas beplant grasperk.

{==647==} {>>pagina-aanduiding<<}
Hij stond oogenblikkelijk op, zette zich, luidkeels lagchende, weder in den zadel, en reed voort, schreeuwende: Casse-cou! - Ook na zijn huwelijk met maria louisa heb ik hem evenwel nog vaârtje zien spelen; en hij liep nog vlug, ofschoon hij zeer vet was. Terwijl het Hof zich te Rambouillet bevond, speelde men eens met een groot gezelschap schuilhokje, waarbij de Keizer twee malen viel. Hij schoot met geweld toe op zijne tegenpartij, den Grootmaarschalk, en deze ontweek telkens den aanval, zoodat napoleon bij herhaling, vier schreden van hem, in het zand tuimelde. Hij rigtte zich op, zonder een woord te zeggen, en vervolgde het spel met dezelfde opgeruimdheid.
- Terwijl napoleon met de Keizerin ontbeet, vroeg hij aan eene der eerste Hofdames, wat wel de warme pastei, die op tafel was, mogt kosten. Twaalf francs voor uwe Majesteit, antwoordde zij glimlagchende, en zes francs voor een' burgerman te Parijs. - Dat is te zeggen, hernam de Keizer, dat men mij besteelt? - Neen, Sire! sprak zij; maar het is het gebruik zoo, dat een Vorst alles veel duurder betaalt, dan zijne onderdanen. - Dat versta ik niet, riep hij met hevigheid, en ik zal er orde op stellen. Inderdaad gaf hij acht op bijzonderheden van het inwendige der huishouding, welke dikwijls door zeer velen in hoogen en lageren stand niet worden nagegaan. - Op een' anderen tijd bevond hij zich bij maria louisa en had zijn' zakdoek vergeten. Men bood hem er een' aan, die der Keizerinne toebehoorde; dezelve was geborduurd en bezet met kant. Hij vroeg de Dame, die hem dezelve toereikte, naar den prijs daarvan. Sire! zeide zij, deze doek zal 70 à 80 francs waardig zijn. Hij liet haar de som nog eens herhalen, en, nadat hij haar wèl verstaan had, sprak hij tot haar: Wel nu, zoo ik eene der Hofdames van de Keizerin ware, zou ik haar alle dagen een' zakdoek ontstelen; dat bedroeg dan zekerlijk meer, dan mijn inkomen. - Het is gelukkig, Sire! antwoordde zij hem lagchende, dat hare Majesteit meer vertrouwde en minder baatzuchtige personen bij zich heeft, dan uwe Majesteit zich schijnt te willen doen voorkomen. De Keizer stootte zich niet aan dit antwoord.
- Het schrift van napoleon was altijd zeer slecht geweest, en in de laatste tijden geheel onleesbaar geworden. Alleen zijne Geheimschrijvers, die er aan gewoon waren, konden het ontcijferen. In zijne handteekening waren enkel

{==648==} {>>pagina-aanduiding<<}
de drie eerste letters te onderscheiden; het overige bestond uit eenige verwarde trekken. De post van Eersten Secretaris des Keizers ging met onbegrijpelijk veel moeite gepaard. De Heer de menneval bekleedde denzelven tien jaren lang. Eindelijk stelde napoleon hem tot Secretaris van maria louisa aan, en zeide tot haar, toen hij hem aan haar voorstelde, dat deze de achtingwaardigste en bescheidenste man was, dien hij ooit gekend had; maar dat hij hem zich had laten dood werken. Daar ging inderdaad geen nacht voorbij, dat de Keizer hem niet roepen liet, om hem iets in de pen te geven; en dit gebeurde soms verscheidene malen in éénen nacht.
- Napoleon had een buitengewoon sterk gestel. Hij sliep, wanneer hij wilde. Hierom kon hij zoo gemakkelijk het werken bij nacht doorstaan. Gewoonlijk begaf hij zich ten tien ure te bed, stond om een of twee ure reeds weder op, werkte tot vijf of zes, baadde zich, liet zich kleeden, ontving menschen, ontbeet tegen tien ure, en begon weder te arbeiden tot den middag; dan ging hij bij zijne vrouw, of deed eene wandeling; doch was het werk dringend, zoo bleef hij er dikwerf tot den avond bij. Doorgaans kwam hij verscheidene malen op een' dag bij de Keizerin, en zij gingen te zamen hunnen zoon zien. Als napoleon een weinig tijds voor zich had, zette hij zich, na wat gepraat, zijne vrouw omarmd en met zijn kind gespeeld te hebben, in een' armstoel neder, en viel dan, onder het spreken, in diepen slaap. Hij sliep dus, tot dat men hem kwam berigten, dat er op hem gewacht werd. Tusschen zeven en acht ure hield hij, alleen met de Keizerin, het middagmaal; des zondags at hij met de familie.
- Wanneer men napoleon een verzoekschrift aanbood, stelde men het zijnen Aide de Camp ter hand, of stak het in zijn' zak; dit laatste was een blijk, dat hij het verzoek in overweging wilde nemen. Deed hij het sluk in den linker zak, dien men den goeden zak noemde, zoo mogt men gerust vertrouwen, dat hij, zelfs alvorens het onderzocht te hebben, geneigd was, hetzelve toe te staan.

(Het vervolg en slot hierna.)







{==649==} {>>pagina-aanduiding<<}

Brieven, over de zoogenoemde verdediging van Prins Maurits van Oranje van mr. C.M. van der Kemp tegen Adr. Stolker, door den laatstgemelden.

No. IV.

Waarde Vriend!

Maanden zijn er, sedert mijnen laatsten, reeds verloopen, en echter kom ik nog zeer schoorvoetend tot het schrijven van dezen. Waarom? Omdat ik, hetgeen ik, blijkens mijnen eersten, schier onwillig aanving, met steeds vermeerderenden onwil heb voortgezet, en niet, dan met grooten weêrzin, vervolgen kan. Welke vrucht toch kan ik mij van dit geschrijf beloven? Ik heb het, reeds in den beginne, gezegd: bij den Heer v.d. kemp c.s. schuur ik den moriaan; bij onkundige, oppervlakkige, onverschillige lezers, gelijk de meesten doorgaans zijn, regt ik mede niets uit; en kundigen, die, wat zij lezen, ook verstaan en beoordeelen kunnen, behoeven, over het geheel, mijne aanwijzing der drogredenen, onwaarheden en lasteringen niet, welke de schering en den inslag van mijns tegenschrijvers boekje uitmaken. Het eenig nut derhalve, dat ik mij kan voorstellen, is, dat ik eenige eenvoudige braven, voor het toekomende, tegen dezen schrijver waarschuwe, en hen overtuige, dat hij geen geloof of vertrouwen verdient, en men bij hem geene waarheid moet zoeken. Daar nu het tot hiertoe door mij geschrevene tot dit einde meer dan genoegzaam kan schijnen, walg ik schier van de moeite, om het nog al verder te toonen, en daaraan mijnen kostelijken tijd te spillen; en ware het nu niet, dat ik dacht mij, in vele, te kunnen bekorten, en mij slechts over weinige bijzonderheden iets breeder te behoeven uit te laten, ik zoude u welligt den tegenwoordigen zijn schuldig gebleven, en aan mijn schrijven zou een slot ontbroken hebben, hetgeen ik er dan nu echter aan wil toevoegen.
Ik bragt het, in mijnen laatsten, tot op bladz. 69. - Men zou zich zeer bedriegen, zoo men waande, dat, van daar tot op bladz. 160, of het einde van het boekje, mindere of minder erge leemten zouden zijn aan te wijzen, dan in het vorige. Geenszins. Het geheel is zich overal gelijk.

{==650==} {>>pagina-aanduiding<<}
Wijzen wij dit slechts in eenige stalen aan! - Op bladz. 71 wordt, met volstrekte onwaarheid, van de Remonstranten vóór en in 1619 gezegd, dat zij de vernietiging der Nederlandsche Geloofsbelijdenis zochten. - Op bladz. 72 env. doet de schrijver weêr alle mogelijke, maar vergeefsche, moeite, om aan eene belofte van Prins maurits, aan de Remonstrantsche Predikanten van Utrecht gedaan, zulk een' zin op te dichten, als in zijne kraam te pas komt, door te beweren: hij kan dit niet gewild, hij kan nimmer die meening gehad, hij moet dat bedoeld hebben enz., en zoo maakt hij er quid pro quo van. Dit zelfde geweld doet hij ook, op bladz. 75, 76, aan 's Vorsten verzekering aan de Staten van Overijssel, wegens de Dordsche Synode. 't Is kluchtig. Ik breng telkens 's Prinsen eigene woorden te berde. In plaats nu van te ontkennen, dat het zijne eigene woorden zijn, en te bewijzen, dat hij iets anders gezegd heeft, zoekt hij ons wijs te maken, dat hij geheel iets anders gemeend heeft, dan hij gezegd heeft. De logicus, die, bij herhaling, aan anderen, valschelijk, zoogenoemde petitiones principii te last legt, is er zelf, door geheel zijn boekje heen, aan schuldig. Hij stelt vooruit hetgeen hij bewijzen moest, en draaft er dan op door; en hij bemerkt niet eens, dat hij juist doet, wat ik gezegd heb, dat elk doen zou, die, op deze wijs, zou willen beweren, dat de Vorst vijand der Remonstranten geweest is, namelijk, dat hij hem tot een uitstekend huichelaar zou maken. - Op bladz. 79 hooren wij, dat, zoo de Synode van Zuidholland iets onbehoorlijks besloten had, het verwijt daarover meer ten
laste der Staten, die de Synodale besluiten hadden goedgekeurd, komen moet, dan der Synode zelf! - Volgens bladz. 80 kan maurits, al weder op dezelfde gronden, als boven, aan bertius de belofte, dat hij, om zijne Remonstrantsche gevoelens, geene schade zou lijden, niet gedaan hebben, en, volgens bladz. 82 tot 84, werd deze Hoogleeraar niet meêdoogenloos veroordeeld; dewijl hij slechts zijne schriften te wederroepen en schuldbekentenis te doen had, om zijne veroordeeling te voorkomen: want dit zegt immers niets voor een eerlijk man, wiens geweten hem getuigt, dat hij niets onbehoorlijks deed! Ook had de Synode aan 's mans veroordeeling geene schuld: want zij geschiedde door Curatoren der Leidsche Akademie: wel, zoo als men letterlijk erkent, op aandrijven der Synode; doch dit was (zegt men) slechts een getrouwe raad, waaraan de

{==651==} {>>pagina-aanduiding<<}
Curatoren niet gehouden waren! - Of die Synode ook een' deftigen verdediger in vriend van der kemp gevonden heeft! - Eindelijk, de afval van bertius geschiedde niet nagenoeg in wanhoop, gelijk ik uit alle deszelfs omstandigheden had opgemaakt, en nog breeder zou kunnen aanwijzen, maar hij kwam daartoe met welberaden zinnen. Het zal dus wel louter voorgeven van zijne vrienden geweest zijn, toen zij, volgens brandt, (in zijn IVde D. bl. 308) aan de Synode van Zuidholland van 1620 lieten verklaren, dat zij het daarvoor hielden, dat hij, zijne zinnen niet wel magtig zijnde, dit kwaad meer uit krankzinnigheid, dan door een rijp en bedaard oordeel, had gedaan. - Op bladz. 85 wordt listiglijk verzwegen, hetgeen ik gemeld heb, en waarvan hier alles afhangt, dat de Rotterdamsche bevelhebbers zich bij maurits beroemd hadden, dat zij den Baljuw en den Dijkgraaf van Schieland altijd ten dienst stonden tegen de Arminianen. - Volgens bladz. 87 waren, na de catastrophe van 1618, maurits' tegenstanders uit den weg geruimd, en behoefde hij niemand meer te vreezen, noch te aarzelen, om zich te verzetten tegen de maatregelen der Staten, welke hij afkeurde. Het zegt dus niets, wat de Heeren ijpey en dermout, in het IIde Deel van hunne Gesch. der Nederl. Herv. Kerk op bladz. 268 en 269, en wat ik zelf op bladz. 33 van mijn stukje, en breeder op bladz. 41 en 42, geschreven hebben; en het beteekent even weinig, wat ik nog breeder, in hetzelfde stukje, over fredrik hendrik's onvermogen, om in de zaak van
grotius iets ten goede te doen, gezegd heb. - Hetgeen nu volgt, over maurits' wil of onwil, dat er foldaten zouden gebruikt worden tot het weren van de godsdienstige vergaderingen der Remonstranten, is wederom een zamenweefsel van drogredenen, dat mij der uitpluizinge niet waardig is. Zoo men zelfs toestond, dat, gelijk hier beweerd wordt, maurits slechts het gebruik der soldaten niet wilde, zonder zijne voorkennis en toestemming, zou dit hetzelfde zijn, als dat hij het in het geheel niet wilde: want kon men hem, waar hij zich ook bevond, zoo dikwijls als de Remonstranten hier of elders vergaderden, verlof gaan vragen, om er onder te schieten? Doch misschien heeft de Heer van der kemp wetenschap, dat men zich toen reeds van telegraphen bediende, waarvan ik, op mijne eer, verzeker geene kennis te hebben! - Op bladz. 90 wordt gemeld, dat Prins mau-
{==652==} {>>pagina-aanduiding<<}
rits, in eenen brief (aan de Gedeputeerden der Noordhollandsche Synode, en van den 2 Februarij 1619), na God gedankt te hebben, dat, ten gevolge der Nationale Synode van Dordrecht, de kerken weder met gezonde Leeraars waren voorzien, en de ongezonde afgedankt, de Predikanten zou verzocht hebben, om, door de controverse punten weinig aan te roeren, enz. hunne gemeenten weder tot de vorige rust en eenigheid terug te brengen. Doch, volgens den brief zelf, verzocht maurits de gedeputeerden, om de Predikanten, in zijnen naam, wel ernstig te vermanen, en hun, des noods, zijnen brief te toonen. Wij zien hieruit, dat of alle, of ten minste ettelijke Predikanten in Noordholland, ook na de Dordsche Synode, en na het
afdanken der Remonstranten, nog zulke zeloten waren, die, in hunnen blinden ijver, in de lucht schermden, dat zij, door 's Prinsen vermaning, beteugeld moesten worden. Doch die vermaning zelve is zeer opmerkelijk. Opdat de gemeenten in rust zouden blijven, hadden de Staten van Holland voorheen gewild, dat de controverse punten weinig geroerd zouden worden. Doch daartegen ging de kreet der zeloten op, en, ook volgens Mr. van der kemp, op bladz. 97, was dit conscientiedwang, en belette de Leeraars, om al den raad Gods te verkondigen. De Leeraars weigerden dan ook, om aan het verlangen der Staten te voldoen, en roerden de gezegde punten eens ter dege, om de gemeenten in onrust te brengen, gelijk hun naar wensch gelukte. - Geen wonder! de Remonstranten moesten, door het roeren der punten, worden uitgedreven. Daartoe was het na de uitdrijving dier ketters niet meer noodig, en Prins maurits begreep dus, dat het, om de gemeenten weêr in rust te brengen, moest ophouden. Ook was het nu geen conscientiedwang meer, en men behoefde aan de gemeenten al den raad Gods niet meer te verkondigen!
Doch ik bemerk, dat ik mij, in weerwil van mijn bepaald opzet, al weêr begin uit te breiden. Ik beteugel dan op nieuw mijne pen. - Ik had mij, in mijn stukje, hoofdzakelijk voorgesteld, (gelijk ook deszelfs titel duidelijk opgeeft) te toonen, dat Prins maurits de Remonstranten, om hunne godsdienstige gevoelens, geenszins vijandig was geweest. Maar Mr. van der kemp bestrijdt mij, op bladz. 91, alsof ik beweerd had, dat de Vorst hun, (let wel!) om hunne godsdienstige begrippen, gunstig geweest was. Van zulke kunstjes

{==653==} {>>pagina-aanduiding<<}
moest hij zich bedienen, om wat tegen mij te zeggen te hebben. Het lust mij niet langer, om er zoo velen aan te wijzen, en het rappige van zijn geschrijf zoo van bladzijde tot bladzijde te toonen. Ik schenk hem derhalve alle de fraaiheden, die ik moge voorbijgaan, en sla maar eens eenige bladen te gelijk om, en zie, wat mij voorkomt. Daar heb ik bladz. 107, waarop gij, op crediet van den, bij Mr. van der kemp boven alles geloofwaardigen, bij mij meestal leugenachtigen carleton, kunt lezen, dat Prins maurits, in de Vroedschappen van Delft en Schiedam, in September 1618, verklaarde, dat een klein hoopje lieden (ik herhaal, een klein hoopje) het oogmerk opgevat hadden, (lees, in weerwil van onzen grooten taalkundige, had) om hem, en al de Magistraten, die den Staat wél gediend hadden, te ontzetten. Dat moet een hoopje van stoute en vreesselijke knevels geweest zijn, dat zulk een oogmerk vatten durfde, en den dapperen maurits, met den grooten hoop, vrees kon aanjagen! - Ik doe een' nieuwen greep, en krijg bladz. 117-119. Daar wordt gesproken van't geen maurits gezegd had, dat de gebannen Remonstrantsche Predikanten gearbeid hadden, om hem den voet te ligten. Ik beweerde, dat hij dat in drift, of kwaad humeur, gezegd had, waaraan hij, in zijne laatste jaren, geweldig onderworpen was. Mr. van der kemp wil hier niets van weten, en heeft er (zegt hij) nog volstrekt geen bewijs van
aangetroffen. Ik dacht, dat zeer vele van de gezegden van maurits, welke ik, in mijn stukje, heb bijgebragt, van zijne drift genoegzaam getuigden, vooral dat op bladz. 23. Maar onze vriend telt dat alles niet een zier. Misschien zal iets meer bij hem gelden, hetgeen Jonker van der capellen, in zijne Gedenkschriften, D. I. bl. 348, van den Prins zegt: worde, op syn ouderdom, geheel grynig en onverduldigh, als de saken niet gingen naar syn sin; en oogenblikkelijk te voren had hij daarvan het volgend staaltje geboekt: ‘'t Is gebeurt, dat, dezen winter, (1625) (als) de Staten hem communiceerden sekeren aanslagh, versoeckende daartoe syne ordre ende patenten, hy 't selve weigerde te doen, seggende tegen de Gecommitteerden, staande voor hem met blooten hoofde: Faites ce que vous voudrez. Je ne le veux point.’ - Doch keeren wij tot de gebannen Remonstrantsche Predikanten terug. Zij hadden (zeide maurits) gearbeid, om hem den voet te ligten. Mr. van der kemp wil, dat hij zulks ook

{==654==} {>>pagina-aanduiding<<}
voorzeker geloofde; en, om dit te bewijzen, heeft hij (gelijk gij zien kunt) niets meer noodig, dan eenvoudig zijn gemeenzaam hocus pocus, om de gebannen Predikanten in de Barneveldisten en de Remonstranten in het gemeen te transformeren, en nu is de zaak zoo klaar als modder! - Maar nu stooten wij, op bladz. 120, van zelf op het verhaal van den Frieschen Geschiedschrijver furmerius, waarover Mr. van der kemp dan een' vreesselijken ophef maakt, en niet minder dan tien bladzijden spilt. Deze furmerius dan heeft (gelijk ik, in eene aanteekening, op bladz. 47 en 48, berigt heb) gemeld, ‘dat maurits, op den 26 Januarij 1608, eenen Frieschen Afgevaardigde ter algemeene Staatsvergadering eene oorvijg gaf, en hem zou doorstooten hebben, zoo er geene anderen waren toegeschoten, en dat, omdat de Fries zich voor het voortzetten van den oorlog, en tegen vrede of bestand verzette.’ De Advocaat noemt dit, in zijne beschaafde taal, een stellige, een domme, een tastbare, een verfoeilijke, een vervloekte leugen, en tracht het dan ook te weêrleggen. Hij doet dat, vooreerst, met het gezag van den Hoogleeraar g. de wal, die (in zijne Oratie, de claris Frisiae Jurisconsultis, pag. 169) wegens furmerius zegt, dat hij, volgens den Gelderschen Geschiedschrijver pontanus, te veel geloof gehecht heeft aan de verdichtselen der genen, welken hij volgde, en niet altijd naauwkeurig is. Dit nu is waar; maar het bepaalt zich tot de vroegste geschiedenis van Friesland, welke, gelijk die van alle
volken, vol is van fabelen, welke furmerius te ligtvaardig van vroegere beuzelaars heeft overgenomen: doch het strekt zich niet uit tot de latere geschiedenis, en vooral tot die van zijnen tijd; en het zegt niet, dat hij deze niet ter goeder trouwe zou hebben kunnen beschrijven. Het is ook waar, dat hij, door ubbo emmius, op sommige punten, bestreden is; maar ook, dat hij zich tegen dezen verdedigd heeft; en, hebben anderen hem mingeacht, door sibrandus siccama en pierius winsemius, Schrijvers van beroemden naam, is hij zeer geprezen. Maar Mr. van der kemp bestrijdt ook het verhaal, waarom het hier te doen is, op grond van inwendige kenmerken van valschheid. Vooreerst zou het op den 26 Maart 1608 geen plaats hebben kunnen hebben. Doch deswege is hij, door den Hoogleeraar tijdeman, reeds teregt gewezen, in de Mnemosyne, D. VIII. bl. 394, en heeft moeten bekennen, (zie den Recensent ook

{==655==} {>>pagina-aanduiding<<}
der Recensenten voor November 1828, No. XI, bl. 477) dat dit bezwaar niet bestond, dan in zijne onkunde. Hij had namelijk niet geweten, (hij had het behooren te vermoeden en te onderzoeken, eer hij zich stellig uitliet) dat men toen, in Friesland, nog den ouden stijl gebruikte. Ten tweede: Een kind zou, volgens hem, behooren te weten, dat maurits zich altijd vóór oorlog, en tegen vrede of bestand met den Spanjaard verklaarde! Ziedaar weder de diepste onkunde, of de hoogste onbeschaamdheid! Geen kind, dat ooit eenig geaccrediteerd Schrijver, over de Nederlandsche Geschiedenis van dien tijd, met oplettendheid gelezen heeft, is onkundig, dat maurits, die zich, in den beginne, allersterkst tegen vrede en bestand heeft uitgelaten, daarna, zoo ras hij zekerheid had, dat het hem in zijne inkomsten niet zou benadeelen, een sterk ijveraar vóór het bestand geweest is, hetwelk juist het verhaal van furmerius onderstelt. Doch eindelijk, en ten derde, maurits kon zich zoodanig niet vergeten, als het verhaal meldt: want hij was, uit den aard, zeer zachtmoedig en van alle drift verwijderd. Hierop kan nu wel niemand eenig antwoord verwachten, na hetgeen hier, eene bladzijde vroeger, te lezen staat. Voor het overige: wie maurits' echt karakter kent, zal het verhaal geenszins zoo ongeloofelijk vinden, en althans het komt den Weled. geb. Heer en Mr., Jonkheer frans beelaerts van blokland, Raadsheer in het Hoog Geregtshof, zitting houdende in 's Gravenhage, op gronden, door zijn Ed. gemeld, niet
zoo geheel ongegrond voor, in zijne onlangs uitgegevene fraaije en belangrijke Proeve van bevrediging der oude godgeleerde en staatkundige geschillen enz., op bladz. 18 tot 20; en zijn Ed. onpartijdig oordeel zal wel duizendmaal opwegen tegen dat van Mr. van der kemp, van wiens gansch raisonnement, op bladz. 124 tot 129, wij, zoo wij het der moeite verder waardig rekenden, de nietigheid volkomen zouden kunnen aantoonen. Doch wij springen het, met hetgeen daarop verder volgt, wegens maurits' verzekeringen omtrent de persoonlijke veiligheid van ol denbarneveld, na zijne gevangenneming, en wegens zijn zeggen tegen den Heer van veenhuizen, aangaande de Kloosterkerk, maar weder over. Het rust alles op de reeds bij herhaling weêrlegde gronden, en moet maar wederom een dom versierde leugen heeten.

(Het vervolg hierna.)


{==656==} {>>pagina-aanduiding<<}

Vernuft van eenen olifant.

Een Olifant (dus verhaalt een Engelsch ooggetuige) raapte, onder andere gewone kunstjes, een stuk gelds met de punt van zijne slurf bij herhaling van den grond op; toen eindelijk eene sixpence buiten zijn bereik, digt bij den wand van het spel, wegrolde. Het beest strekte zijne slurf herhaalde keeren daarnaar vruchteloos uit, stond eenige oogenblikken stil, en scheen zich te bedenken, wat hem te doen stond; vervolgens stak hij zijne slurf, in eene regte lijn, uit, zoo ver hij vermogt, op een' kleinen afstand boven het stuk gelds, en blies met groote kracht tegen den wand; de hoek, door den wederstand van den wand voortgebragt, bragt den luchtstroom onder het geld, gelijk het dier blijkbaar bedoeld en berekend had; en het was hoogst opmerkelijk, te zien, hoe daardoor de sixpence allengskens werd voortgestuwd, tot dat zij binnen deszelfs bereik kwam, waarna hij haar dadelijk opvatte en aan den meester ter hand stelde. Deze ingewikkelde berekening van natuurlijke middelen, te zijner beschikking staande, is het niet eene verstandelijke poging, het bereik te boven gaande van een aantal menschelijke wezens, en zou zij niet in hen als een vernuftig denkbeeld beschouwd worden?

Dankbaarheid van eene hyena.

In eene der Menageriën, te Brighton ten toon gesteld, bevond zich eene gestreepte Hyena, die omtrent den opziener zoo wel, als zijne bedienden, den woesten aard, tot dusverre als dezer dierensoort van nature eigen beschouwd, in vollen nadruk aan den dag leide. Onder de bezigtigers bevond zich, op zekeren dag, een jong persoon, die deszelfs kooi onbevreesd naderde, terwijl het dier woedend gromde en om zich heen beet, en, zijne hand door de traliën stekende, het zachtjes op den kop klopte. Onmiddellijk liet de Hyena de grootste vreugde blijken, sprong in zijne kooi rond als uitgelaten, wreef zich tegen des jongelings hand, en scheen hoogst verblijd over het streelen derzelve. Het bleek vervolgens, dat dit dier, als een jong, door hem gevangen, naar Engeland overgebragt, en aan den opziener der Menagerie verkocht was; en, schoon niet minder dan zeven jaren sinds

{==657==} {>>pagina-aanduiding<<}
verloopen waren, was de vriendelijke bejegening van den eersten, naar het schijnt, steeds in dankbaar aandenken gebleven bij dit anders ontembaar geachte beest.

Welmeenende waarschuwing aan rijmelaars.

Eene Vertelling.

In overoude tijden, toen nog de Goden hunne magt over de menschenkinderen niet zelden door gedaantewisselingen derzelven betoonden, leefde een rijmelaar, die, zoodra hij een nieuw gezang gebaard had, hetzelve terstond zijnen geburen ter regter- en ter linkerzijde voordreunde, en hen daardoor niet zelden jammerlijk verveelde, en hun den kostbaren tijd ontstal. Geenerlei tegenweer, geen ingewikkeld of zelfs openlijk protest mogt baten; en wie niet, zonder complimenten, zich van zijn huisregt tegen hem bediende, was veroordeeld hem van het begin tot het einde aan te hooren. Een' zijner naaste buren inzonderheid vervolgde hij onophoudelijk, tot zelfs in diens tuin. Daar was het, dat de arme geplaagde eens, tot het uiterste gebragt, verzuchtte: ‘Och, dat God apol u met stomheid sloeg!’ Dezen, sinds lang verontwaardigd over de ontheiliging der Dichtkunst door dezen indringer, behaagde het, dat gebed te verhooren. En zie! midden in een gedicht groeiden hem op staanden voet de beenen aaneen, en hechteden zich, als een struikgewas, vast in den grond; bovenlijf en armen verdeelden zich in vele losse takken; de mond, die intusschen nog bestendig voortdeclameerde, zweeg ten laatste, en ving nu aan sterk te kaauwen: want de verzen des langen gedichts waren nu, al kaauwende, veranderd in stekelige, kleverige kogeltjes, die uit denzelven hervoortkwamen, en zich, als vruchten, aan de punten der takken zetteden. - De verschrikte buurman wilde vlugten; maar ook nu nog poogde hem de plaaggeest, als volwassen klisstruik, vast te houden, en plakte hem, daar hij zulks niet vermogt, voor 't minst eenige zijner omgeschapene verzen in het haar.
Ik laat de leering achterwege, opdat niet een of ander van hen, die door apol tot klissen bestemd zijn, reeds vooraf in mijn haar verward geraken!





{==658==} {>>pagina-aanduiding<<}

Stoomrijtuig op een ijzerbaan.


	I.
Per Stoomkoets tien uur wegs in èèn uur af te leggen, 
Is, over zee, gelukt. Daar mogt een Ier wel zeggen: 
Wanneer 't zoo voort bleef gaan, 
Kwam iemand eer hij àfreed ààn. 


	II.
‘In èèn uur tien uur wegs!’ - Naar evenredigheid 
Dient de Aardbol uitgeleid: 
Gij Wachters met uw teleskopen, 
Zoo ge een Komeet wat digt voorbij ziet loopen, 
Eilieve, hòùdt den gast, 
En brugt er ons aan vast. 
 
a.c.w. staring. 


Mijn uitstapje door Tenger. (*)

(Van Probolingo naar Passaroeang).

De nacht verdween en vlood in 't west, 
De dageraad brak aan, 
En doofde straks de gansche rest 
Van 't flaauwend licht der maan. 
 
Daar deed zich Tenger's bergenrei 
Weêr glansrijk op voor 't oog, 
Met bosch en rotsen en vallei 
En dikken rook omhoog. 
 
't Konvooi van knechten stond reeds klaar; 
't Was bergvolk zonder schroom, 
En onze paarden stonden daar 
Met zadel, tuig en toom. 

{==659==} {>>pagina-aanduiding<<}

Men had den leeftogt reeds vergaard 
En toog er mede voort, 
En vlug nu stegen wij te paard, 
Gesteveld en gespoord. 
 
Eerst ging de weg langs rijstveld heen 
En koffijtuin en riet, 
Tot ras 't behouwde land verdween 
En bosch slechts overliet. 
 
Toen ging het op en hooger op, 
En steiler werd de grond; 
Zoodat ik in den zadelknop 
Mijn eenig steunpunt vond. 
 
Zoo ging het, uren achtereen, 
Al op door struik en stronk, 
Tot man en paard te wank'len scheen 
En hun de kracht ontzonk. 
 
Toen stegen we af, en hielden paus, 
En spijsden blij te moê: 
Want honger bragt zijn beste saus 
Hier aan den maaltijd toe. 
 
Zoute eijeren en rijst en visch 
En hoenders bij de vleet 
En fleschjes rood; daar stond de disch, 
Zoo goed als ooit, gereed. 
 
De maag voorzien, en nu met moed 
Weêr op 't geduldig dier, 
En weêr aan 't klimmen, voet voor voet; 
Het scheen ondoenbaar schier. 
 
Zoo ging het voort tot aan de hut, 
Bestemd voor 't nachtverblijf; 
Daar vond men tegen 't weêr een schut 
En rust voor 't matte lijf. 
 
Hier was de streek regt woest en naar, 
Met rots en diepe kloof 
En eeuwig onderaardsch misbaar 
Dreunde ak'lig de ooren doof. 

{==660==} {>>pagina-aanduiding<<}

De zon had nu geen invloed meer; 
Het was hier guur en koud; 
Zoodat wij haar, een plaag weleer, 
Nu prezen honderdvoud. 
 
Ook hier woont nog het echte ras, 
Dat eertijds 't land bezat, 
Toen Java nog Braminisch was 
En reiner zeden had. 
 
Gescheiden van de rest der aard', 
Tevreden met zijn' staat, 
Heeft het de aloude deugd bewaard 
En kent geen later kwaad. 
 
Zoo gul, zoo kinderlijk opregt, 
Zoo vriendelijk en goed, 
En zoo afkeerig van al 't slecht' 
Had ik er nooit ontmoet. 
 
Gelukkig leeft dit volk daarheen, 
Met luttel vergenoegd, 
Wel waard benijd door menigeen, 
Die onder hoogheid zwoegt. 
 
Merkwaardig ook bestond hun spijs 
In aardapp'len alleen, 
Daar elders rijst, naar Java's wijs, 
Als onontbeerlijk scheen. 
 
Den and'ren dag was man en paard 
Al vroeg weêr op de baan, 
En nu, door 't hooge berggevaart', 
Naar Bromo's schrik-volkaan. 
 
Ontzettend liep het smalle pad 
Langs diepen afgrond heen, 
En als mijn oog de diepte mat, 
Werd mij het harte kleen. 
 
Maar eindelijk verdween 't gevaar, 
En eensklaps bleef men staan; 
Het trotsch natuurtooneel was daar; 
De Bromo grimde ons aan. 

{==661==} {>>pagina-aanduiding<<}

Een keten rotsen floot in 't rond 
Een kom vol asch en and, 
Waarin de berg te braken stond 
Uit brandend ingewand. 
 
Beneden lag de vruchtbre grond 
Zijn rijkste schatten bloot; 
Maar boven spoog de raauwe mond 
Alleen verderf en dood. 
 
't Verschijnsel was wel schoon en grootsch, 
Bij 't loeijend, barsch geluid; 
Maar alles was er dor en doodsch 
En der verwoesting buit. 
 
Wij gleden langzaam naar beneên; 
De paarden volgden ook, 
En togen door die zandkom heen, 
Omringd van asch en rook. 
 
Aan 't eind', daar liep het pad steil op 
En langs de rotsen heen, 
Geheel vervaardigd, tot den top, 
Van uitgeworpen steen. 
 
Van daar ging 't rustig voort door 't woud; 
Men schertste en lachte en zong, 
Toen eensklaps uit het digte hout, 
Wat schrik! een tijger sprong. 
 
De paarden stonden als een muur, 
Of men hen spoorde of sloeg, 
Tot 's volks geschreeuw, bij 't snaphaanvuur, 
Het monster straks verjoeg. 
 
Nu vlugtte men, in vollen ren, 
Zoo hard men jagen kon; 
En 'k schaam mij niet, als ik beken, 
Dat ik den togt begon. 
 
Schoon menig stroom nog werd doorwaard, 
Met welberaden gang, 
Zoo kwamen wij, des avonds laat, 
Toch nog te Pass'roeang. 

{==662==} {>>pagina-aanduiding<<}

Regt blijde was ik dáár te zijn; 
'k Was half uiteengewrikt; 
Maar 's Kapteintjina's beste wijn 
Had alles ras geschikt. 
 
'k Ging naar de legersteê mij spoên, 
En de oude hairmatras 
Van mijn' Chineschen vriend kwam toen 
Uitmuntend mij te pas. 
 
De dag verdween en vlood in 't west, 
De nacht verving het licht; 
De slaap hield me in den arm geprest, 
En look mij oogen digt. 
 
G.d.R. 





Het geweten. (*)


Niet slechts in 't aklig kerkerhol 
Erlangt Gewetens stem den tol, 
Of achter ijzren traliebouw 
Knaagt wroeging, foltert naberouw; 
Neen! waar de misdaad ook moog' wonen, 
't Geweten zal zijne inspraak toonen. 
 
Waan nimmer, dat 's kastijders hand 
Niet tegen 't purper zij bestand; 
De misdaad, schoon in goud gehuld, 
Blijft voor 't Geweten ééne schuld; 
Een worm, die knaagt, schuilt in het harte; 
Geen kruid of balsem stilt die smarte. 
 
Baadt zich de boosheid in genucht', 
Terwijl in keetnen de onschuld zucht; 
Wij kennen de onrust noch den gloed, 
Die in het hart des booswichts woedt: 
Geen zingenot kan die verkoelen; 
Hij blijft zijn misdrijf steeds gevoelen. 

{==663==} {>>pagina-aanduiding<<}

Waar zich 't Geweten gelden doet, 
Daar baat noch geld, noch overvloed; 
Vergeefs, dat hij bij feestonthaal 
En tintlend schuimende bokaal 
Gewetensangst poogt te onderdrukken, 
Zich aan zijn martling tracht te ontrukken. 
 
Vergeefs, in 't fijnste kristallijn, 
Als water den Champagne-wijn 
Gezwolgen; vruchteloos getracht, 
Door zinbedwelming aan de magt 
Van dien kastijder zich te ontrukken; 
Vergeefs! zijn misdaad blijft hem drukken. 
 
Vergeefs! die regter laat niet af; 
De wroeging volgt hem tot in 't graf; 
Door eigen onrust aangespoord, 
Zweept hem een schrikgedaante voort, 
En in verschrikkelijke droomen 
Komt hem het doodzweet overstroomen. 
 
Als hij met angstig zelfverwijt 
Zich op zijn sponde nedervlijt, 
Dan hoort hij om zijn legersteê 
Gedurig 't akelige wee; 
Hij ziet zich door een doodshoofd dreigen, 
Dat stikkend hem naar lucht doet hijgen. 
 
Hij ziet een vreeslijk bloedgerigt, 
En 't doodzweet stroomt van zijn gezigt; 
Hij hoort een naar en bang geween, 
En schimmen wáren om hem heen; 
Bij 't klam en afgemat ontwaken 
Voelt hij den regter weêr genaken. 
 
Geweten! wee de ellendeling, 
Die roekloos spel met u beging! 
Hij, die uwe inspraak loochnen kan, 
Wee hem! want schriklijk wreekt ge u dan, 
Gij, stil getuige onzer daden! 
Op hem, die 't waagt uw magt te smaden. 

{==664==} {>>pagina-aanduiding<<}

Uw zwijgen zij gelijk aan 't graf, 
Eens toch breekt gij dat zwijgen af; 
Eens klopt de hand des wrekers aan, 
En rust niet vóór hij is voldaan; 
Hij moge eerst laat ons achterhalen, 
Maar eens toch zal hij zegepralen. 
 
De ongodist noeme u een waan, 
En poge uw stem te wederstaan, 
Die luide ook in zijn binnenst spreekt 
En hem vergeldings toekomst preekt; 
Vergeefs poogt hij uw magt te fnuiken, 
Uw' slangebeet door scherts te ontduiken. 
 
Hij, die ons tot een tolk en gids 
't Geweten schonk, heeft ons 't gewis 
Niet doelloos in het hart gelegd, 
Daar 't hier alle onze daden regt, 
Nu zacht, dan dondrend zich laat hooren, 
Dan kalmte weêr in 't hart doet gloren. 
 
Al sluimert onze deugd ook in, 
Het blijft steeds onze gezellin, 
En waar men ook zijn schreden zet, 
Bewaakt het ons bij iedren tred; 
En als wij de eeuwigheid genaken, 
Wie kan, Gewisse! uw stem verzaken? 
 
En deden we eens dien grooten stap, 
Dan vordert gij ons rekenschap, 
En voor de vierschaar van 't geregt 
Is 't, dat gij dan ons lot beslecht; 
Daar zult ge óf onze voorspraak wezen, 
Of voor verdiende straf doen vreezen. 
 
O! hielden wij dit denkbeeld vast, 
De deugd, gewis, leed minder last; 
Bleef die gedachte ons immer bij, 
Wij leefden meer gerust en vrij: 
Dat wij dan den Ontsermer smeeken, 
Dat steeds Gewetens stem blijv' spreken! 

Goes, 1 Sept. 1829.

j.f. bosdijk.


{==665==} {>>pagina-aanduiding<<}

Mengelwerk.

Over den oorsprong der Doopsgezinden van de oude Waldenzen.

(Vervolg en slot van bl. 633.)

III. Vóór ik echter overga tot het aantoonen van de overeenkomst tusschen de gevoelens der Doopsgezinden en Waldenzen, moet ik met een paar woorden spreken over de verschillende aanhangen onder de laatsten.
Men heeft wel eens beweerd, dat de Waldenzen vóór de tijden der Hervorming niet zeer talrijk zijn geweest. Eene oplettende overweging hunner geschiedenis toont ons de ongegrondheid dezer stelling. Immers eene gezindheid, waarvan in de twaalfde en dertiende eeuw vele duizenden een' wreeden dood moesten ondergaan, die zich echter in de beide volgende eeuwen, in weerwil van hevige vervolgingen, meer en meer door alle landen van Europa verspreidde, kon zeker in de dagen van luther geene kleine kudde uitmaken. Men raadplege hierover de beste, men raadplege Roomschgezinde geschiedschrijvers; en men zal zien, dat zij het getal der Waldenzen, bij het begin der zestiende eeuw, op vele duizenden, ja sommigen op achtmaal honderdduizend begrooten. Het valt ligtelijk in het oog, dat eene zoo aanzienlijke menigte, die daarenboven wars was van alle menschelijk gezag in zaken van godsdienst, niet steeds in denkwijze kon overeenstemmen. Wij zien dit bevestigd door de verschillende belijdenissen en berigten van hunne gevoelens, welke onze tijden bereikt hebben. Dit verhinderde echter niet, dat zij eene broederlijke gemeenschap onderhielden. Men denke ook niet, dat de Waldenzen in zoo vele aanhangen verdeeld waren, als zij bij verschillende namen genoemd worden. Want deze namen werden hun door hunne tegenstrevers gegeven, of naar

{==666==} {>>pagina-aanduiding<<}
de gewesten, waar zij zich ophielden, of naar hunne voornaamste leeraren, of naar bijzondere omstandigheden, hunne gewoonten, gebruiken en wat dies meer zij. De geleerde ijpey maakt bovenal onderscheid tusschen de Waldenzen en Albigenzen, meenende, dat de laatsten afstamden van de oude Manicheërs, en dat aan hen alle de dwaalbegrippen en verkeerdheden moeten toegeschreven worden, welke de Pausgezinden aan alle zoogenoemde ketters van de twaalfde tot de zestiende eeuw hebben te laste gelegd (*). Ook limborch komt ons voor, van deze meening niet vreemd te zijn (†). Gaarne beken ik mijn onvermogen, om hier te beslissen of nader te bevestigen. Gebrek aan voldoende berigten zal ons wel altijd beletten, om de verschillende leeringen der Waldenzen naauwkeurig te onderscheiden. Doch, keeren wij weder tot ons onderwerp. Ik liet deze aanmerking voorafgaan, omdat ik meen hieruit te moeten verklaren, dat niet alle schrijvers die stellingen, waarvan ik nu zal spreken, aan de Waldenzen hebben toegeschreven; schoon anderen, zoo van ouden als nieuwen tijd, en van gevestigd gezag, hierin geenszins aarzelen.
De verwerping van den Kinderdoop en de verdediging van dien der Bejaarden is een der voornaamste punten, waarin de Doopsgezinden van de overige Protestanten verschillen. Sommigen der Waldenzen komen hierin geheel, anderen gedeeltelijk met hen overeen. Een der oudste schrijvers, die ter bevestiging van dit gevoelen worden bijgebragt, is reinerius sachonus, die, voorheen leeraar bij de Waldenzen, nadat hij zeventien jaren onder hen verkeerd had, zich in de orde der Predikmonniken heeft laten aanschrijven, om mede te werken tot de uitroeijing zijner vorige geloofsgenooten. Deze heeft in het midden der dertiende eeuw tegen hen geschreven, en hun, behalve andere beschuldigingen, te laste gelegd, dat zij de noodzakelijkheid van den Kinder-
{==667==} {>>pagina-aanduiding<<}
doop verwierpen (*). Sommigen, gelijk schijn en anderen, hebben hieruit opgemaakt, dat alle Waldenzen den Kinderdoop hebben verworpen, of dat zij denzelven als geheel ongeoorloofd hebben aangezien. Doch deze redenering loopt te ver. Want reinerius beweert wel, dat zij de noodzakelijkheid van den
Kinderdoop ontkenden, niet dat zij zich tegen denzelven verzetteden. Men kan daarenboven vele bewijzen aanvoeren, waaruit blijkt, dat deze plegtigheid werkelijk door hen is bediend, en dat zij hiervoor in hunne belijdenissen zijn uitgekomen (†). Over het algemeen leert ons de geschiedenis, dat de meeste Waldenzen den Kinderdoop aanzagen als iets, dat, welk eene nuttige strekking het ook mogt hebben, echter niet ter zaligheid noodzakelijk was, zoo als dit door de Roomschgezinden werd beweerd. Wanneer er geene groote hinderpalen bestonden, was ieder Christen, naar hunne meening, verpligt, zich of zijne kinderen te laten doopen. Doch op ongelegene tijden, b.v. in dagen van vervolging, of bij afwezigheid der leeraren, kon men dit veilig uitstellen. Ofschoon ik dus gaarne toestem, dat alle Waldenzen geene voorstanders waren van den bejaarden Doop, is het er echter verre van af, dat ik het gevoelen van den geleerden venema zou toegedaan zijn, die oordeelt, dat alles, wat van der Waldenzen gevoelens nopens de ongepastheid van den Kinderdoop gezegd wordt, zijnen oorsprong van daar ontleent, dat zij dikwijls gewoon waren, deze pleg-
{==668==} {>>pagina-aanduiding<<}
tigheid, als min noodzakelijk, uit te stellen (*). Het getuigenis van reinerius moge ons al geene vrijheid geven, om tot eene volstrekte verwerping van den Kinderdoop bij sommige Waldenzen te besluiten, andere schrijvers geven dit echter duidelijk te kennen. Onder dezen zijn er, die bij erkende geloofwaardigheid genoegzame oudheid voegen, om niet van kwade trouw of onervarenheid verdacht te worden (†). Het zou mij te lang ophouden, om dezelven allen op te noemen. De schriften, waarin zij worden aangehaald, zijn genoeg bekend. Ik wilde ook slechts eene proeve leveren, en geene uitgewerkte verhandeling. Hiertoe heeft mijn onderwerp te grooten omvang. Ik zal mij dus bij één bewijs bepalen, hetwelk mij voorkomt groote kracht te bezitten, maar dat ik, tot mijne verwondering, als zoodanig nergens vond aangehaald. Ik meen hetzelve te vinden in de leeringen, welke toegeschreven worden aan de navolgers van petrus de bruis en hendrik van toulouse. De geschiedenis leert ons, dat dezen niet alleen beweerden, dat de Doop niemand kon behouden, zonder

{==669==} {>>pagina-aanduiding<<}
dat hij het Geloof daarbij voegde, en dat men dus niemand moest doopen, die niet tot jaren van onderscheid gekomen was; maar zelfs, dat zij, die den Kinderdoop hadden ondergaan, in rijpere jaren moesten herdoopt worden (*). Ik hecht aan dit bewijs daarom te meerdere kracht, omdat de leerlingen van dit edel tweetal bepaaldelijk in Frankrijk waren verspreid, en men, op grond der geschiedenis, mag vaststellen, dat de Waldenzen, die zich in ons vaderland bevonden, voornamelijk uit dat rijk derwaarts gevlugt, of door deze vlugtelingen onderwezen waren. Petrus de bruis nu en hendrik van toulouse predikten in het begin en midden der twaalfde eeuw, en hunne aanhangers werden, tegen het einde van dezelve, te gelijk met die van petrus waldus, door de Roomsche kerk vervolgd. Wij zagen boven, dat toen velen hunner naar Vlaanderen de wijk namen. Men kan dus reeds eenigermate vermoeden, dat reeds toen hun gevoelen rakende den Doop in ons vaderland werd overgebragt. Wij worden hierin nader bevestigd door de volgende woorden van Mr. j. andriesz, in zijne Historie van de oudheid en voortgang des Geloofs, die men bij schijn vindt aangehaald (†): ‘Omtrent dit jaar (1181) zijn in Vlaanderen, door het bevel des Graven philips van

{==670==} {>>pagina-aanduiding<<}
elsaten, vele ketters ter dood gebragt, die, behalve vele dwalingen, verachtten den Kinderdoop, het heilige Sakrament des Altaars, en de Christelijke offerande der Misse.’
Een ander kenmerkend leerstuk der Doopsgezinden is de onthouding van den Eed. De meergenoemde reinerius getuigt, dat ook de Waldenzen van de dertiende eeuw zich van denzelven onthielden. Ook vinden wij in het Boek der vonnissen van de Inquisitie te Toulouse (*) een paar voorbeelden van dezulken, die geweigerd hadden hunne woorden bij eede te bevestigen, daar zij beweerden, dat elke eed van God verboden, ongeoorloofd en zondig was. Ook de Kardinaal caesar baronius getuigt, dat er reeds in de twaalfde eeuw velen onder hen waren, die weigerden een' eed te doen (†). Men zou deze getuigenissen met nog vele andere kunnen vermeerderen, indien zulks niet overbodig ware. Men denke echter niet, dat alle Waldenzen in den eed even groote zwarigheid gevonden hebben; de geschiedenis kan ons het tegendeel leeren. Doch het is ons genoeg, dat er sommigen onder hen geweest zijn, die te dezen opzigte overeenstemden met de Doopsgezinden van de zestiende eeuw (‡).
De bekwame verdediger van de eer dezes genootschaps, de geleerde schijn, heeft ook trachten aan te toonen, dat velen der Waldenzen met de Doopsgezinden overeenkwamen in hun gevoelen over het Overheidsambt en

{==671==} {>>pagina-aanduiding<<}
den Oorlog (*). Het zij verre van mij, dat ik 's mans redenering als onvoldoende ter zijde stelle; zij heeft zeker eenige kracht ter overreding, doch niet die, welke zijne overige redenen kenmerkt. Ik twijfel ook, of hij zelf dit punt voor onbetwistbaar heeft gehouden. Men kan niet ontkennen, dat er eenige sporen van dusdanige gevoelens in de geschiedenis gevonden worden, en hier en daar schijnt een enkele onder de Waldenzen hierover zoo gedacht te hebben; doch deze voorbeelden zijn zeer weinig in getal. Het is ook waar, dat in het Boek der vonnissen van de Inquisitie te Toulouse (†) aan een' der Waldenzen wordt te laste gelegd, dat hij de wettigheid van het regterlijk gezag ontkende, en ook reinerius schijnt niet vreemd te zijn van eene dergelijke meening; doch aan den anderen kant zijn er te vele blijken van het tegendeel, dan dat men iets met genoegzame zekerheid kan bepalen (‡). Het komt mij voor, dat men ook, zonder hiervan overtuigd te zijn, een besluit kan trekken tot der Doopsgezinden oorsprong van de Waldenzen. De overeenkomst in gevoelens over Doop en Eed, en vooral over den eersten, als het algemeen kenmerkend leerstuk van dat genootschap, maakt zulks hoogstwaarschijnlijk, ook dan, wanneer de leeringen rakende den Oorlog en het Overheidsambt van lateren oorsprong zijn, of ten minste eerst na verloop van tijd meerdere aanhangers vonden, dan zij in vorige eeuwen hadden gehad.
Men beroept zich ook op de overeenkomst in kerkelijke tucht en in zeden tusschen de beide meergenoemde genootschappen (§), en met regt; doch deze overeenkomst is te bekend, en te zeer in het beloop van beider geschiedenis ingeweven, dan dat wij hierbij lang behoeven stil te staan. Hoe het ten dezen aanzien, vooral in vroegere dagen, onder de Doopsgezinden geweest is, behoef

{==672==} {>>pagina-aanduiding<<}
ik niet te zeggen. Ook de Waldenzen waren streng in hunne kerkelijke tucht, zorgvuldig in het bestraffen, zelfs van kleinere misslagen, en dat alles zonder eenig aanzien van personen. Zij hadden een' afkeer van alle weelde, en waren zeer eenvoudig in hunne kleeding, in hunne maaltijden, in hunnen geheelen handel en wandel. Zij waren stille en vredelievende burgers, die zich door naauwgezette vroomheid onderscheidden, en zich veel ophielden met godsdienstige bedrijven. Zij kwamen niet gaarne in herbergen, en onthielden zich angstvallig van den dans (*) en soortgelijke vermaken, welke zij oor-
{==673==} {>>pagina-aanduiding<<}
deelden te veel aanleiding te geven tot verkeerde begeerlijkheden. Dit alles rust deels op hunne eigene belijdenissen, deels op de getuigenissen hunner vijanden, waarvan velen aan hunne goede hoedanigheden hebben hulde gedaan, schoon zij hen vervolgden als weerbarstigen omtrent den Paus en de leer van de Kerk. Men zou eene lofrede op de Waldenzen kunnen zamenstellen, alleen door de gunstige getuigenissen bijeen te voegen van diegenen, die tegen hen geschreven hebben.
IV. Uit het verhandelde blijkt derhalve, naar mijn oordeel, duidelijk: vooreerst, dat het Doopsgezinde genootschap noch van menno simons, noch van de geestdrijvende Wederdoopers afkomstig is; - ten tweede, dat er, van het laatste gedeelte der twaalfde tot aan het begin der zestiende eeuw, zich een groot aantal menschen in ons vaderland bevond, die de leeringen der Waldenzen waren toegedaan; - eindelijk, dat er eene opmerkingswaardige overeenkomst is tusschen de gevoelens, tucht en zeden der Doopsgezinden en die van een aantal Waldenzen.
Mag men nu uit dit alles het besluit opmaken, dat het Doopsgezinde kerkgenootschap zijnen oorsprong te danken heeft aan die eerste bestrijders der Roomsche kerk; dat de stillen in den lande, bij welken menno zich gevoegd heeft, inderdaad tot de Waldenzen behoorden? Ik geloof ja. De aangevoerde bewijzen mogen al geene onwrikbare zekerheid aanbrengen, zij geven aan deze stelling echter eene mate van waarschijnlijkheid, die zeer na aan zekerheid grenst. Van waar anders zouden de Doopsgezinden hunnen oorsprong ontleenen? Van die groote mannen, die in het begin der zestiende eeuw het werk der Hervorming met kracht hebben doorgezet? Maar die zelfde mannen erkenden hen niet voor hunne navolgers, en poogden wel eens hunnen aanwas te verhinderen. De Doopsgezinden beleden ook geheel verschillende gevoelens. Hebben zij dan ook de eerste beginselen van zuivere Evangeliekennis uit den mond dier Hervormers ontvangen, en zijn zij naderhand afgeweken

{==674==} {>>pagina-aanduiding<<}
van de leer, door hunne voorgangers verkondigd? Maar hoe komt het dan, dat wij reeds in het begin der zestiende eeuw van de Doopsgezinden melding vinden gemaakt; dat wij nooit iets lezen van zulk eene scheuring tusschen de eerste Protestanten; dat luther, calvijn, zwinglius of anderen zich nooit hierover beklagen? Laat het dan of moeijelijk, of onmogelijk zijn te bepalen, tot welken aanhang onder de Waldenzen de Doopsgezinden moeten gerekend worden te behooren, dit, dunkt mij, mag men vaststellen, dat zij van een' derzelven afstammen, en dat hun oorsprong ten minste reikt tot de twaalfde eeuw. Ik zwijg er van, hoe belangrijk dit alles is voor de eer van dat genootschap; hoezeer het strekken kan, om de tegenwerping der Roomschgezinden te ontzenuwen, die de Doopsgezinden, even als de overige Protestanten, beschouwen als afvalligen van de ware Kerk, als belijders van menschelijke leeringen. Dit zou eene afzonderlijke beschouwing vorderen, en dan zou tevens blijken, dat het gezegde in zekeren zin op alle Protestanten kan worden toegepast. Evenmin kan ik hier naauwkeurig ontwikkelen, dat ook de Doopsgezinden buiten ons vaderland zich met die onder ons op eenen gelijken oorsprong mogen beroemen. De bevestiging hiervan rust op dezelfde of gelijksoortige gronden, als boven zijn aangevoerd. Ik zal thans het verhandelde besluiten met de getuigenissen van eenige beroemde mannen buiten het Doopsgezinde kerkgenootschap.
Ik beroep mij in de eerste plaats op de verklaring van den beroemden Remonstrantschen Hoogleeraar phil. van limborch, die zich aan het einde van het achtste hoofddeel zijner Geschiedenis der Inquisitie (*) dus laat hooren: ‘Ik heb over de Waldenzen en Albigenzen wat meer uitgeweid, opdat ieder uit het verhandelde moge oordeelen, of zij te voren ééne en dezelfde, dan wel twee verschillende sekten waren. Opdat

{==675==} {>>pagina-aanduiding<<}
ik openhartig voor mijn gevoelen uitkome; zij schijnen twee verschillende sekten geweest te zijn, en van vele leerstukken, die hun nu worden toegeschreven, niets geweten te hebben. Bovenal komt het mij voor, dat de Waldenzen menschen geweest zijn, eenvoudig van leefwijze zoo wel als van verstand, onbeschaafd en ongeoefend; en, indien hunne leerstukken en gebruiken wèl en zonder vooroordeel onderzocht worden, moet men bekennen, dat, onder alle Christelijke sekten van onze dagen, geene meerdere overeenkomst met hen heeft, dan die, welke men Mennonieten noemt.’
Van nog meer belang is het getuigenis van mosheim, wien men anders niet zal beschuldigen van te groote ingenomenheid voor het Doopsgezinde kerkgenootschap (*): ‘Wij mogen,’ zegt hij, ‘in de eerste plaats aanmerken, dat de Mennonieten het niet gansch en al mis hebben, wanneer zij roemen op hunne afkomst van de Waldenzen, Petro-Brussianen en andere oude aanhangen, welke men doorgaans als getuigen der waarheid, in de tijden van algemeene duisternis en bijgeloof, aanziet. Vóór dat luther en calvijn opstonden, hielden zich in meest alle landen van Europa, bovenal in Bohemen, Moraviën, Zwitserland en Duitschland, vele personen op, die de volgende leerstelling sterk aankleefden, welke de Waldenzen, Wickliffiten, en Hussiten beweerd hadden, sommigen op eene bedekte, anderen op een openbaarder wijze; te weten: “dat het Koningrijk van Christus, of de zigtbare Kerk door Hem op aarde opgerigt, eene verzameling was van ware en wezenlijke Heiligen, en daarom ontoegankelijk moest wezen voor de snooden en onregtvaardigen, en ook ontheven van alle die instellingen, welke de menschelijke voorzigtigheid aan de hand geeft, om den voortgang der boosheid te stuiten, of de overtreders te straffen en te verbeteren.” Deze grondregel is de ware oorsprong van alle de bijzonderheden, die gevon-
{==676==} {>>pagina-aanduiding<<}
den worden in de leer en tucht der Mennonieten; en het is zeer zeker, dat het grootste gedeelte van deze bijzonderheden goedgekeurd was door velen dergenen, die, vóór het aanbreken van den dageraad der Hervorming, het reeds gemelde denkbeeld, wegens de zigtbare Kerk van
Christus, omhelsd hebben.’
Niet min openhartig is de taal van venema (*): ‘Den naasten oorsprong der Mennonieten,’ zegt hij, ‘leidt men met regt af van de Waldenzen, en van diegenen onder de Wederdoopers, die de onschuld en zuiverheid der eerste Kerk vernieuwd, en de hervorming verder voortgezet wenschten, dan luther en calvijn begonnen hadden. De Waldenzen toch hadden de voornaamste leerstukken, indien men den oorsprong van het vleesch van Christus uitzondert, met de Mennonieten bijna gemeen, gelijk wij bij de overweging hunner geschiedenis gezien hebben.’
Wij besluiten met de aanhaling van de volgende woorden van onzen beroemden tijdgenoot ijpey (†): ‘Wat de Doopsgezinden aangaat, lang vóór de tijden der Kerkhervorming waren zij aanwezig, maar verspreid en verstrooid. Stillen in den lande zijnde, onderwierpen zij zich, uit vrees van anders vervolgd te worden, meestal aan de openbare godsdienstverordeningen van de Roomschkatholieke kerk, en werden zij uit dien hoofde ten minste als geene bijzondere geloofsgezindte door de geestelijkheid en het volk zoo zeer opgemerkt en gadegeslagen. Zij waren verspreid in Engeland, in Duitschland, in Oostvriesland, voornamelijk in ons vaderland. Doch, zoo haast luther met kracht begonnen was de Kerk te hervormen, vereenigden zij zich al spoedig met deszelfs volgers, vasthoudende nogtans aan hunne eigene gevoelens, betrekkelijk den Doop der Bejaarden. Dit was dan wel de voorname reden, waarom de Doopsgezinden met de Wederdoopers verward werden, die, ten

{==677==} {>>pagina-aanduiding<<}
aanzien van dat kenmerkend geloofspunt, zoo als wij gezien hebben, zich van hen niet onderscheidden. Ook dit was de reden, dat de Doopsgezinden, wegens den grooten haat, daardoor tegen hen opgevat, meer de woede van de vervolgzucht, zoo hier te lande als elders, ondervonden hebben, dan wel andere Onroomschen. Hier te lande werden zij tot één ordelijk genootschap vereenigd, ongeveer de jaren 1537 en 1538, door menno simons, voorheen een' Roomschkatholieken priester te Witmarsum, in Vriesland, wiens invloed op de Doopsgezinden in Oostvriesland en Duitschland weldra insgelijks zigtbaar werd.’

Hocuspocus met den koninklijken walvisch te Ostende.

(Morgenblatt, 1829.)

't Is niet de eerste maal, dat een Walvisch op de Vlaamsche kust gestrand is; maar de Geschiedenis heeft niet éénen aan te wijzen, die met den tegenwoordigen in eenig opzigt zich kan meten; gelijk deze ook de eerste is, die, niet voldaan met het bezoeken der Europesche kust, werkelijk eene reis door het vasteland heeft aangevangen.
In 1178 vereerde het Stadsbestuur van Brugge den Grave philip een zeegedrogt, door een' heftigen storm op de kust van Ostende geworpen, dat 42 voet lang was. De Vlaamsche kronijken vermelden, dat in Nov. 1402, bij eenen orkaan, acht Walvisschen voor dezelfde haven schipbreuk leden, waarvan de langste omtrent 70 voet haalde, en elk ongeveer 24 tonnen traan opleverde. Op den 20 Jan. 1762 vernam men op het strand tusschen Blankenberg en Ostende, een half uur van laatstgenoemde stad, een' Potvisch, die gedurende 5 dagen begaapt, en vervolgens, ten voordeele des Gouvernements, voor f 192-: verkocht werd. Eindelijk verscheen, op den

{==678==} {>>pagina-aanduiding<<}
4 Nov. 1827, tusschen de Engelsche en Belgische kusten, het lijk van eenen Walvisch, welken het, na onderderscheidene pogingen, eindelijk gelukte, door middel van drie zamenverbondene vaartuigen, nabij de haven van Ostende aan wal te slepen. Dat alle Ostenders ijlings toestroomden; dat alle nieuwsbladen de mare verbreidden; dat jong en oud uit de omstreken er op af kwamen, en dat alzoo bij menschengeheugen herbergiers, kooplieden en nieuwsgierigen te Ostende geen grooter geluk beleefd hadden, - dit alles behoeft geen betoog. Naar luid der oude bescheiden, hielden de Walvisschen der vroegere eeuwen slechts van 13 tot 23 meters; terwijl onze eeuw met eenen 31 meters langen visch gezegend werd. Deszelfs vleesch enz. woog 83,000, deszelfs traan 20,000 kilogrammen, en het geheele beest moet 125,000, zoo niet 130,000 kilogrammen gewogen hebben. Een zekere Heer kessels kocht het schepsel voor f 3000-: en was over den koop zoo zeer voldaan, dat, naar de getuigenis van den Heer bernaert, in zijne Notice sur la Baleine, Paris 1829, men hem vruchteloos reeds verscheidene aanbiedingen deed, om denzelven af te staan; ‘sineeken en beloften, niets kon hem bewegen.’ Den bezitter lag natuurlijk bovenal daaraan gelegen, zijnen eigendom eenen naam te doen verkrijgen; en daar de Ostender geleerden het niet durfden wagen den visch te doopen, en zelfs eenige voorbarige tongen het zeewonder tot een' ellendigen Potvisch wilden vernederen, begaf zich de Heer kessels zelf, met twee geleerden, naar Parijs, om den Heer cuvier, het Orakel in dat vak, deswege te raadplegen. Een Orakel was hier des te noodzakelijker, daar de reizigers het beest niet in natura medebragten. Het gevolg
dier reize en raadplegingen, welke den eigenaar eene maand tijds kosteden, was, dat de visch den naam van Baleine Rorqual verkreeg, als zijnen eigenlijken naam; de titel van Koninklijken Walvisch viel hem later ten deel.
Vóór zijne reis had de Heer kessels reeds het skelet zoo goed mogelijk doen reinigen en in deszelfs

{==679==} {>>pagina-aanduiding<<}
geheel bijeengevoegd. Vijf dagen waren tot dien arbeid toereikend geweest, de nachten medegerekend, in welke bestendig, bij toortslicht, 62 man daarmede zich onledig hield. Reeds den 19 Nov. 1827 gaf de eigenaar een groot gastmaal in het onderste kinnebakken des gedrogts; 16 dansers voerden in hetzelve eene quadrille uit, en 114 personen deden hunne toasten aan de kinnebaksbeenderen klinken.
In April 1828 had de Heer kessels een gehoor bij den Koning der Nederlanden. Z.M. gewaardigde zich, de Hem aangebodene Natuurmerkwaardigheid aan te nemen; maar wilde kessels nog eenige jaren het voordeel van dezelve laten behouden. Intusschen verscheen een zaakgelastigde te Ostende, om, in naam des Gouvernements, den Walvisch plegtig in ontvang te nemen. De Heer kessels noodigde, door de nieuwspapieren, alle boog- en scherpschutters des Koningrijks tot de feesten uit, welke hij te dier gelegenheid aanregtte. Op den 19 April kondigden klokkenspel, muzijk, trom en kanon dezelve aan. Op Zondag, 20 April, des morgens ten 7 ure, losten de Boog- en Scherpschutters-genootschappen Sint Sebastiaan en Sint Andreas hun geschut, en gaven daardoor het sein des aanvangs van het inwijdingsfeest. Ten 11 ure begaven zich die Broederschappen op de Paradeplaats, en vereenigden zich aldaar met het Genootschap der Rhetorijkers. De muzlkanten hieven hunne beste stukken aan. De leden der Broederschappen waren op het fraaiste uitgedost en met hunne eereteekens versierd. De Rhetorijkers onderscheidden zich door groepen van kinderen, in kostelijke kleederdragt mythologische personen voorstellende. Een jong meisje te paard, dat de rol der faam vervulde, volgde de standaarddragers, en deelde onder het volk gedrukte berigten uit, waarop men las: ‘Wie heeft uit het onlangs op onze kust gestrande Zeegedrogt het grootste meesterstuk der kunst in de Nederlanden gewrocht? Het was kessels. Gevleugelde faam! dat uw honderdvoudige mond zijnen lof door het gansche we-
{==680==} {>>pagina-aanduiding<<}
reldrond verbreide!’ In het middelpunt vertoonden zich neptunus en amphitrite, en vóór hen twee kleine knapen, met het
opschrift: ‘Ons Rijk bezit het grootste Beest.’ Amor en psyche droegen kleine zijden banieren, met de woorden in goud: ‘Rhetorica. Ostende.’ Vóór apollo en minerva droegen knapen een wapenschild, met het devies: ‘Kunst en Wetenschap behooren tot ons gebied.’ Daarop volgden twee flora's, een wapenschild dragende, met het opschrift: ‘Walvischfeest. Eere den Heere kessels!’ Vervolgen wederom vier flora's, met geschrevene complimenten in de hand; drie Mammelukken, enz. Het Belgische schip Flora, feestelijk vlaggende, beantwoordde met zijn geschut de salvo's der Broederschappen. Thans begaven zich 26 muzikanten in het skelet, waarin een orkest geplaatst was, en speelden, bij het verschijnen van den Heer Gouverneur der provincie, een potpourri, hetwelk met het nationaal gezang en luid handgeklap besloten werd. Onder den muil van het dier, waar eene tafel gereed stond, werd nu het Protokol uitgevaardigd, waarbij den Heere kessels nog gedurende zes jaren het behoud van het skelet werd toegekend. Vervolgens ontvingen de oppersten der Genootschappen gedenkpenningen. De meisjes, tot dat der Rhetorijkers behoorende, complimenteerden den Heer Gouverneur, den Burgemeester, enz. De Heer kessels deed 1000 brooden, 1000 liters bier en 500 pond kaas onder de armen ronddeelen, en onthaalde het luisterrijk gezelschap op een glansrijk maal.
Tot den 23sten verdrong, als 't ware, het eene feest het andere; vuurwerken, luchtbollen, bals, waaronder een van 200 personen, met de tegenwoordigheid van den Prins van Saksen-Weimar vereerd. Op den 23sten kregen ook de werklieden van den Walvisch eenen maaltijd, en op den volgenden dag gaf de Heer kessels, in den buik des Wonderdiers, een Concert ten voordeele der armen. Op den 25sten vergunde hij allen des begeerigen, den Walvisch gratis te komen zien. De En-
{==681==} {>>pagina-aanduiding<<}
gelschen, de Staf en verdere Officieren van het garnizoen, alsmede de Stad, gaven, op hunne beurt, gastmalen ter eere des Heeren kessels. De Burgemeester overhandigde hem eene gouden doos met speelwerk, met het stadswapen en het opschrift: ‘De Stad Ostende aan den Heer kessels.’ De aanspraak des Burgemeesters werd door hem in dichtmaat beantwoord.
Naar Gent geroepen, verliet hij de muren van Ostende op den 5 Mei, na voor het dier en de feesten meer dan 112,000 franks ten beste te hebben gegeven. Teekenaars, schilders, vergulders, plaatsnijders, werktuigkundigen, timmerlieden, smids, behangers, logementhouders, koetsiers, daglooners - om kort te gaan, alle inwoners van Ostende trokken groote voordeelen van de onderneming des Heeren kessels. Één enkele visch bragt zulk een vertier in de stad Ostende, dat zij mag gezegd worden, van dat tijdstip af, zich over de bij de Buskruidramp van den 19 Sept. 1826 geledene schaden eenigermate te troosten.
De groote Ostender Koninklijke Walvisch bevindt zich thans te Parijs, heeft eene heerlijke woning nabij de Tuileriën en de Kamer der Afgevaardigden, wordt door de aanzienlijkste personen bezocht, wekt van wege zijne ontzettende afmetingen verbazing, maar schijnt den Parijzenaren nietig, in vergelijking met het Budget, hetwelk, in een vlugschrift, als met hem in gesprek wordt voorgesteld.

Onderhouding van den zondag.

(Medegedeeld door den Heer, Mr. van goens, te Hoorn.)

De alom geachte Mr. r. feith heeft, in zijne uitmuntende, door teyler's Genootschap bekroonde, Verhandeling, hoofdzakelijk over den invloed van het burgerlijk bestuur op zaken van Godsdienst, (uitgegeven te Haarlem in 1826, in 8vo.) op bl. 87, opgeteekend:

{==682==} {>>pagina-aanduiding<<}
‘Ik herinner mij ergens in een Engelsch werk van naam gelezen te hebben, dat een aantal misdadigers, die ter dood veroordeeld worden, voor hunne Regters belijden, dat zij hunne geheele rampzaligheid aan hunne verachting van den Zondag toeschrijven; dewijl zij nog altijd door nagedachten teruggehouden en belemmerd werden, zoolang hun geweten hun dien dag deed eerbiedigen, en zij op denzelven hunne pligten hoorden voorstellen: maar dat zij, eenmaal dit juk afgeschud hebbende, en hierdoor zich buiten de gelegenheid bevindende, om eenig godsdienstig onderrigt te ontvangen, en aan eenige, voor de ondeugd geduchte, waarheden herinnerd te worden, als van zelve en onmerkbaar van zedeloosheid tot zedeloosheid vervielen, en eindelijk tot ondaden geraakten, die hun thans het schavot deden beklimmen. Wat hiervan zij, de zaak zelve is ten minste menschkundig zeer waar.’
Ik wil niet ontveinzen, dat, bij het lezen dezer uitstekende Verhandeling, inzonderheid deze plaats veel indruks op mij maakte, en ik herinnerde mij onwillekeurig het menschkundig gezegde van cicero: ‘Ita serpit illud insitum in naturâ malum, consuetudine peccandi liberâ, finem ut audaciae statuere ipse sibi non possit. - O oonsuetudo peccandi! quantam habes jucunditatem in improbïs et audacibus, cum paena abfuit et licentia consecuta est.’ - (Orat. in verrem, act. 2. l. 3. c. 76.) Terwijl ik dezer dagen, door een zeer treffend voorbeeld, de aanhaling van den onsterfelijken feith bewaarheid vond.
Zekere philippe jolin, oud 26 jaren, had zich meermalen in het onmatig gebruik van sterken drank vergeten, en was daardoor tot diepe zedeloosheid vervallen. Op zekeren dag, gelijk hij zelf voor den Regter beleed, had hij zich in drinkhuizen met zijne makkers opgehouden, en kwam berooid bij zijn' vader t' huis, omstreeks den tijd van het middagmaal. Het maal nog niet gereed zijnde, ging hij wandelen in den tuin, en plukte eene lekkere peer. Zijn vader, die juist den vol-
{==683==} {>>pagina-aanduiding<<}
genden dag den oogst zijner perenboomen zou verkoopen, werd daarover vergramd, en schold hem voor dief en deugniet uit. Deze woorden bragten den jongman buiten zichzelven; hij viel op zijn' bejaarden vader aan, greep hem bij de keel, en, een' grooten steen opnemende, die ongelukkig hem onder de hand kwam, verbrijzelde hij daarmede het hoofd van zijn' vader, die na eene poos den geest gaf, terwijl hij in zijne laatste blikken de uitdrukking van vergiffenis meende te lezen.
Op het eiland Jersey, waar hij deze wandaad pleegde, werd hij te regt gesteld en ter dood veroordeeld, en onderging de doodstraf op den 6 October dezes jaars.
Op het schavot, op het oogenblik dat hem de Eeuwigheid wachtte, sprak hij tot de verzamelde menigte: ‘Waarde Vrienden! Moge het schouwspel van mijn treurig lot u hoeden tegen het gebruik van sterke dranken en andere slechte gewoonten! Ik vermaan vooral de jonge lieden, om den heiligen dag van den Sabbat niet te ontheiligen, en zich des Zondags getrouw naar de Godsdienstoefeningen te begeven: dat is voor hen een middel, om slecht gezelschap en heillooze verzoekingen te mijden. God erbarme zich over mijne ziel!’ En, toen hij den strop reeds om den hals had, riep hij uit: ‘Ik bezweer u nogmaals, om de onmatigheid te vlieden! Ouders, draagt zorg, om uwe kinderen naar de Kerk en de Zondagsscholen te zenden, opdat zij in de pligten jegens God en de menschen mogen worden onderwezen! - Ik ben de grootste zondaar onder u allen; ik betuig de regtvaardigheid mijner veroordeeling, en ik sterf verzoend met geheel de wereld.’ Weinige oogenblikken daarna gaf hij stuiptrekkende den geest.
Schoon ik het aangevoerde door den geachten feith niet overdreven oordeelde te zijn, kwam mij echter de zoo even vermelde treffende gebeurtenis, welke daarvan eene volkomene bevestiging behelsde, te belangrijk voor, dan dat ik dezelve niet onder de aandacht van anderen zoude brengen; opdat ook onbedachtzame jonge lieden, welke de openbare Godsdienstoefeningen, zoo al niet ver-
{==684==} {>>pagina-aanduiding<<}
achten, uit ligtzinnigheid echter niet zelden gestadig verwaarloozen, daardoor zouden worden gewaarschuwd, en door voorbeelden van hunne ijdele denkwijze worden teruggebragt: terwijl de waarheid dezer gebeurtenis genoegzaam bevestigd is door de mededeeling in de Gazette des Tribunaux de France du 18 Octobre 1829, en ik deze mededeeling besluite met de woorden van een' hedendaagschen wijsgeerigen menschenvriend: dat hetgeen de School is voor den kindschen leeftijd, de openbare Godsdienstoefeningen in de Kerk voor den volwassen mensch zijn.






Brieven, over de zoogenoemde verdediging van Prins Maurits van Oranje van mr. C.M. van der Kemp tegen Adr. Stolker, door den laatstgemelden.

(Vervolg van bl. 655.)

Wij komen dan, op bl. 134 env., tot het geschrijf over hetgeen ik, wegens de vermoedelijke redenen van maurits' veete tegen uitenbogaert, gezegd heb. Als zoodanig gaf ik, volgens den Heer van der kemp, op: 1. Uitenbogaert's tegenstand tegen de afzondering; 2. zijne gemeenzaamheid met oldenbarneveld; 3. eene zekere geheime reden. Geen wonder, dat onze vriend de twee eersten, als zeer voldoende, tracht te doen gelden. Hij doet dat, omtrent de eerste, door te beweren, dat de afzondering geene scheuring, maar eene bij Gods woord geoorloofde, ja gebodene afscheiding was, welke uitenbogaert niet had behooren tegen te staan. Dit verdient geen woord meer. Wat, ten tweede, uitenbogaert's gemeenzaamheid met oldenbarneveld betreft: maurits moest die, volgens Mr. van der kemp, wel misbillijken, omdat hij oldenbarneveld hield voor een' vijand en verrader zijns vaderlands. Ik zeg: men zal nooit aan iemand van een gezond hoofd en een braaf hart kunnen wijsmaken, dat maurits oldenbarneveld daarvoor, in goeden gemoede, heeft kunnen houden; en derhalve heest hij nooit hem, en veel min nog uitenbogaert, daarom kunnen haten. Wat aangaat de derde, of zoogenoemde geheime reden: daarover maakt onze vriend weder een vreesselijk getier, en be-
{==685==} {>>pagina-aanduiding<<}
kladt een aantal bladzijden. Welke was die reden? - Uitenbogaert had eenige gedachten, dat zijne Excellentie op hem verbitterd was, om zaken, die hij, tot kwijting van zijn ambt, had moeten doen.
Hij stond daar echter niet op, en wilde die ook niemand openbaren. Hij berigtte echter ook, dat zijn ambtgenoot rosaeus gezegd had, dat hij den Prins het heilig Avondmaal had behooren te ontzeggen, om redenen (zegt hij weder) die ik verzwijge. Ik hield het hieruit voor waarschijnlijk, dat er iets verkeerds in maurits' zedelijk gedrag geweest moest zijn, waarover uitenbogaert hem had onderhouden, en hetgeen hij kwalijk had genomen; en ik schreef hierover nu verder eeniglijk dit: ‘Dat uitenbogaert dit niet openbaren wilde, doet eer aan zijne bescheidenheid. Anderen, die meenden te weten. waarin het bestaan had, zijn zoo bescheiden niet geweest. Wij kunnen niet goedvinden, hier te melden, wat zij deswege geschreven hebben.’ Wat doet nu Mr. van der kemp? Hij vangt aan met te zeggen, dat ik deze reden wel met quasi twijfelachtige woorden, maar desniettemin allerduidelijkst opgeve, zoodat er mijn wezenlijk gevoelen uit kenbaar wordt. Hij is toch een snugger man! Mijne twijfelachtige woorden zijn hem allerduidelijkst, en hij kent er mijn wezenlijk gevoelen door! Waardoor? Wel, door de simpele ontdekking, dat mijne woorden slechts quasi twijfelachtig zijn. En wat zal daaruit dan volgen? Wel, dat mijn wezenlijk gevoelen is, dat men moet gelooven, dat maurits waarlijk is besmet geweest met al die vuiligheid, welke hij vervolgens melden zal, dat men hem, naar zijn gevoelen, heeft willen aanwrijven. Dat hij mij dit gevoelen werkelijk opdicht, en hoe eerlijk
hij dat doet, zal straks blijken. Ik wil hier over de eerste bladzijden, welke hij over de zaak zelve geschreven heeft, maar weder heenijlen: want of rosaeus waarlijk gezegd had, hetgeen men uitenbogaert had aangediend, of niet, dan of de eerste dit daarna slechts, uit vrees, dat hij over zijn zeggen in eenige ongelegenheid zou kunnen komen, had heeten liegen, (waarin een man van zijnen stempel geene zwarigheid kon vinden) is mij geen onderzoek waardig. Ik wil maar aanstonds komen tot het onderzoek, (hetwelk de schrijver, op biadz. 140, zwetst niet te schromen) wat het was, dat ik aan maurits zoo schoorvoetend te last leg. Hier ziet men het aanstonds, dat hij mij, die niets meer gezegd heb, dan dat het waarschijnlijk was,

{==686==} {>>pagina-aanduiding<<}
dat er iets verkeerds in maurits' zedelijk gedrag moet zijn, alles te last legt, wat hij vervolgens te berde zal breugen. Nader doet hij dat op bladz. 141, waar hij schrijft, dat, als ik spreek van zulken, die het kwade van maurits meenden te weten, dit, in mijn' zin, te zeggen is, dat zij het stellig wisten; waaruit dan volgen moet, dat ik, hun die stellige wetenschap toeschrijvende, zelf aan hetgeen zij geschreven hebben niet kan twijfelen, en dus met hen maurits aan alles schuldig houde, wat zij, en, nota bene, wel naar de valsche uitbreiding, welke hij vervolgens aan hunne woorden geeft, verteld hebben. Wat naam verdient nu zulk eene kwaadaardigheid, die mij, in dommen ijver, alles aantijgt, wat deze hem ingeeft? Doch het is nog niet sraai genoeg. De onbeschaamde flanst vervolgens neder, dat ik niet geaarzeld heb, op bladz. 48, in de noot, den Vorst een moordenaar te noemen. Onbeschaamde, schrijf ik hier met nadruk: want, daar hij hier zelf de plaats aanwijst, waar ik den Vorst een moordenaar genoemd zou hebben, en daar de lezer aldaar niets vinden kan, dan het reeds meermalen gemeld verhaal van furmerius, dat maurits, zoo er geene anderen waren tusschen geschoten, een' Frieschen Gedeputeerde ter vergadering van de Staten Generaal zou doorstooten hebben, - wat denkbeeld kan hij zich daar anders maken, dan dat hij zich, bij elken lezer, die de plaats inziet, bewijzen zal een leugenaar en lasteraar te zijn? En echter durfde hij dit niet alleen hier schrijven, maar, ten bewijze, dat het hem niet
onbedachtzaam is uit de pen gevloeid, het hierna, ik meen nog wel tweemalen, maar zeker op bladz. 159, herhalen! Blijkt hieruit nu niet, dat hij van alle schaamte volstrekt ontbloot is? En zulk een moedwilig valsch-beschuldiger zal dan nog den uitstekend-vromen uithangen, en zich bij de genen, die daarvan inzonderheid den uitwendigen schijn vertoonen, als voorvechter opwerpen! Ex uno disce omnes! - Laat ons intusschen niet verzuimen, hier wederom de nieuwe proef van zijn fijn en schrander onderscheidend oordeel op te merken! Hetgeen maurits, volgens het verhaal, in verbijsterende drift, zou hebben willen doen, maar niet deed, is bij hem hetzelfde, alsof hij het werkelijk gedaan had! Hetgeen, zoo hij het gedaan had, een ongelukkige manflag zou geweest zijn, is bij hem moord! En ik, die het verhaal van hetgeen hij doen wilde, maar niet deed, eenvoudig mededeel, zal daardoor den Vorst tot een moordenaar gemaakt

{==687==} {>>pagina-aanduiding<<}
hebben! Dat heet Advocaten-raisonnement! - Maar nog be spottelijker is het volgende. Ik heb (zegt hij op bladz. 140, 141) de quafi-bescheidenheid van uitenbogaert, die niets van maurits' kwaad melden wilde, geroemd, de onbescheidenheid van anderen, die het meenden te weten en gemeld hadden, eenigermate gelaakt, en gezegd, niet goed te vinden, om het ook te melden; schoon ik de plaatsen, waar het gemeld was, in de aanteekening, aanwees, opdat men, des noods, zien mogt, dat ik niets verdichtte. En nu maakt hij mij mijn stilzwijgen tot misdaad, en wel tot zwaarder misdaad, dan waaraan zij, die gesproken hebben, en door mij zijn aangehaald, naar zijn oordeel, schuldig zijn: want ik heb, door mijn zwijgen, het vermoeden verwekt, dat het bedoelde kwaad van maurits wel van erger natuur kon zijn, en misschien wel bestond in de misdaad, die zich niet noemen laat! - Hij geniete alle de eere, welke hem toekomt, wegens de onderstelling der mogelijkheid van zulk vermoeden, hetwelk, zoo veel ik weet, nog nimmer is opgekomen in het hart van iemand hunner, die het kwaad van maurits gemeld hebben; een vermoeden, onbestaanbaar met hetgeen zij hem hebben te last gelegd, namelijk buitensporige najaging van gemeenzaamheid met vrouwen, welke doorgaans geacht wordt de misdaad, welke zich niet noemen laat, uit te sluiten. - Maar (om voort te gaan) dewijl ik, door mijn stilzwijgen, nog veel onbescheidener geweest zal zijn, dan anderen, en onze vriend, om geen ding in de wereld, in mijne fout vervallen wil, zoo gaat hij dan nu eens regt zijne bescheidenheid toonen, door al, wat ooit, door anderen, van
maurits' buitensporigheid gemeld is, op te halen, in de bijzonderheden uit te pluizen, en, door zijne verdichtselen, nog te verzwaren. 't Is waar, dat dit heet te geschieden, om des Vorsten onschuld te toonen. Jammer maar, dat hij daarin droevig is te kort geschoten, en alzoo den Vorst niet verligt, maar bezwaard heeft! Zijne verdediging is niets meer, dan een ellendig spinrag, hetwelk met den ligtsten adem wordt weggeblazen. Zoo ik nu, (de wijl hij mij daartoe noodzaakt) door dit te bewijzen, den Vorst mede in een ongunstiger daglicht stel, (hetgeen ik, door mijn stilzwijgen, had willen vermijden) is dit eeniglijk voor zijne rekening. - Ik heb gezegd, dat hij, hetgeen tot maurits' last geschreven is, door zijne verdichtselen, nog verzwaart. Wij zagen dit reeds, ten aanzien van het vermoeden van on-
{==688==} {>>pagina-aanduiding<<}
natuurlijk kwaad; maar vervolgens zegt hij, op bladz. 144 en 146, dat de Aanteekenaar bij brandt allerlei slechte vrouwspersonen in het nachtyerirek van maurits laat binnentreden: doch die eer komt wederom alleen hemzelven toe. De Aanteekenaar zegt, volgens van der kemp's eigene opgaaf op bladz. 143, dat de soldaten niet zien mogten, welke vrouwen, des nachts, bij maurits gebragt werden. Nu waren het wel, in zekeren zin, altijd slechte vrouwen, die zich hier aan den Prins kwamen aanbieden; doch zij konden toch wel vrouwen van de niet geringste soort zijn, die door de soldaten niet gezien en welligt gekend konden worden: maar onder allerlei slechte vrouwspersonen, gelijk Mr. van der kemp er van maakt, kan men niet wel anderen verstaan, dan
allerlei gemeene sletten van de liederlijkste soort, waarvan wij toch, met zijn verlof, gelooven, dat maurits' kieschheid wel de uiterste walg zal gehad hebben. - Nog verdicht hij, op bladz. 144, 145, de schandelijkste en ongeloofbaarste feiten, waarvan maurits, volgens uitenbogaert, behalve die, welke hij, in de bovengemelde nachtvisiten, met vrouwen moge bedreven hebben, schuldig geweest zou zijn, en die dan ook wel van de misdaad, welke zich niet noemen laat, opgevat konden worden. Niet het allergeringst gewag van zulke feiten heeft uitenbogaert, of iemand anders, ooit gemaakt. Alleen de kiesche en onzijdige Heer van der kemp heeft gemeend, dat hij die uitlegging wel aan hunne woorden kon geven, opdat hun voorgewend lasteren van maurits zich toch zoo zwart mogelijk zou voordoen; trouwens, volgens hem, (op gemelde bladz. 145) komt de onnatuurlijkste misdaad al op hetzelfde neêr met die, welke met vrouwen bedreven wordt, mits men daaraan, met hem, de schandelijkste beestachtigheid leene, waarvan noch uitenbogaert, noch iemand anders, gemeld heeft. Hij zegt ondertusschen te regt, dat de bijzonderheid, wegens de meergemelde nachtvisiten, eeniglijk berust op het verhaal van jan parijs, dienaar van maurits, die de vrouwen, des nachts, bij hem bragt, en die daarna, om eenen gruwelijken moord, door hem, in het paleis van maurits zelf, gepleegd, op 's Vorsten eigen aandrang (wij vertrouwen echter, dat ook de aandrang der Justitie hierbij gegolden zal hebben) te regt gesteld, vervolgens ter dood veroordeeld, en geradbraakt is. En hier geeft hij zich nu de uiterste moeite, om aan het verhaal van

{==689==} {>>pagina-aanduiding<<}
dezen booswicht alle geloofwaardigheid te benemen, en het als vervloekten laster (gelijk hij het, op bladz. 147, noemt) ten toon te stellen. Hij tracht het als volstrekt ongeloofelijk te doen voorkomen, dat maurits de diensten van jan parijs (gelijk hij zich uitdrukt) beloond zou hebben, met sterk te ijveren voor deszelfs teregtstelling en veroordeeling. Dit onderstelt, dat maurits, zoo het geval waar was geweest, naar het oordeel van Mr. van der kemp, om de diensten van jan parijs te beloonen, niet alleen op zijne teregtstelling en veroordeeling niet zou hebben aangedrongen, maar (dewijl daarin nog geene belooning lag) hem, zoo niet aan die teregtstelling, (hetgeen wat heel sterk geweest zou zijn) ten minste aan derzelver doodelijke gevolgen (door, bij voorbeeld, te zorgen, dat hij ontvlugten kon) onttrokken zou hebben. Voorwaar eene voor den Vorst zeer vereerende onderstelling van den man, die hem verdedigen zal! - Wat mij betreft: het is mij niet alleen zeer geloofelijk, maar zeer aannemelijk, dat maurits, wien ik gaarne, (de Heer van der kemp moge het gelooven, of niet) met den Heer du maurier, (dien hij op bladz. 149 aanhaalt) in het algemeen regtvaardigheid en braafheid toeschrijf, diep getroffen is geworden van verfoeijing, afgrijzen en gramschap, toen hij den gruwel van jan parijs vernam, die, met behulp van den infamen la vigne, om zich meester te maken van de kleinooden van eenen Juwelier, die dezelve den Vorst te koop had komen aanbieden, den man, in het
vorstelijk paleis zelf, vermoord had. Ik geloof het gereedelijk, dat die Vorst, vol van het gezegd afgrijzen enz., en rillende op de gedachte, aan welke vermoedens hij zich zou blootgeven, zoo men hem in het minst verdenken kon, dat hij zulk een monster aan het zwaard der geregtigheid onttrokken wenschte, op deszelfs teregtstelling en veroordeeling aandrong, in weerwil van alle zulke fraaije diensten, als waarvan hier questie is, welke hij hem gedaan mogt hebben. Maar Mr. van der kemp vindt het verhaal ook ongeloofelijk, omdat het onderstelt, dat maurits ook niet beducht zou zijn geweest, dat jan parijs zijne wandaden (dat zijn de nachtvisiten, welke de Prins van vrouwen ontving) zou openbaren. En ik voor mij geloof niet, dat de vrees hiervoor, welke zich toch niet zoo aanstonds, zonder gelegenheid tot koele overweging, voor kon doen, eenen man van zulke levendige en spoedig werkende driften, als

{==690==} {>>pagina-aanduiding<<}
maurits was, zoo oogenblikkelijk bevangen kon; en ik denk, dat ik, aldus oordeelende, den Vorst vrij wat meer vereere, dan door eenige onderstelling, dat hij zich, door gemelde vrees, voor openbaarmaking zijner (gelijk wij zien zullen) toch niet zoo onbekende wulpschheid, als Mr. van der kemp ons wil wijsmaken, met gevaar van verdenking van veel erger slechtheid, van den aandrang op straf van zulk een' verworpeling, als jan parijs, zou hebben laten weêrhouden. - Maar welk een geloof (vraagt onze Antagonist) kan men hechten aan de beschuldiging van eenen ter dood veroordeelden moordenaaar? - Ik antwoord: al het geloof, hetwelk aan zulk een' moordenaar, die een' onvermijdelijken dood voor oogen heeft, wien het geweten, hetwelk hij, in zijn uiterste, wenscht te ontlasten, foltert, en die aan den geestelijke, hem gezonden, om zich tot sterven te bereiden, (gelijk hier het geval was) zijne misdaden belijdt, niet geweigerd kan worden. - Mr. van der kemp noemt zijne belijdenis eene recriminatie, als ware zij louter met dat oogmerk voortgebragt, om hem, uit kwaadaardigheid, omdat hij hem niet beschermde, te lasteren: maar ik laat gaarne aan anderen het oordeel, of zulk eene onderstelling, in eenen zich alzoo ter dood bereidenden, natuurlijk is. Had nog zijn bezwaren van maurits eenig voorkomen van moedwillige boosheid; bragt hij iets tot 's Vorsten last voort, hetwelk hij niet had behoeven te openbaren; het kon misschien verdacht schijnen: maar, wilde hij zijn eigen kwaad aan zijnen biechtvader geheel bekend maken, dan konde hij het niet voorbij. ‘Hij verhaalde aan uitenbogaert, (gelijk men bij onzen schrijver zelven, op bladz. 142, leest) wat hij al, in dienst van Prins maurits, gedaan had, hetwelk
niet konde geschieden, zonder ook de handelingen en manieren van het leven van zijne Excellentie te vertellen.’
Nu schermt onze vriend, op bladz. 147, nog met de volgende vraag: ‘Hoe komt het, indien de beschuldiging waar is, dat zij, ten zelfden tijde, niet ontdekt (dat is openbaar) is geworden?’ Dommer zou men het waarachtig niet kunnen verzinnen. De beschuldiging (zoo als men ze gelieft te noemén) geschiedde, volgens het verhaal zelf, voor niemand anders, dan voor den eenigen uitenebogaert, in de geheime biecht van den veroordeelden, en uitenbogaert (staat er bij) openbaarde die aan niemand.

{==691==} {>>pagina-aanduiding<<}
Zij is door hem aan niemand verteld geworden, dan eerst na maurits' dood. De soldaten (merkt onze man zelf aan) werden weggezonden, en konden dus niets openbaren. Zij hadden evenwel kunnen vertellen, dat zij werden weggezonden, hetwelk vermoedens had kunnen verwekken: maar (risum teneas, Amice!) ‘is het te denken,’ (gaat de vriend met vragen voort) ‘dat de vrouwspersonen zelve, die de eer hadden met den Vorst in zulke naauwe aanraking te zijn, dit nimmer zouden hebben verbreid en uitgestrooid?’ Gij ziet, dat hij altijd denkt aan die liederlijke straatmadelieven, - die allerlei slechte vrouwspersonen van zijne uitvinding, - welke er natuurlijk veel eer in moesten stellen, zoo gemeenzaam met den Vorst te zijn; en dat hem ook nooit iets ter ooren is gekomen (of dat hij het ontveinst) van die mondelijke overlevering, welke men wil, dat wegens de vrouwen, die maurits des nachts bezochten, bewaard zou zijn gebleven, en welke ik wederom (en nu vooral omdat zij eene loutere vertelling is, wier grond ik niet ken) niet goedvind mede te deelen. - Maar Mr. van der kemp begrijpt ook niet, hoe de andere bedienden van den Prins hetgeen jan parijs verteld heeft niet hebben wereldkundig gemaakt. Wel zeker! dat men de soldaten wegzond, was niet vreemd; maar het was geheel natuurlijk, dat men zich over de huisbedienden niet bekommerde. Waarom zouden die het niet hebben mogen weten, dat hun Heer visiten van Jufvrouwen kreeg? En wat belang konden zij er bij hebben, om te zwijgen, hetgeen voor hen niet werd geheim gehouden? - Eindelijk: ‘men leest niet, (volgens bladz. 148) dat er,
toen ten tijde,’ (dat is, toen jan parijs teregtgesteld zou worden) ‘zelfs de minste achterdocht daaromtrent,’ (dat is, omtrent het door hem verhaalde) ‘ten laste van maurits, bestaan heeft.’ Dat is toch hoogstverwonderlijk! In onzen tijd zouden aanstonds honderd pennen gereed geweest zijn, om overal te verbreiden, hetgeen aan één eenigen man, in het diepst geheim, was bekend gemaakt, en deze aan niemand openbaarde! - O caput lepidissimum, vel tribus Antisyris insanabile!

(Het vervolg en slot hierna.)


{==692==} {>>pagina-aanduiding<<}

Napoleon aan zijn hof.

(Vervolg en slot van bl. 648.)

- De Keizer had uitdrukkingen en begrippen, die hem bijzonder eigen waren. Eens met de Keizerin gesproken hebbende over zekere personen, wier gedrag hem mishaagde, eindigde hij het onderhoud met deze woorden: De kuischheid is voor de vrouwen, wat de dapperheid voor de mannen is; ik veracht den bloodaard en de vrouw zonder schaamte.
De volgende Anekdote, voor welker echtheid ik durf instaan, dagteekent vóór napoleon's echtscheiding, en is aan zeer weinige personen bekend:
Gedurende zijn laatste verblijf te Milaan, werd napoleon getroffen door de theaterschoonheid der vermaarde grassini, zoo wel als door de verhevene toonen harer bezielde stem, en deed haar rijke geschenken, ten einde haar aan zich te verbinden. Hij gelastte berthier, met haar eene overeenkomst te treffen op glansrijke voorwaarden, en haar naar Parijs te geleiden. Zij deed de reis in het eigen rijtuig van berthier. Rijk begiftigd, (met twintigduizend francs per maand) zag men haar op het tooneel zoo wel, als op concerten in de Tuileriën, waar zij elk betooverde, schitteren. Maar napoleon, alle opspraak willende vermijden, en aan josephine, die zeer jaloersch was, geene achterdocht inboezemen, legde bij de schoone zangeresse niet dan vlugtig en steelswijs bezoeken af. Eene fiere en hartstogtelijke vrouw, echter, gelijk grassini, welke niet alleen in hare stem, maar ook in hare verbeelding iets mannelijks had, kon zich niet vergenoegen met eene min zonder eerbewijs, en gevolgelijk voor haar zonder bekoorlijkheid. Zij nam de toevlugt tot een hulpmiddel, hetwelk haar onvermijdelijk moest doen vallen: zij werd verliefd op den beroemden Violist rode; en deze, door eigenen hartstogt weggesleept, was onbedacht genoeg, om berthier, die al hare stappen deed nagaan, te braveren. Op zekeren dag liet de Keizer fouché, toen Minister der Policie, bij zich komen, en zeide, dat het hem verwonderde, dat hij, met zijne bekende bekwaamheid, niet beter zijne zaken verrigtte, en dat er dingen gebeurden, welke hem onbekend waren. De slimme vogel rook aanstonds lont, en had de stoutheid,

{==693==} {>>pagina-aanduiding<<}
den Keizer aldus aan te spreken: ‘Ja, Sire! er gebeuren dingen, van welke ik geene kennis neem, maar die mij evenwel bekend zijn. Bij voorbeeld: een man, niet groot van gestalte, gekleed in een' blaauwen overrok, met een' driekanten hoed, verlaat om de twee dagen het kasteel, tusschen 8 en 9 ure des avonds, door de kleine deur van het paveljoen Marsan, boven de keukens, stapt, verzeld van een' enkelen persoon, langer dan hij, maar even zoo gekleed (*), in eene huurkoets, en rijdt regelregt naar de straat Chantereine, No. 28. Die kleine man zijt gij, omtrent wien de grillige zangeres, van tijd tot tijd, ongetrouwheden begaat ter gunste van rode, den Violist, wonende in de straat Mont-Blanc, in het Hôtel de l'Empire.’ - Op deze rede floot napoleon, den Minister zijnen rug toekeerende, en met de handen op den rug op en neder gaande, een Italiaansch airtje, en gaf fouché, die wel wist, hoe ver hij gaan kon, een stilzwijgend afscheid. Een zijner meest vertrouwde Aides-de-camp (†) kreeg nu bevel, de ongetrouwe te bewaken, die, hooghartig van aard, zich des weinig bekreunde. Weldra zong zij niet meer op bijzondere concerten, en ontving gevolgelijk geene geschenken; daarna onthield men haar haar traktement, meenende haar door behoefte te dwingen; maar, verzot op rode, bleef zij onbewegelijk, en wees ook nu nog glansrijker aanbiedingen van de hand, welke berthier haar vervolgens deed. Eindelijk ontving zij bevel, Parijs te verlaten. Zij nam met haren minnaar de wijk naar Versailles, van waar zij weldra te zamen hunne fortuin in Rusland gingen
beproeven.
- Zoo zeer napoleon behagen schiep, om de geheime minnarijen van anderen te verbreiden, zoo omzigtig was hij in het verbergen van de zijne. Er was eene Poolsche Dame, met name valeska, bij welke hij eenen zoon had. Gedurende zijne verbindtenis met josephine werd hij haar dikwijls ontrouw; maar sedert zijnen echt met maria louisa werd die ontrouw zeldzamer.
- Napoleon werd boos, wanneer hij iemand romans zag lezen; men verborg ze, wanneer men hem hoorde komen; maar dikwijls verraste hij de lezeressen. Hij had aan zijnen Bibliothecaris, barbier, den last opgedragen, om eene keuze van boeken te doen, en deze aan maria loui-
{==694==} {>>pagina-aanduiding<<}
za te zenden. De Heer barbier, meer een man van letteren, dan wel een streng Censor, voegde er ook de Hekeldichten van juvenalis bij. De Keizer kwam juist op het oogenblik, dat dezelve ontvangen werden. Dat werk gewaar wordende, knorde hij niet weinig, en zeide, dat dit boek voor jonge vrouwen niet paste. Hij gaf te kennen, dat voortaan elke bezending van boeken door zijn vertrek zoude gaan, en ontbood zijnen Bibliothecaris, die eene duchtige vermaning kreeg.
- Hij was zeer onverschillig omtrent het geld en zeer milddadig; wie hem maar vroeg, weigeren kon hij bezwaarlijk. Bij zijn vertrek van Malmaison naar St. Helena, nam hij slechts driehonderd-zestig duizend francs mede; en dit was alles, wat hij bezat. In zijne eerste brieven, aan josephine, zijne eerste vrouw, geschreven, toen hij nog Generaal van het leger in Italië was, spreekt hij van het geringe vermogen, dat zijn vader hem heeft nagelaten, hetwelk 8000 à 10,000 francs beliep.
- De Keizer hield veel van kinderen. Zijne jonge pagies beschouwden hem veeleer als een' goeden vader, dan als een' oppermagtigen gebieder. Hij sprak zeer gemeenzaam tot hen, bij voorkeur hen bij hunnen doopnaam noemende; en hij gaf soms boertende eenen bijnaam aan de genen, voor welke hij de meeste genegenheid had. - Op het eiland Elba noodigde hij de kinderen van Mevrouw bertrand bijna alle zondagen, om des middags bij hem te eten; en hij liet deze kleinen zelden gaan, zonder hun eenig geschenk te geven, hetzij van geld, hetzij van lekkernijen, welke hij te dien einde in den zak had gestoken. Ik geloof niet, dat zoodanige gevoelens onbestaanbaar zijn met dat onverschillig uiterlijke, of met al die blijken van onaandoenlijkheid, wanneer de toestand zoodanig was, dat zijne onverschilligheid er niet alleen door geregtvaardigd werd, maar hem ook een air van heldenmoed bijzette. Napoleon was, bij zijn vertrek van Elba, toen hij afscheid van zijne moeder en zuster nam, zoo zeer aangedaan, dat hij tot haar zeide: Ik moet nu vertrekken, of ik zal nooit vertrekken.
- Men verhaalt, dat de Keizer, met maria louisa pratende, zich beklaagde over de Keizerin van Oostenrijk en over de Aartshertogen, en dat hij, na zijne gevoeligheid tegen hen te hebben doen blijken, tot haar zeide: Wat uwen vader aangaat, van hem heb ik niets te zeggen; hij is

{==695==} {>>pagina-aanduiding<<}
een botmuil (ganache). De Keizerin verstond dit woord niet. Zoodra napoleon zich verwijderd had, vroeg zij de daar zijnde Hofdames naar de beteekenis; niet ééne derzelven durfde de waarheid zeggen. Men gaf haar dus te kennen, dat dit woord een deftig man, een man van gewigt aanduidde. De Keizerin, noch de uitdrukking, noch de verklaring vergetende, maakte er, eenigen tijd later, toen zij met het bewind des Franschen Keizerrijks belast was, een koddig gebruik van. Eens, namelijk, als men eene belangrijke vraag in den Raad behandelde, bemerkte zij, dat cambacérès nog niet had gesproken, en, zich tot hem wendende, zeide zij: Ik wilde uwe meening over deze zaak wel eens vernemen, dewijl ik weet, dat gij een ganache zijt. Cambacérès kon op dit compliment niet anders doen, dan haar aankijken met de uiterste verbazing, terwijl hij binnensmonds het woord ganache herhaalde. Ja, zeide zij, een ganache, een bezadigd man, een man van gewigt: beteekent het woord dat niet? Ieder zweeg hierop, en men zette de beraadslagingen voort.
- Zoo dikwijls napoleon met zijne stekelige zetten het Huis van Oostenrijk aanrandde, verdedigde maria louisa hetzelve met vuur. Eens, onder anderen, als hij tot haar sprak van plannen, die de Keizer van Oostenrijk had, om zich meester te maken van eenige steden, welke hem vlijden, zeide hij: Gij ziet, dat uw vader een roover is, en zich toeëigent, wat hem niet behoort. - Dat is waar, antwoordde zij; maar gij - gij rooft Koningrijken, en mijn vader neemt slechts eenige landstreken. Napoleon lachte zeer over het antwoord, en vroeg aan de tegenwoordig zijnde personen, of eene vrouw, die eerbied aan haren man verschuldigd is, het regt had, om hem den naam van roover te geven.
- Napoleon wilde gaarne, dat zijn Hof schitterend was. Alle bedieningen aan hetzelve werden rijkelijk bezoldigd, en hij vorderde van de hooge ambtenaren, dat zij verteringen maakten. Een middel, om hem te behagen, was, een goed huis en fraai huisraad, prachtige rijtuigen, en wat daartoe verder behoort, te hebben, feesten te geven en veel gezelschap te ontvangen. Van zekere voorname lieden, die gerekend werden wat zuinig te leven, sprekende, zeide hij somwijlen: Het zijn vrekken, die hun geld ophoopen.

{==696==} {>>pagina-aanduiding<<}

- De kaptafel der vrouwen trok ook de opmerkzaamheid van napoleon. Als hij in de zaal trad, wierp hij een' blik op alle. Dan scheen hij eene monstering te houden. Hij zeide een vleijend woord aan die gene, welke hij naar zijnen fmaak vond; en dikwijls was een scherpe zet het deel van haar, welker opschik hem mishaagde. Hij had een' tegenzin tegen de shawls, en nooit kon men ze in zijne tegenwoordigheid behouden. Die van cachemire, welke hij onwillens duldde en waarvan hij dikwijls sprak, mishaagden hem nog het meest. Om dezelve in onbruik te doen geraken, liet hij er door den Heer ternaux vervaardigen, voor welke isabey de teekeningen maakte. Voor het oog waren ze zeker fraaijer, dan de Oostindische; evenwel had de mode meer invloeds, en men bleef de voorkeur geven aan het uitheemsche. - Diamanten vielen in zijnen smaak. Niets kon in pracht halen bij het gezigt der Tuileriën op eenen galadag. Dan zocht ieder te schitteren en zichzelven als te overtreffen; dit deden zelfs die genen, welke voor gierig te boek stonden. Deze laatsten waren gedurig de voorwerpen der boerterijen en scherpe spotternijen van napoleon.
- De Keizer bragt gewoonlijk den avond door in gesprek met een of twee zijner Ministers, die hij in eene kleine zaal bragt, alwaar een biljart voor de Keizerin was. Napoleon speelde er zeer slecht op, zonder eenige oplettendheid, en altijd pratende. Daar toonde hij gewoonlijk zijn misnoegen, en knorde, als hij zich over iets te beklagen had. Zijne stem alleen werd gehoord; men antwoordde hem zelden. Ja, men hoorde behalve hem niemand; al was ook de zaal vol hovelingen, men kon geene andere stem onderscheiden. Evenwel werd er gesproken, maar zeer zacht, en volgens het aangenomen gebruik van het oude Hof.
- Toen napoleon naar Elba zou vertrekken, hield hij te Salvagny, de laatste postplaats, vóór men te Lyon komt, stil, om het avondeten te gebruiken. Daarna ging hij alleen op den weg wandelen. Den Pastoor ontmoetende, sprak hij dezen aan, en vroeg hem, of de lieden van zijne gemeente weltevreden met de verandering des bestuurs schenen. Vervolgens, naar den hemel wijzende, die vol sterren was, voegde hij er bij, dat hij eertijds de namen van alle gesternten kende; maar dat hij, die naderhand vergeten hebbende, hem verzocht te zeggen, hoe men er eene noemde, welke

{==697==} {>>pagina-aanduiding<<}
hij met den vinger aanduidde, en die zich helderder dan de andere vertoonde. De goede Pastoor antwoordde, dat hij er niets van wist, en de onttroonde Keizer groette hem glimlagchend en begaf zich weder in de herberg.





Uittreksel uit eene voorlezing, gehouden op den 15 Junij 1829, door den heer Lauts, hooogleeraar in de Nederduitsche taal- en letterkunde te Brussel.

- Hoezeer nu het Fransch bestuur al de dichtgilden had vernietigd, zoo was de zucht voor de poëzij in Vlaanderen te zeer aangewakkerd, om zich eensklaps te laten smoren. Reeds kort na het verbod treffen wij dan ook wederom hier en daar een enkel gezelschap aan, dat zich op nieuw vereenigt, en treur- en blijspelen tracht te vertoonen. Als een werkzaam man, die met onderscheiding verdient genoemd te worden, treffen wij den dichter hofman, van Kortrijk, aan, die op het einde der 18de en in het begin der 19de eeuw in Vlaanderen algemeen bekend was geworden door zijne hekelende luim, waarvan hij onder anderen blijken gaf in zijn weekblad de Sausepan, gedurende eenigen tijd te Gent in het licht gekomen, maar dat te scherp was, om lang onder het Fransch bestuur voortgezet te worden. Zijne treurspelen zijn inderdaad voortbrengselen van meerdere verdienste, en wij vinden hem reeds in 1796 met eenige ‘liefhebbers der tooneel- en dichtkunde’ te Iperen bezig, ten voordeele der armen, een treurspel te vertoonen, genaamd Clarinde, of de rampzalige door de liefde. Hij vervaardigde naderhand nog meer treurspelen en ook andere gedichten, waarin verscheidene loffelijke plaatsen voorkomen.
Zoo werd dan evenwel onder het Fransch bestuur de Nederlandsche dichtkunst beoefend; doch de dichtgezelschappen herkregen geen wettig bestaan, tot dat men begon te begrijpen, dat er van die zucht voor de dichtkunst, ook ten voordeele der Fransche letterkunde, partij zou zijn te trekken.
Nu stond men, om een' aanvang te maken, aan de Kamer te Aalst, gezegd de Catharinisten, toe, zich op nieuw te vormen, en een' prijskamp uit te schrijven, mits ook prijzen voor Fransche verzen uitlovende. De oproeping gebeurde op het einde van 1807, en in den voorzomer van 1808 had de tooneelstrijd plaats. Voor de prijsdinging was gevraagd een treur- of tooneelspel, een groot zangspel, en een blijspel met zang, of eene klucht. Deze oproeping deed verscheide-
{==698==} {>>pagina-aanduiding<<}
ne Kamers herleven, en de mededingers waren talrijker dan men verwacht had. Verschillende prijzen werden gewonnen, en de Brusselsche liefhebbers van den Wijngaard, die zich te dier gelegenheid weder vereenigd hadden, behaalden den 2den prijs voor het zangspel en den 1sten voor het nastuk. Behalve die prijzen werden er nog eerpenningen uitgedeeld voor de beste spelers, voor de verstgekomenen, en voor die bij hunne optrede het sierlijkst uitgedost waren. Voor het laatste verkreeg de Wijngaard een' gouden penning.
Men had tevens een Fransch vers gevraagd, waarin les Belges zouden bezongen worden, en slechts Belgen om den prijs mogten kampen, ‘pour encourager,’ heet het, ‘la poésie française parmi les jeunes Belges.’ François de neufchateau was tot de beoordeeling verzocht, en op den 14 van Louwmaand 1810 had, volgens diens beflissing, de uitreiking der prijzen plaats. Mijn ambtgenoot lesbrousart (*) behaalde den 1sten prijs; de 2de werd weggedragen door le mayeur, de 3de door p. benau. Mijn geachte ambtgenoot is te zeer bekend, dan dat ik iets ter gunste zijner verzen zou behoeven te zeggen; de zucht voor den roem van zijnen geboortegrond straalt daarin allerwegen door, en wordt nader door de keurige geschiedkundige aanteekeningen gestaafd.
Bij gelegenheid dier prijsuitdeeling werd door hofman, van Aalst, (niet te verwarren met dien hofman, van wien wij straks gesproken hebben) een vers gelezen, en door broeckaert eene redevoering gehouden, een en ander in het Nederlandsch. Vervolgens trad wallez op, en hield eene Fransche redevoering, die niet alleen door den stijl, maar ook door den inhoud belangrijk is. Hoezeer in het Fransch sprekende, zwaait hij grooten lof aan de Nederlandsche dichtkunst toe; hij prijst de Rederijkers van Aalst wegens hunne pogingen, om de letterkunde hunner vaderen te handhaven. ‘Maar,’ vervolgt hij, ‘parmi tant de titres que vous vous êtes acquis, M.M. à l'estime de vos concitoyens, il n'en est point de plus glorieux que l'heureuse innovation dont vos statuts n'avaient pu prévoir’ (let wel op deze uitdrukking) ‘la nécessité, mais dont les esprits justes et éclairés, libres de toute prévention, devaient s'empresser d'accueillir l'idée. Devenus Français, vous avez souhaité que

{==699==} {>>pagina-aanduiding<<}
cette nouvelle partie du grand empire se distinguât également par des productions litteraires dans la langue que nous avons reçue de la gloire et de la politique.’ Iets verder zegt hij: ‘Cependant cette langue, qui allait devenir la nôtre, était encore pour nous, il y a quinze ans, un objet d'étude que l'éducation nous présentait, à l'âge où Rome et Athènes commençaient à ouvrir pour nous les immortelles archives de la science et du génie.’
Met voordacht ben ik hier wat uitvoetig. Wat bewijzen al die omstandigheden; wat bewijzen de gezegden van wallez, in 1810 te Aalst, onder de heerschappij van napoleon, uitgesproken? Bewijzen ze niet meer dan alle valsche redeneringen, welke men dagelijks verspreidt; bewijzen ze niet meer dan alle drogredenen, welke men tegenwoordig opeenstapelt? Ja, nog in 1810 was de algemeene landtaal in Vlaanderen en Braband de Nederlandsche taal, en het Fransch bestuur gaf zich moeite, om de Fransche taal in te voeren en te verspreiden.
Sedert den tooneelstrijd te Aalst in 1808 worden er ook te Brussel en elders treur-, zang-, tooneel- en blijspelen in het Nederlandsch vertoond; doch, althans in de voornaamste steden van Braband en Vlaanderen, vertoont men tevens, om zich bij het bestuur aangenaam te maken, nu en dan een stuk in de Fransche taal.
Doch bijna zoude ik vergeten te zeggen, dat de bekrooning van Fransche dichtstukken ter eere der Belgen verzeld ging van eene gelijke plegtigheid ten aanzien van Nederlandsche gedichten, waarin evenzeer der voorvaderen roem werd bezongen. Eervol is het allezins voor de Catharinisten te Aalst, in de beide talen dat onderwerp te hebben opgegeven, in eenen tijd, toen men hun wilde diets maken, dat zij tot de ‘grande nation’ behoorden, en toen het hoog bewind allen Nederlandschen geest bij de Belgen poogde uit te wisschen.
De eerste prijs voor het Nederlandsche vers op de Belgen werd behaald door p.j. de borchgrave, van Waeken, een verdienstelijk dichter, bij wiens overlijden door zijne kunstbroeders een gouden eerpenning werd uitgeloofd voor het beste treurvers. Het is eene waarheid, dat, terwijl zij op deze wijze zijne nagedachtenis huldigden, zijne vrienden zichzelven tevens vereerden. De tweede prijs werd behaald

{==700==} {>>pagina-aanduiding<<}
door david de simpel, van Staeden, in den ommering van Iperen; de derde door een' ander' ingezeten van Waeken, den Heelmeester a.l. van den poel. - Waarlijk, in hunne gedichten ontmoet men vele schoone, echt dichterlijke brokken!
Intusschen had de tooneelstrijd, welke het jaar te voren te Aalst had plaats gehad, de zucht voor dergelijke vertooningen aangemoedigd; en, het oprigten der dichtgilden niet meer tegengegaan wordende, maar zelfs, onder zekere voorwaarde, aangemoedigd, vormden zich op nieuw onderscheidene Rederijker-gezelschappen. Deze vertoonden treur-, zang-, tooneel- en blijspelen, meestal vertalingen uit het Fransch of Hoogduitsch; oorspronkelijke voortbrengselen waren daaronder zeldzaam. Nu en dan ook vertoonde men, zoo als wij reeds aangemerkt hebben, eenige stukken in het Fransch, om zich bij den Maire en Prefect aangenaam te maken; hetgeen inzonderheid te Brussel en in nog twee of drie groote steden plaats greep.
Vele mannen waren in het begin dezer eeuwe vervuld van ijver voor hunne vaderlandsche dichtkunst. Men las de werken van vondel, ook van hoogvliet en andere Noordelijke dichters; men werd meer en meer opmerkzaam op hunne schoonheden; zelfs was er in 1805 te Iperen een tijdschrift uitgekomen, waarin op eene wetenschappelijke wijze over dicht- en taalkunde werd gehandeld. De uitgever van dit werk, genoemd Tijdverdrijf door vaelande, was de arbeidzame Arts van daele, die daarbij in eenige andere liefhebbers van taalkunde en dichtkunst vlijtige medehelpers had. De lust wakkerde, zoo doende, meer en meer aan.
Men ziet zelfs wetenschappelijke werken over de kruidkunde enz. in het Nederlandsch te voorschijn komen; ambtenaren wagen het, in het Nederlandsch te schrijven. Maar de Fransche staatkunde zoekt langs andere wegen haar doel te bereiken; men beneemt der jeugd de gelegenheid, zich in de moedertaal te oefenen. Naauwelijks betreedt de jeugd de schole, of zij wordt gedwongen, hare tong naar eene vreemde taal te plooijen, slechts de taal te spreken, ‘reçue,’ zoo als wallez zegt, ‘de la gloire et de la politique.’ Op die wijze met uitheemsche beginselen gevoed, moest men eindelijk zijn' oorsprong, de roemrijke daden zijner voorvaderen vergeten; op die wijze moest de Vlaamsche tong-
{==701==} {>>pagina-aanduiding<<}
val langzamerhand verbasteren, en ten laatste geheel ontaarden!
Zonder heimelijken tegenstand, zonder tegenvertoogen gebeurde evenwel dit alles in Vlaanderen en Braband niet; daarvan levert zelfs de Kamer der Notarissen te Brussel een bewijs: want, toen bevolen werd, dat alle hoegenaamde openbare stukken in het Fransch moesten opgesteld worden, en toen het alleen vergund bleef, onderhandsche akten in de landtaal te schrijven, mits ter Inschrijvingsburele aangeboden wordende, voorzien van eene vertaling, door een' gezworen vertaler geteekend, - toen bragt die Kamer te Brussel hare bezwaren daartegen in; ook andere ligchamen deden zulks; doch alle klagten waren vruchteloos!
Dergelijke maatregelen, tot invoering van het Fransch bij den Nederlandsch sprekenden landzaat, werden van dag tot dag strenger en drukkender. Geen nieuwsblad vermogt langer in de landtaal te worden uitgegeven, zonder nevensgevoegde Fransche vertaling; ja ter naauwernood vergunde men, kerkboeken en dergelijke enkel in de Nederlandsche taal het licht te laten zien.
Diep getroffen door deze dwingelandij, oefende men zich des te vlijtiger in de landtaal; in de stilte oefenden de dichtgezelschappen of hunne verstrooide leden zich in de dichtkunst. Toen derhalve de nieuwelings herleefde Kamer der Fonteynisten te Gent, tegen den 17 van Hooimaand 1812, eenen wedstrijd had uitgeschreven, stroomden de Nederlandsche dichtstukken van alle kanten toe.
Deze Kamer nam hare spreuk: ‘mente, calamo et voce,’ in de uitgestrektste beteekenis, en zij schreef uit drie prijzen voor één dichtstuk in het Fransch en drie voor één in het Nederlandsch, een en ander tot onderwerp hebbende de overwinning bij Friedland en den vrede van Tilsit; twee prijzen voor het welzeggen of uitgalmen in het Fransch, en gelijke prijzen voor het Nederlandsch, de alleenspraak van den Cid, in het treurspel van dien naam, door nomsz vertaald, tot voorwerp opgevende; voorts twee prijzen voor het fraaiste schrift, en drie voor de fraaiste uitvoering van drie muzijkstukken.
Sommigen zullen zich misschien verwonderen over de prijzen voor het fraaiste schrift, en zulks beschouwen als eene nieuwigheid; men verwondere zich des echter niet, wijl het geenszins eene nieuwigheid was. In de 16de en in het begin der 17de eeuw gebeurde het meermalen, dat ook voor

{==702==} {>>pagina-aanduiding<<}
het beste schrift een prijs werd uitgeloofd, voornamelijk dàn, wanneer het slechts een Refereinfeest was; en men hechtte aan zoodanigen prijs even zoo wel waarde als aan alle andere. Wij ontmoeten zelfs in 1610 de Haarlemsche Kamer het Speelkorentjen bij 't Lelyken van Calvarien te Antwerpen om den prijs van het fraaiste schrift mededingende, en eene zilveren schrijfpen, ten blijke van zege, van de zoomen der Schelde naar de boorden van het Spaarne medevoerende.
Bij de Gentsche prijsuitdeeling werd er eene redevoering gehouden door den Heer cornelissen, Antwerpenaar, doch toen reeds sedert eenige jaren, en nog thans, te Gent woonachtig. In zijne redevoering vinden wij, bij vele trekken van geest en vernuft, ook eenige plaatsen, die bij ons onderwerp niet geheel te onpasse komen. Hij zegt onder anderen: ‘Rubens, van dyck, jordaens avaient fleuri avant le poussin, lesueur et lebrun; - cats et vondel étaient contemporains de ronsard, de baif, de bartas; mais combien ils leur étaient supérieurs pour la pensée et pour l'expression poétique! Le Palamede de ce dernier,’ van vondel namelijk, ‘où, à coté de quelques défauts de gout, on trouve des beautés du premier ordre, et des vers qui serviront toujours de modèle, précéda de longtemps les chefs-d'oeuvre de p. corneille, et méme le Wenceslas de rotrou. On ne connait pas assez en France la litterature Hollandaise.’ Wat verder laat hij zich op eene slechts luchtig verbloemde wijze uit over den dwang van het Fransch bestuur ten aanzien der taal: ‘Lorsque,’ heet het, ‘le Gouvernement, éclairé par l'autorité qui nous a prêté un appui bienveillant, a voulu permettre que la Chambre
des Fontainistes reçut une nouvelle existence, et fut réinstallée, il a dû compter sur notre sollicitude pour ce qui peut aider à conserver parmi nous l'amour des sciences et des arts, et à ranimer le gout des bonnes études et des lettres; il n'a pas voulu bannir de nos exercices littéraires l'usage d'une langue qu'ont illustré les vondel et les cats; mais il a desiré en même temps, que la Société encourageat les progrès de la langue Française, qui tend de jour en jour à devenir plus générale, plus européenne.’
De Nederlandsche prijsverzen waren ten getale van dertig; op drie na werden ze in het licht gegeven, en onder die 27

{==703==} {>>pagina-aanduiding<<}
waren er twintig, in welke de zoogenoemde Hollandsche spelling gevolgd was. Dit is een belangrijk verschijnsel, reeds door mij in onderscheidene vroegere dichtstukken opgemerkt; een verschijnsel, zoo veel te belangrijker, wanneer men het in vergelijking brengt met den pennestrijd, een jaar of vijf geleden gevoerd, en nog niet geheel bekoeld, gedurende welken Vlamingen en Brabanders, met zekere hardnekkigheid, aan de zoogenoemde Vlaamsche spelling de voorkeur toekenden. Dit zoo algemeen navolgen der Hollandsche spelling in het jaar 1812 bewijst op eene overtuigende wijze, dat men de Noordelijke dichters met vlijt las.
De 1ste prijs werd behaald door willems, van Antwerpen; de 2de door eug. van damme, van Brugge, en de 3de door jean jacq. lambin, van Iperen. De Heer willems is dezelfde, die zich sedert tien jaren in verschillende opzigten omtrent de vaderlandsche letteren verdienstelijk maakt; de beide anderen hebben nog in latere jaren dichtprijzen behaald. - Er zijn ook, behalve de bekroonde dichtstukken, andere verzen, waarin men verdienstelijke brokken ontmoet.
Wij allen weten, hoe anderhalf jaar na dezen Gentschen prijskamp de heilbrengende omwenteling plaats had, waardoor de Noordelijke gewesten van Nederland zichzelven wederom in den rang der volken plaatsten, en onzen tegenwoordigen Koning tot Souvereinen Vorst uitriepen. Ook de Zuidelijke gewesten werden kort daarna van het juk verlost. Wat was natuurlijker, dan dat toen alomme in Braband en Vlaanderen, te Gent en te Brussel de algemeene kreet opging om herstel in de oude regten, om verlossing van den drukkenden, van den slaafschen last der vreemde tale? enz.

Geldoffers, alleen door Hydriooten, aan de Grieksche omwenteling gebragt.

De Griek alexander soutzos geeft in zijne Histoire de la Révolution Grecque (1829) zulks op, alleen met betrekking tot eenigen der rijkste bewoners van het eiland Hydra, en vermeldt uitdrukkelijk, dat, behalve de door hem genoemden, nog andere Hydriooten het hunne ten behoeve der Grieksche zeemagt sedert 1821 hebben bijgedragen. Volgens de door hem medegedeelde rekeningen, hebben de navolgende personen geschonken als volgt:

{==704==} {>>pagina-aanduiding<<}

	Francs.
De Gebroeders lazaros en george konduriotis	1,500,000
De Gebroeders stamatis en basilios buduris	550,000
De Familie der tsamados	400,000
De Gebroeders jakob en emmanuel tombasis	350,000
Johannes orlandos	300,000
Andreas miaulis	250,000
Dimitrios bulgaris	250,000
Diens beide Ooms johannes en frans bulgaris	200,000
De Broeders anagnostis en nikol. oekonomos	200,000
De Schoonvader van Kapitein saïnis	250,000
An agnostis phonos	150,000
	_____
	Fr. 4,400,000

Toen, kort na het uitbarsten van den opstand in Peloponnesus (Maart 1821) de Hydriooten hunne koopvaardij- in krijgsvaartuigen gingen herscheppen, sprak de rijke lazaros konduriotis het volk aldus aan: ‘Sinds dertig jaren heb ik slechts gearbeid, om mijne bezittingen te vermeerderen: ik zal mij gelukkig achten, wanneer dezelve thans tot bevordering van de onafhankelijkheid mijns vaderlands kunnen dienen. Ik ben overtuigd, dat alle vermogende Hydriooten deze gevoelens met mij deelen; maar, bijaldien zij desniettegenstaande tot geldelijke opófferingen zich ongeneigd mogten betoonen, verliest daarom den moed niet: want ik ben alleen in staat, de uitgaven voor de Marine te bestrijden.’ En waarlijk, de edele Patriot heeft er het zijne toe bijgedragen!

Iets over de paardenteelt in Engeland, inzonderheid met betrekking tot harddravers.

(Polytechnisches Journal, 1829.)

Men heeft op het vasteland geen juist denkbeeld van het eigenlijke doel der harddraverijen in Engeland, alsmede van de wijze, waarop dezelve plaats grijpen. De Engelschman dresseert eenen harddraver, omdat deze hem telkenmale zoo veel waard is als de som bedraagt, welke op zijn paard ge-
{==705==} {>>pagina-aanduiding<<}
wed werd, en die deze harddraver gewonnen heeft. Van deze verwedde som wordt door de keurmeesters naauwkeurige aanteekening gehouden, voor elk paard in het bijzonder (en geene weddenschap geldt, die niet dusdanig geboekstaafd is); en naar de som der bijzondere posten, die verwed worden, berekent men de waarde van het paard, dat deze weddenschappen gewonnen heeft. Deze weddenschappen worden niet slechts voor den tegenwoordigen wedloop, maar ook van twee tot drie jaren vooruit aangegaan. Er wordt op veulens gewed, tegen den tijd dat zij volwassen zullen zijn, ja zelfs op nog ongeworpene veulens. De weddenschappen, die thans reeds, te Newmarket alleen, tot op het jaar 1833 zijn aangeteekend, bedragen eene som van meer dan 126,000 pond st., en daaronder zijn eenige enkele van 6000 pond st. Voor de in het laatst van April te Newmarket gehoudene harddraverij waren meer dan 30,000 pond st. ingeschreven. In een land, alwaar men de waarde van een paard tot op 56 à 60,000 Holl. guldens brengen kan, en om zoo te spreken zeker is, deze som elk oogenblik te kunnen ontvangen, zonder dat men zelf een' penning behoeft te verwedden, is het natuurlijk, dat van de paardenteelt bijzonder werk wordt gemaakt. Naardien op het tweede en derde paard in rang in den wedstrijd nog weddenschappen worden aangegaan, zelfs voor aanzienlijke sommen, verkrijgen ook middelmatige paarden hooge waarde; en alleen diegene heeft eigenlijk verloren, wiens harddraver beneden de laatsten gebleven, of, gelijk de keurmeesters zeggen, een impostor
(bedrieger) geworden is.

Het wonderkind van Palermo.

Palermo bezit thans een dier wonderkinderen, die, hoezeer dan ook elders voorkomende, altijd even zeldzame als belangrijke verschijningen blijven.
De zevenjarige vincent zuccaro, namelijk, lost, tot verbazing van geleerden zoo wel als alle anderen, de zwaarste rekenkundige opgaven dadelijk op. Op den 30 Jan. 1829 stond hij, voor de Akademie der Wetenschappen, eene proef door, ten aanhooren eener zeer talrijke vergadering. Twee Hoogleeraren hielden deswege naauwkeurige aanteekening. Het kind beantwoordde een groot getal der moeijelijkste vraagstukken, waarvan wij een paar, die onder de eenvoudigste te tellen zijn, willen bijbrengen:

{==706==} {>>pagina-aanduiding<<}

Een schip zeilt op den middag van Napels naar Palermo, en legt tien mijlen in het uur af; een ander zeven mijlen, en is ten zelfden tijde van Palermo naar Napels onder zeil gegaan. Op welk uur ontmoeten beide schepen elkander, en hoe vele mijlen heeft elk derzelven afgelegd, den afstand der eene stad van de andere op 180 mijlen gesteld zijnde? - Het knaapje antwoordde op staanden voet: ‘Het eerste schip heeft 105 15/17, het tweede 74 2/17 mijlen afgelegd.’ - Men deed hem opmerken, dat hij niet had opgegeven, op wat uur de schepen elkander ontmoeteden. ‘Nu, dat spreekt van zelf!’ antwoordde hij; ‘10 10/17 uren na het afvaren.’ Dit antwoord lag inderdaad reeds in het eerste opgesloten, en het kind meende, dat het gezelschap deze noodwendige verbinding even goed als hij zelf inzag, en hield het alzoo voor onnoodig, dit op te geven.
In drie achtereenvolgende stormen is het vierde, vervolgens het vijfde, eindelijk het zesde deel der schepelingen verongelukt, en nu zijn er nog 138 overgebleven. Hoe velen waren er in den aanvang bijeen? - Antwoord: ‘360.’ - Hoe hebt gij dit getal gevonden? - ‘Waren er 60 bijeen geweest, dan waren er na de stormen 23 overgebleven; 23 is het zesde deel van 138; dus waren er zesmaal 60 man, dat is 360.’ - Maar, hoe kwaamt ge juist aan 60, en niet aan 50 of 70 b.v.? - ‘Omdat 50 noch 70 zich met 4 noch met 6 laten deelen.’ Het kind handelt dus bij het rekenen niet volgens de als 't ware werktuigelijke wijze der gewone rekenaars.
De Regering wil dit wonderkind eene beschaafde opvoeding doen genieten; niet altijd, echter, bereikt zulk eene opvoeding haar doel.

Herinnering aan Marat en Charlotte Corday.

(Histoire de France, par l'Abbé de montgaillard. Paris, 1827.)

Op den 13 Julij 1793 werd marat doorstoken door charlotte corday d'armans, jongedochter. Het uitvaagsel des menschdoms had, als Geneesheer bij de Gardes van artois, weleer eenige opmerking verwekt, door de uitgave van een gezigtkundig stelsel, hetwelk slechts drie oorspronkelijke kleuren erkende. Corday meende haar vaderland te bevrijden, door den verschrikkelijksten kop der

{==707==} {>>pagina-aanduiding<<}
Hydra, die hetzelve verslond, te verpletten; maar - marat behoorde inderdaad niet tot de hoofden van eenige partij; de voornaamste partijgangers verachtten hem: want zijne volksleiding, die alle gedragsregeling verwierp, was eene razernij zonder tusschenpoozing. Men mogt hem vergelijken bij slijk, met bloed doortrokken! Wreedaardig uit instinkt, en den honden gelijk, door de Engelsche kolonisten tot de Neger jagt afgerigt, hechtte zich marat met woede aan zijne prooi, en leverde dezelve, bloedend, aan den beul ter slagtinge. Bandeloos spreker, gemeensman van het graauw, was hij, voor de groote raddraaijers van het Jacobinisme, reeds niets meer, dan een versleten werktuig; en het uiteinde van dien ellendeling schorste noch verzwakte één der ontwerpen, door hunne vruchtbare onmenschelijkheid uitgedacht: het was alzoo een welbestuurde, maar kwalijk aangebragte slag. Bovendien had de volslagenste moedeloosheid de inwoners der hoofdstad bevangen; en (gelijk corday zelve zich uitdrukte) ‘Parijs begreep niet, hoe eene nietsbeteekenende vrouw, wier langste leven nutteloos zou zijn geweest, zichzelve koelbloedig konde opofferen, om haar vaderland te redden.’ Met dat al is de daad van corday, welke door de Onden zou zijn vergood geworden, te midden van het onafzienbare veld der gruwelen van de Fransche Omwenteling, wat voor den wanhopigen reiziger de afdruk van een' menschelijken voetstap is in het zand der woestijne.
Op den 17 Julij werd charlotte corday ter dood gebragt. Het lot bewust, dat haar verbeidde, bereidde zij zich daartoe voor met edelen en eenvoudigen moed, zonder eenige vertoonmaking, als iemand, die vermeent lang genoeg geleefd te hebben, na het bewijzen van een' belangrijken dienst aan het vaderland. Haar verhoor heeft hare geestkracht en de reinheid harer ziel voldoende gestaafd. ‘Herkent gij dit mes?’ - ‘Ja; 't is hetzelfde, waarmede ik dien Anarchist heb omgebragt.’ - ‘Is het reeds lang geleden, dat gij dit ontwerp smeeddet?’ - ‘Sinds den 31 Mei laatstleden.’ - ‘Waarom hebt gij eenen man vermoord, dien gij niet eens kendet?’ - ‘Ik deed zulks, om honderdduizend menschen te behouden.’ - ‘Hebt gij u niet vooraf geoefend in het toebrengen van den steek?’ - ‘Neen.’ - ‘'t Is evenwel bewezen, dat gij hem niet zoudt hebben gedood, indien gij hem een weinig lager hadt getroffen.’ -
{==708==} {>>pagina-aanduiding<<}
‘Welnu, dat is dan bij toeval.’ En zoo vervolgens. Haar vonnis bragt geene verandering hoegenaamd teweeg in de zachte kalmte harer gelaatstrekken. Bedaard stapte zij op de noodlottige kar; en zelfs de uitjouwing, het gebrul, de verwenschingen van het dom en woest gepeupel, dat haar volgde en zich rondom het schavot als verdrong, vermogt niet, die bedaardheid te verstoren. Na zich door eene daad, die ver boven het bereik schijnt harer sekse, vermaard te hebben gemaakt, betoonde zij, door haar sterven, zich verheven boven het gewone menschdom. Zij werd ter strafplaatse gevoerd, gehuld in een rood kleed, voor moordenaars bestemd. Naardien de kloekmoedigheid der meeste slagtoffers bij het volk eene soort van bewonderende verbazing begon te verwekken, welke de dwingelanden ontrustte, bedienden zij zich nu en dan van deze vermomming, die, door het afstekende, het gelaat der veroordeelden bleek en naar deed
schijnen.
Uit welk oogpunt ook beschouwd, vertoonde ons marat eene soort van monster. Zijne uitwendige vormen waren allerafzigtigst; zijne gelaatstrekken ondragelijk zelfs voor hen, die aan de leelijkste zich gewend hadden. Hij haalde geene 5 voet lengte: de allerlaagste gemeenheid van geneigdheden, de gulzigste hebbelijkheden, de onbeschaamdheid eens vuigen intrigants, de overspanning eens dollemans, de ziel eens afgerigten schelms, - ziedaar zijne zedelijkheid! Wie zijn bloeddorstig dagblad: l'Ami du Peuple, heeft gelezen, kent ook zijn gruwelwoord: ‘dat men tweemaal hondderdduizend koppen moest afslaan.’ En, inderdaad, hij was de ijverigste bewerker der menschenslagterijen, in de groote steden opgerigt.
Marat moest echter vergood worden. Zijne overblijfsels werden met groote staatsie naar het Pantheon overgebragt; de schoone kunsten wedijverden bij de plegtigheid zijner. Vergoding; de vermaarde schilder david, die zich evenzeer onderscheidde door zijn overdreven Jacobinisme als door zijne verhevene talenten, bezoedelde zijn penseel door het tafereel van zijnen stervenden vriend; cubière, gezegd dorat, ook wel palméseaux, gaf een dichtstuk tot lof van het monster in 't licht. Maar het was met name de Klub der Cordeliers, die het sein gaf der vereering van haren Patroon! De schoonste porfieren vaas van het Meubelmagazijn was bestemd om zijn hart te bevatten hetwelk ten toon gesteld

{==709==} {>>pagina-aanduiding<<}
werd op eene soort van altaar, opgerigt in den tuin van het Luxemburg. Dáár droeg een spreker, tot eer van den nieuwen Heilig, eene rede voor, dus beginnende: ‘O cor jesus! o cor marat! gij hebt gelijke regten op onze hulde!’ De bedrijven des Zoons van maria worden in dit schandstuk vergeleken bij die van den Volksvriend, de Apostelen bij de Jakobijnen en de Cordeliers, de Pharizeër bij de Aristocraten, de Tollenaar bij de Winkeliers, en het Godslasterlijk slot is: ‘Was jezus een Profeet, marat is een God!’

Nog een blik op den Franschen gruweltijd.

De Nationale Conventie nam voor zich, als salaris, uit de schatkist van den Staat, de som van 30,523,248 fr. jaarlijks; en voor de Proconsuls, belast met de guillotine in de steden en de legers rond te voeren, 28,088,900 fr. Deze vervoerbare guillotine maaide, zoo te Parijs als in de voornaamste Departementen, 21,612 koppen. Het beleg van Lyon kostte aan 43,299 inwoners het leven; de opstand der Vendée kwam dat gewest op 202,000 personen te staan; de Proconsul carrier alleen had 22,000 moorden op zijn geweten! Meer dan 180,000 landbouwers kwamen om het leven, en 250,000 Franschen ontsnapten aan den dood, door op vreemden bodem eene schuilplaats te zoeken tegen de geweldenarijen en gruwelen van de Revolutionaire Regt- of liever slagtbank!

Geestelijke liederen op profane zangwijzen.

Ten tijde der Religieverdeeldheden in Frankrijk, in de zestiende eeuw, toen de zeden nog vrij ruw en de smaak tamelijk grof was, gingen liederen van hoogst ontuchtigen inhoud van mond tot mond, en zelfs eerbare vrouwen vonden geene zwarigheid die mede te zingen. Niemand berispte zulks. Maar zongen zij eenen Psalm in hare moederspraak, of de berijmde tien Geboden, of eenig ander geestelijk lied, zoo stond te duchten, dat zij voor de Chambre ardente wierden geroepen, ja ten brandstapel verwezen. Dan, gelijk te allen tijde ongepaste bevelen het menschelijk vernuft scherpten, zoo was zulks ook hier het geval. Om het geweten en het

{==710==} {>>pagina-aanduiding<<}
vurig verlangen naar geestelijk voedsel te bevredigen, zong men Gods geboden op de wijs van de Vaudeville: Réveillezvous, belle endormie! en andere liederen op soortgelijke wijzen. Een tijdgenoot van marot, eustorge de beaulieu, vervaardigde eene verzameling van 160 Geestelijke Liederen, onder den titel: Chrétienne Réjouissance, tot gebruik der Lutherschen, welke doorheen op de wijzen van ontuchtige, toen in Frankrijk in zwang gaande, liederen gezet waren.

Grondslag der zegepraal.

Opmerkelijk is het, hoe zelfs de ergste Despoot de volksmeening tracht te winnen, en door overtuiging ingang te vinden. Mahmoud de II had naauwelijks zijne bloedige hervormingen aangevangen, toen hij ook een oud vooroordeel trotseerde, om de magt van alle vooroordeelen te vernietigen. Hij liet een boek drukken, getiteld: Grondslag der Zegepraal. Een handschrift kon hem niet dienen; het boek moest spoedig en algemeen verspreid worden. Men vindt het alzoo veelvuidig te Konstantinopel, in klein 4to. of zeer groot 8vo., met smaak gedrukt op de boekdrukkerij, door den ongelukkigen selim aangelegd. Het is door Armeniërs gezet en gedrukt. Het papier werd uit Europa ontboden, daar de beide papiermolens, in de nabijheid van zoet water opgerigt, niet dan dik, grof schrijfpapier leveren. Hetgeen mahmoud deed, is slechts herhaling van het door selim beproefde. Deze deed desgelijks zulk een geschrift door den onderwijzer des tegenwoordigen Sultans, dehelebi effendi, opstellen, waarin de toen reeds begonnen hervormingen, de Nizam Dschedid, of de herschepping van al het krijgsvolk naar Europeesch model, verdedigd en als noodzakelijk voorgesteld wordt.




Waarom en hoe.


Neen, niet voor goud of eermetaal 
Grijp ik het speeltuig aan; 
Al was mijn lied betoovrend schoon, 
Nooit, nooit zoude ik een' enklen toon 
Uit roem- of gouddorst slaan. 

{==711==} {>>pagina-aanduiding<<}

Wat baat mij toch het handgeklap 
En 't schaatrend volksgejoel? 
Het schenkt een handvol lauwerblaân, 
En legt ons daarvoor ketens aan; 
Neen, weg met zulk een doel! 
 
'k Ben vrij, en als ik zing, dan stroomt 
De zang van 't vrije hart; 
Dan welt hij uit een vrij gemoed, 
En dan eerst doet het zingen goed, 
Dan heelt het pijn en smart. 
 
O, als ik zóó daarhenen kweel, 
Dan voel ik mij zoo ligt, 
Zoo opgeruimd, zoo wel te moê; 
Dan zing ik maar, en - 'k weet niet hoe - 
Toch wordt het een gedicht. 
 
't Gaat altijd wel niet even goed, 
En somtijds stroef en raar; 
Wanneer ik dan het speeltuig druk, 
Zoo grijp ik wel, bij ongeluk, 
Eens een verkeerde snaar. 
 
Ook wil ik wel eens aaklig zijn, 
En zing van dood en graf; 
Maar dan ook voor mijzelv' alleen: 
Want tranen van een ander - neen! 
Die droog ik liever af. 
 
En waarlijk, 'k heb mij menigmaal 
Reeds met den dood vermaakt: 
Niet met dien donkren gravennacht; 
Maar met de Goddelijke kracht, 
Die onze banden slaakt; 
 
Die me eens daarhenen voeren zal, 
Waar held Orion woont, 
En waar die God, wien alles eert, 
Die ons zoo goed, zoo zacht regeert, 
Ver boven wolken troont. 
 
En dacht ik dan daarbij aan u, 
Dle mij daar reeds verbeidt, - 
Aan u, mijn Vosmaer! dierbre vrind! 
Dien 'k zeker daar eens wedervind, 
En me altijd dierbaar zijt: 
 
Dan drong mij wel eens, eer ik 't wist, 
Een traan in 't scheemrend oog; 
Maar 't was geen bittre traan der smart, 
Geen zucht van 't zaamgekrompen hart - 
De weemoed dreef ze omhoog. 

{==712==} {>>pagina-aanduiding<<}

De weemoed! Die zijn zoet niet kent, 
Verliest op aarde veel: 
Dat zonderling, dat zacht genot, 
Dat ook het allertreurigst lot 
Verzacht door zijn gestreel. 
 
'k Was dikwerf bij de feestbokaal, 
Vol tintelenden wijn, 
Niet half zoo met mijn lot tevreên, 
Als ik somtijds, en gansch alleen, 
Het ook in smart kan zijn. 
 
Zit 't hart ons op de regte plaats, 
En klaagt het ons niet aan, 
Dan kan ook nooit de tegenspoed, 
Hoe zeer hij drukken moog, den moed 
Geheel ter neder slaan. 
 
Maar als ik vrolijk zing of kweel, 
Dan ken ik zorg noch nood; 
Dan spot ik zelfs met eigen druk; 
Ik blaas ze weg, - en mijn geluk 
Is onbeschrijflijk groot. 
 
Dan druk ik, in verbeelding, foms 
Den aardbol aan het hart, 
En kuste ik, als 't maar wezen kon, 
(Geloof mij op mijn woord!) de zon, 
En vraag: ‘wat is toch smart?’ 
 
Ja, zulk een uur is meer dan goud 
En meer dan lauwren waard'! 
Geen handgeklap, geen volksgejoel 
Schenkt ons dat zaligend gevoel, 
Het zaligste der aard'. 
 
En daarom, voor geen eermetaal 
Grijp ik het speeltuig aan; 
Al was mijn zang betoovrend schoon, 
Nooit, nooit zoude ik een' enklen toon 
Uit roem- of gouddorst slaan. 
 
Neen! 'k blijf zoo als ik ben; dan stroomt 
De zang van 't vrije hart; 
En welt hij uit een rein gemoed, 
Dan schenkt hij meer dan overvloed, 
En bant de selste smart. 

Zutphen.

hendrik paul kretschmer.

No. XIII.	bl. 616. laatste reg. staat als,	lees dan.
No. XIV.	662. reg. 12. - - mij oogen digt,	lees mij de oogen digt.







{==713==} {>>pagina-aanduiding<<}

Mengelwerk.

Verhandeling, over Balthasar Bekker.

Door J.P. Arend, Lector in de Hoogduitsche en Engelsche Talen en Letterkunde aan de Doorluchtige School te Deventer. (*)

Het geloof aan de werkingen van eenen oppersten kwaden geest is misschien zoo oud als de godsdienstige begrippen der volken zelve. Zoodra de mensch eene soort van Hooger Wezen leerde vereeren, moest in hem, als van zelve, spoedig het denkbeeld geboren worden, dat het goed en kwaad, hetwelk hij rondom zich verspreld zag, onmogelijk aan eene en dezelfde oorzaak konde worden toegeschreven. Zijne verbeelding, door de geringe ontwikkeling zijner rede nog niet gewijzigd, schiep dus twee tegen elkander aandruischende magten, de eene goed, de andere kwaad; een leerstelsel, dat wij bijna bij alle volken der aarde aantreffen, en welks oorsprong zich in den nacht der tijden verliest. (†) Immers

{==714==} {>>pagina-aanduiding<<}
de oude zoroaster, wiens verwijderden leeftijd men niet juist bepalen kan, verkondigde dit stelsel, en zijn ahrimanes is welligt reeds uit de Godenleer der Braminen ontleend (*). Geheel het Oosten, die bakermat van zoo vele godsdiensten en van zoo vele dwalingen tevens, omhelsde het gevoelen der twee beginselen. Typhon was bij de Egyptenaren de oorzaak van het kwaad; en het komt mij niet geheel onwaarschijnlijk voor, dat de Israëliten, gedurende hun verblijf in Egypte, uit dezen reeds eenigermate het denkbeeld van satan vormden, doch hetwelk zij eerst na de Babylonische gevangenschap meer algemeen schijnen aangenomen te hebben. Van het Oosten ging dit gevoelen naar Griekenland (†) en verder naar het westelijk Europa over, zoodat het zelfs in de Godenleer der aloude Scandinavische volken aangetroffen wordt (‡).
In de Christelijke kerk vond het mede spoedig aanhangers en verdedigers, waartoe eenige verkeerd begrepene plaatsen der Gewijde Schriften gewis veel aanleiding gaven. Het is waar, de navolgers van manes in de derde eeuw werden door de zoogenoemde regtzinnigen verketterd en vervolgd; maar deze regtzinnigen geloofden evenwel aan de magt en de werkingen des Duivels, ja meenden zelfs, dat elk mensch, bij zijne geboorte, een' of meer dezer Duivelen ten deel

{==715==} {>>pagina-aanduiding<<}
kreeg, die door den Doop moesten verdreven worden (*). Na de tijden van den Kerkvader augustinus, werd de leer van een kwaad beginsel, of Duivel, een punt des geloofs, en speelde eene noodlottige rol in de volgende tijden, vooral sinds het begin der 13de eeuw, toen men de toovenaars en heksen geregtelijk begon te vervolgen, hetgeen zelfs tot in de jongstverloopene eeuw toe heeft voortgeduurd (†).
Luther en de overige hervormers der kerk waren deels nog zelve te zeer verkleefd aan sommige verouderde dwalingen, en konden ook deels niet, zonder het grootste gevaar, alles verwerpen, wat een verloop van eeuwen eerwaardig gemaakt, en waarop het, als 't ware, den stempel der waarheid gedrukt had. Onmenschkundig ware het toch geweest, het menschdom, tot zulk een verlagend bijgeloof vervallen, op eens alle die banden te doen verbreken, aan welke het zoo lang en blindelings had geloopen; want gelijk het schadelijk is, plotseling uit eenen duisteren kerker aan den schitterenden zonneglans blootgesteld te worden, even zoo gewaagd is het, eensklaps een volk uit het diepste bijgeloof tot het heldere licht van waarheid en deugd te willen over-
{==716==} {>>pagina-aanduiding<<}
brengen. Verlichting en beschaving, zoowel in de zede- als staatkundige wereld, moeten trapswijze voortgaan, zoo zij vasten wortel zullen schieten. De Kerkhervormers konden dus, uit een menschkundig oogpunt beschouwd, niet op eens alle verouderde dwalingen verwerpen, en onder deze was geene van de geringste het geloof aan de werkingen van eenen boozen geest op den mensch en van zijne veelvermogende kracht.
Kort nadat de Hervorming door de Noordelijke gewesten van Europa was verspreid geworden, deden zich wel van tijd tot tijd eenige schrandere en geleerde mannen op, welke openlijk in hunne schriften dit zoo heerschend wangevoelen ondermijnden en bestreden (*); maar hunne eeuw was gedeeltelijk nog niet rijp genoeg om hunne begrippen aan te nemen, en gedeeltelijk vereenigden zij, over het geheel, niet die uitgebreide kunde met dien onverschrokken moed, welke bij dengenen gevorderd wordt, die ingewortelde dwalingen met eenen goeden uitslag bestrijden wil. Het bleef voor eenen Nederlander bewaard, de edele taak
te volvoeren, om het menschdom van het schandelijkst en tevens belagchelijkst bijgeloof te bevrijden, waardoor het zoo lang gemarteld

{==717==} {>>pagina-aanduiding<<}
was geworden. Dat Nederland, hetwelk twee eeuwen te voren door zijnen koster den dageraad der verlichting over Europa deed opgaan; dat Nederland, welks erasmus en de groot als twee heldere zonnen de wereld beschenen, en haar, door hunnen veelomvattenden geest, waarheid en regt leerden kennen; dat Nederland, hetwelk door zijn voorbeeid de onderdrukte volken tot vrijheid opriep, en hun vrijheid leerde verwerven en waarderen; dat Nederland, alsof het toen bestemd ware de leermeester van eene wereld te zijn, werd het vergund den man voort te brengen, die, met eenen onverschrokken moed, het rijk der dwaling aantastte en waggelen deed. Deze man, aan wien het Christendom, aan wien de geheele menschheid zoo veel verschuldigd is, was balthasar bekker. Hem en zijne verdiensten u in het geheugen terug te roepen, zal het onderwerp dezer Verhandeling uitmaken; de herinnering toch aan eenen Edelen moet elk welkom zijn, die prijs weet te stellen op deugd en verdienste (*).
Balthasar bekker kwam den 20 Maart 1634 te Metslawier, een dorpje in Vriesland, ter wereld, alwaar zijn vader, hendrik bekker, het predikambt bediende (†). Tot zijn zestiende jaar had hij dien waardigen vader tot leermeester, die niet alleen zijnen geest, maar ook zijn hart vormde; en bekker heeft naderhand dikwerf erkend, dat

{==718==} {>>pagina-aanduiding<<}
hij het alleen aan deze zedelijke opvoeding te danken had, dat hij als jongeling zich aan geene buitensporigheden overgaf, waartoe hij, volgens zijn eigen opregt getuigenis, genoeg neiging en gelegenheid had (*). Na eerst te Groningen de voorbereidende en vervolgens te Franeker zijne godgeleerde studiën met lof volbragt te hebben, werd hem de post van Rector der Latijnsche Scholen in laatstgenoemde stad opgedragen; doch de vele onaangenaamheden, met welke hij hier te kampen had, deden hem in 1657 volgaarne besluiten, eene beroeping als Predikant naar Oosterlittens aan te nemen (†).
Het land is eene ware vormschool voor groote Godgeleerden, en aan hetzelve hebben wij vele onzer beroemdste mannen in dat vak te danken. Daar immers, niet gestoord door lastige bezoeken, kweekten zij de aan de Hoogescholen opgegaarde kundigheden met ijver aan; daar wijdden zij die uren aan de letteren, welke zij in grootere steden aan het gezellig verkeer of het meer omslagtige vanhun ambt hadden moeten ten offer brengen; en daar werd dikmaals uit noodzakelijkheid, uit gebrek aan verstrooijing datgene gewrocht, wat neiging alleen nimmer zoude hebben voortgebragt. Bekker had op deze standplaats tijd en rust, om zijne geliefkoosde studiën voort te zetten. De beoefening der Oostersche talen, in welke hij te Groningen reeds aanmerkelijke vorderingen gemaakt had; de wiskunde, maar bovenal de wijsbegeerte, en in het bijzonder die van descartes, welke toen eenen grooten opgang maakte, vulden die uren aan, welke hem de getrouwe waarneming van zijn ambt overlieten; 'terwijl zij hem tevens voorbereidden, om de gewigtige taak loffelijk te kunnen volvoeren, tot welke hij bestemd scheen.
Het is eene treurige waarheid, maar die door de geschiedenis van vele eeuwen bevestigd is, dat zij, die zich boven hunne tijdgenooten in deugd of talenten verheffen, meest altoos het slagtoffer worden van haat en afgunst. Ook bekker's geheele levensloop levert hiervan een treffend bewijs op. Was zijn geduld reeds gedurende zijn verblijf te Franeker op de proef gesteld; had hij zich daar, door zijne meerdere

{==719==} {>>pagina-aanduiding<<}
bekwaamheden, den haat van minkundigen op den hals gehaald, dezelfde oorzaak bragt in Oosterlittens dezelfde uitwerking voort. Een man van zoo veel gezond verstand en geleerdheid als bekker, en die daarenboven de zedelijke verbetering des menschdoms, met regt, als het hoofddoel zijns ambts beschouwde, moest natuurlijk die dorre en ontstichtende wijze van prediken afkeuren, welke in zijnen tijd en nog lang daarna in ons vaderland gebruikelijk was. Welk nut, welke zalving voor het vroom gemoed lag er toch wel opgesloten in het taalkundig haarkloven over de eene of andere Bijbel-plaats; het twisten en vitten op den kansel over eene jota of letter in den oorspronkelijken tekst, waarmede men toen zoo gaarne zijne toehoorders verveelde, om zijne eigene geleerdheid te vertoonen? Waartoe diende dat onkiesche uitvaren tegen ondeugden, welke velen niet eens bij name kenden, maar die hun nu van den stoel der waarheid bekend gemaakt werden? Waarheen leidde dat openlijk verketteren en verdoemen van andersdenkenden, zoo geheel strijdig met den liefderijken geest des Christendoms? Bekker besefte het onbetamelijke van dit alles ten volle, en had moeds genoeg, eenen anderen weg in te slaan. Hij verkondigde godsdienst en zedekunde, vermeerderde, uit eigene beweging, zijne predikbeurten, nam het godsdienstig onderwijs der jeugd, toen geheel verwaarloosd, op zich, en schreef zelfs te haren behoeve een' kleinen Volkskatechismus (*).
Zoo veel streven om nuttig te zijn, zulk eene moedige afwijking van ingeslopene verkeerdheden, zoo veel schranderheid en onvermoeidheid in het waarnemen van zijnen post, wekten den naijver zijner ambtsbroederen op, en, daar zij hem niet konden evenaren, verkeerde die naijver spoedig in den bittersten haat en afkeer. Niet alleen zijne uitgebreide kunde, maar ook zijne regtschapenheid, berok-
{==720==} {>>pagina-aanduiding<<}
kenden hem vele onaangenaamheden. Hij toch konde niet dulden, dat kerkelijke gelden in slechte handen verbleven, maar verhief vrijmoedig zijne stem tegen de werkers der ongeregtigheid; en deze poogden nu, uit wraak, zijne beste maatregelen in het zwartste daglicht te plaatsen, en wendden alles aan, om zijne edele bedoelingen te wederstreven.
De man van waarachtige verdiensten, hoe door nijd en afgunst vervolgd, vindt toch nog altoos eenigen, die hem weten te waarderen, en die eenigen wegen ruim op tegen het duizendtal dier schepseltjes, welke hem haten en vervolgen, omdat zij hem niet kunnen evenaren of bereiken. Bekker's verdienste had men ondertusschen al meer en meer leeren kennen en op prijs stellen. Hij deelde in de achting van onderscheidene verdienstelijke mannen, en hield eenen vertrouwelijken briefwissel met zijnen voormaligen leermeester alting, coccejus en andere schrandere geleerden, ofschoon hij hunne gevoelens niet als Godspraken beschouwde, maar in alles zijne oorspronkelijke wijze van denken behield (*). Zijne regtzinnigheid werd nog door niemand betwijfeld, en elk onbevooroordeelde brave juichte zijne loffelijke oogmerken toe. Dit gaf aanleiding, dat hij, na ruim acht jaren te Oosterlittens als Predikant gestaan te hebben, in die zelfde hoedanigheid naar Franeker beroepen werd, waar de vorige haat tegen hem scheen ingesluimerd te zijn. Deze echter ontwaakte weldra op nieuw en heviger, toen hij den graad van Doctor in de Godgeleerdheid verwierf. Dit toch verleende hem het regt, en van hetwelk hij gebrulk maakte, om godgeleerde voorlezingen te houden, ten einde der studerende jongelingschap nuttig te kunnen zijn. Dit wekte den nijd van vele broederen op, welke hem daarvan zochten af te brengen, en zij loerden slechts op eene voegzame gelegenheid, om al den zwadder uit hun boosaardig hart op den verdienstelijken man uit te storten (†). Deze gelegenheid bood zich maar al te spoedig aan, en zij is waarschijnlijk eene voorname reden geweest, waardoor het ontwerp,
bekker eenen Akademischen leerstoel aan te bieden, in rook verdween. De eerste oorzaak van 's mans hernieuwde vervolging in Franeker was het schrijven van een

{==721==} {>>pagina-aanduiding<<}
Berigt over de Wijsbegeerte van descartes, in hetwelk hij trachtte te betoogen, dat die wijsbegeerte zich zeer wel met de Godgeleerdheid liet vereenigen (*). Dit deed een' godgeleerden strijd geboren worden, en daar bekker de zege behaalde, zoo ontvlamde dit slechts den haat zijner tegenpartij des te heviger, die dan ook weldra met een vernieuwd geweld losbarstte.
Bekker had namelijk in den jare 1670 een' Katechismus voor Christenen geschreven, en, hoewel hij nog geheel regtzinnig was, in den smaak der toenmalige dagen, gebruikte hij echter de voorzigtigheid, dezen Katechismus, vóór dat dezelve werd uitgegeven, aan onderscheidene Hoogleeraren ter beoordeeling te zenden, en zij was door dezen met eene bijna algemeene goedkeuring bekroond geworden (†). Er bestond dus geene reden, om de uitgave te vertragen of op te schorten, en men konde onmogelijk alle die onaangenaamheden vermoeden, welke hieruit voor den schrijver zouden ontspruiten. De Katechismus was naauwelijks uitgekomen en binnen eenige maanden geheel uitverkocht, of zij werd even spoedig door sommige Franeker Hoogleeraren voor kettersch en als vol van Sociniaansche en Cartesiaansche dwalingen uitgekreten. De Vaste Spijze der Volmaakten (zoo was de titel van dezen Katechismus) was voor velen een harde kost, dien zij niet konden verteren, en de hevige ijveraars wilden zelfs, dat het werk onderdrukt en verboden moest worden. De gelukkige onbelangrijkheid, waarin nietsbeduidende godgeleerde geschillen in onze dagen vervallen zijn, verbiedt mij, hier die punten aan te roeren, welke bekker toen zoo vele onaangenaamheden berokkenden (‡). Zij

{==722==} {>>pagina-aanduiding<<}
leeren ons echter dat meerdere licht beseffen en waarderen, hetwelk wij in den Godsdienst mogen genieten; en wij kunnen ons niet genoeg verheugen, dat die nietige haarkloverijen, welke de kerk in de zeventiende eeuw beroerden, thans door eene zuivere godsdienstige zedeleer vervangen worden. Immers, de verachting en het spottend medelijden van het algemeen zou dengenen volgen, die nu met dusdanige nietigheden den kansel durfde onteeren. Dat men dit vrij aan onverschilligheid toeschrijve; driewerf heilrijk is zulk eene onverschilligheid.
Bekker beklaagde zich over het onregt, dat hem werd aangedaan, om door nog grootere onregtvaardigheid gevolgd te worden. In plaats van bij de Staten van Vriesland voldoening te verwerven, namen deze, door de kuiperijen zijner tegenpartij verblind, zijne vijanden in bescherming, en gelastten hem zelfs, de zaak te laten berusten, toen hij dezelve voor hooger regtbank wilde brengen. Nog niet voldaan met zulk eene willekeurige handelwijze, beletteden zij hem voorlezingen te houden, en maakten daardoor eene geweldige inbreuk op het regt van Doctor; terwijl daarenboven het koopen en verkoopen des boeks op eene zware geldboete verboden werd. - De zaak liep echter hiermede niet ten einde. Zij geraakte spoedig (1671) in handen van de Synode te Bolsward; maar ook deze bevestigde het voorheen ultgesproken vonnis der Franeker Faculteit. Bekker klaagde met regt, dat men hem onverhoord had veroordeeld, en bood zelfs aan, die plaatsen in zijn werk te verbeteren, welke men als kettersch en gevaarlijk beschouwde, indien men hem deze slechts wilde aanwijzen. Men was hiertoe nog niet genegen. Nu beriep zich de vervolgde schrijver op de aanstaande Synode te Franeker. Deze benoemde twaalf personen, om de zaak te onderzoeken. Deze lieden, zonder door eenige bijoogmerken gedreven te worden, gaven in hun verslag te kennen, ‘dat de aanmerkingen der onderscheidene Klassen over dezen Katechismus zoo uiteenloopend waren en met elkander streden, dat men niets zekers daaruit konde afleiden. Zij oordeelden, dat het boek van bekker, sinds zij het een en ander veranderd hadden, zeer wel tot stichting der kerk gedrukt konde worden, wijl het een groot aantal geleerde en nuttige lessen en wenken bevatte.’ Deze uitspraak werd vervolgens door de Synode van Harlingen in 1674 goedgekeurd. De veran-
{==723==} {>>pagina-aanduiding<<}
deringen der godgeleerden waren
zoo onbeduidend, dat bekker dezelve in gemoede als de zijne konde aannemen. Nu bleef het boek, nadat het door geheel Vriesland tweemaal veroordeeld en tweemaal goedgekeurd was (*). Alle de pleiten tegen den schrijver werden voor nietig verklaard, en zijne vijanden tot zwijgen genoodzaakt. De namen dier onwaardigen liggen reeds lang in eene schandelijke vergetelheid bedolven; maar bekker leeft en zal leven, zoo lang het menschdom eerbied gevoelen zal voor zijne weldoeners.
Dit geschil was niet binnen Vrieslands perken bepaald gebleven. Ook de geestelijken in Groningerland waren door bekker's vijanden tegen hem in het harnas gebragt, en vervolgens was door de Synode van Groningen in 1672 de Vaste Spijze, ondanks het verbod der Staten van Stad en Lande, veroordeeld geworden. Bekker beklaagde zich bij deze laatsten over die veroordeeling, en vond bij hen meer gehoor, dan bij de Staten van Vriesland (†).
Wij zijn eenigermate uitvoeriger geweest in het vermelden van dit geschil, dan hier welligt gevorderd wordt, ten einde daardoor eene kleine schets te kunnen geven van de beschaving, de godsvrucht en de getrouwe uitvoering van het regt in de zeventiende eeuw in ons vaderland; eene eeuw, welke sommigen zoo gaarne terugwenschen, en daardoor óf hunne onkunde, óf de boosaardigheid huns harten te kennen geven.
Te midden dezer voor bekker zoo onaangename geschillen, was hem echter een vereerend blijk gegeven, hoezeer men hem waardeerde en op zijne groote begaafdheden steunde. Het vaderland, in den jare 1672 door magtige vijanden van alle kanten aangevallen, stond op den rand des verderfs, terwijl inwendige oneenigheden de algemeene ellende verhoogden. In dien bangen tijd, waarin land en kerk met den volslagensten ondergang bedreigd werden en men aan redding wanhoopte, besloot de Vriesche geestelijkheid, om voor de belangen van beide te waken. Ongeveer tweehonderd Vriesche godgeleerden verschenen te Leeuwarden, en die aanzien-
{==724==} {>>pagina-aanduiding<<}
lijke vergadering benoemde den verketterden bekker tot haren voorzitter, bij wiens monde zij de Staten van Vriesland onder anderen verzochten, den Prins van Nassau tot Stadhouder en Kapitein-generaal hunner Provincie te benoemen, en als zoodanig naar het leger van den Staat te zenden. Dit voorstel, zoo wel als eenige andere ontwerpen, ten algemeenen nutte beraamd, vond bij de Staten gehoor. Reeds den volgenden dag trad de Prins in zijne voorouderlijke waardigheden, en vertrok kort daarop naar het leger. Zoo werd in Vriesland, door het beleid en den invloed der geestelijkheid, zonder bloedstorting, die orde van zaken tot stand gebragt, welke in Holland door den schandelijken moord der de witten is bezoedeld geworden (*).
Hoewel bekker, na het asloopen der geschillen, in eer en goeden naam was hersteld, was evenwel Franeker voor hem eene gehate plaats geworden. De lust was hem benomen, om nu weder zijne godgeleerde voorlezingen te hervatten, om welke men hem eigenlijk meer, dan om zijne gevoelens, gehaat en zoo grievend vervolgd had. Hij staakte derhalve hiermede, hetgeen der Hoogeschole een wezenlijk nadeel toebragt; want onderscheidene studenten, aan bekker verknocht, verlieten nu deze plaats der onverdraagzaamheid en der vervolgzucht (†). Bekker zelf wenschte niets vuriger, dan een verblijf vaarwel te zeggen, waar hij zoo zeer getergd was geworden, en waar de gekwetste eigenliefde zijner vijanden hem geene duurzame rust vergunnen zoude. Vandaar, dat hij volgaarne in 1674 een beroep naar het dorp Loenen in Holland aannam. Daar, even als voorheen op zijne eerste standplaats, was bekker geheel aan de vervulling zijner pligten en aan het studeervertrek als gebonden. Hij smaakte nu eene gewenschte rust, en won hier de achting en liefde zijner gemeente. Zij mogt zich echter slechts kort in zijn bezit verheugen, daar hij in 1676 naar Weesp beroepen werd, en vervolgens eenigen tijd den legerdienst waarnam. Nu leesde de schrandere man, wijl hij niets schreef, in rust en vrede, en genoot, in den boezem zijns huisgezins en zijner vrienden, waarlijk gouden dagen. Zijn roem, als stichtelijk prediker, als braaf mensch, als verdienstelijk geleerde, verspreidde zich weldra naar het naburige Amsterdam, tot wier Klas-
{==725==} {>>pagina-aanduiding<<}
sis hij behoorde, en waar hij in 1679, doch niet zonder veel tegenspraak en nadat hij van zijne regtzinnigheid een schriftelijk getuigenis had afgelegd, tot Predikant beroepen, en
den 4 December van dat jaar als zoodanig bevestigd werd.
In deze groote en magtige stad deelde bekker weldra in de achting aller weldenkenden (*). Zijn ijver, zijne zucht voor het goede en ware, zijn uitmuntend karakter, zijne uitstekende bekwaamheden als leeraar en als geleerde, moesten op den regten prijs worden gesteld in eene stad, waar eens de groot vereerd, vondel beschermd en hooft geboren werd, en onder wier regeringsleden de schrandere witsen zich bevond. Zijne ambtgenooten waren hem, ten minste in schijn, toegenegen; zijn leven vloeide dus als eene stille beek langs bloemrijke velden daarhenen. Maar het geluk is kortstondig op aarde, en zeer weinig is er noodig, om den gelukkigsten mensch tot den beklagenswaardigsten te maken. De fortuin verspilt niet zelden hare gaven aan den onwaardigen; zij is gelijk aan die grillige schoonen, welke, de speelbal van hare eigene luim zijnde, den vuigen lustzoeker boven den opregten minnaar verkiezen en begunstigen. Berker moest weldra op nieuw hare wispelturigheid gevoelen, en overtuigd worden, dat de man, die uit liefde voor het ware en goede de pen opvat, dit bijna altijd met opoffering van rust en welvaart moet betalen.
Het was niet zijn verdienstelijk Ondersoek van de betekeninge der Kometen, in 1683 uitgegeven, en waarin hij, even als bayle in denzelfden tijd, het bijgeloof aan den invloed dier hemelligchamen op eene duidelijke, wijsgeerige en overtuigende wijze bestreed, dat hem ernstige onaangenaamheden berokkende (†). Het was niet zijne Uitlegginge van den Propheet Daniel, welke toen de goedkeuring van deskundigen mogt wegdragen, welke zijne rust stoorde. Want in die beide schijnt men toen nog geene sporen van zoogenaamde ketterij gevonden te hebben (‡). Het verschijnen van 's mans groote

{==726==} {>>pagina-aanduiding<<}
werk, de betoverde Weereld, waarin hij alle werkingen en allen invloed, ja bijna het bestaan zelfs van eenen oppersten boozen geest ontkent, bragt de gemoederen aan het gisten; en dit was de oorsprong van die hatelijke vervolgingen en onregtvaardigheden, welke de laatste jaren van bekker's leven vergalden, en die eene eeuwige blaam op de geestelijkheid dier dagen werpen zullen.
Vóór dat wij tot het schetsen van dit merkwaardig gedeelte uit het leven des grooten mans overgaan, en hetwelk tevens in de Nederlandsche Kerkgeschiedenis een niet onbelangrijk tijdperk uitmaakt, zal het dienstig zijn, vooraf eenen blik te werpen op den toenmaligen zedelijken, maar vooral godsdienstigen toestand van ons vaderland. Zulk een overzigt zal het ons duidelijk maken, waarom men toen zoo hevig eenen schrijver vervolgde, die, over het geheel, waarheden predikte, welke thans niemand, die gezond verstand bezit, wagen zoude tegen te spreken.
Het is door alle tijden heen een algemeen gebrek geweest onder de menschen, van altijd en onbepaald hun voorgeslacht te verheffen, deszelfs deugden te vergrooten, en deszelfs ondeugden, zoo al niet geheel weg te redeneren, dan toch door een verkleinglas te beschouwen; terwijl zij, blind voor de groote hoedanigheden en verdiensten van tijdgenooten, eeuwig klaagden over het afnemen van het menschdom in zedelijkheid en in menschenwaarde (*). Of men dit als een uitvloeisel van

{==727==} {>>pagina-aanduiding<<}
dankbaarheid jegens het voorgeslacht, dan wel als het gewrocht van ontevredenheid tegen de tijdgenooten te beschouwen hebbe, zullen wij niet onderzoeken; maar het komt ons voor, dat het lijnregt aandruischt tegen de geschiedenis van de zedekunde der volken. Want raadpleegt men deze wijsgeerig en onbevooroordeeld; neemt men de weegschaal in de hand, om de heerschende deugden en ondeugden der onderscheidene natiën en tijdperken te beproeven, dan zullen wij ontwaren, dat de evenaar nooit geheel tot ééne eeuw, tot ééne natie zal overslaan. Elk tijdperk heeft, gelijk elk volk, zijne bijzondere, eigenaardige deugden en gebreken. De menschelijke natuur toch is, over het geheel, overal dezelfde; opvoeding, gewoonte, toeval en omstandigheden slechts wijzigen haar. Deugd en ondeugd zijn derhalve nooit geheel van de aarde verbannen geweest, en kunnen er ook nooit geheel uit verbannen worden, zoo lang menschen menschen blijven. - Te vergeefs poogt dan een helmers onze vaderen tot halve Goden te verheffen; te vergeefs tracht hij hen in zijne zangen als vlekkeloos af te malen: men erkent hierin meer den vervoerden dichter, dan den onpartijdigen beoordeelaar. Zij immers paarden ook gebreken bij goede hoedanigheden, gelijk elk, die dit verblijf der onvolmaaktheid bewoont. In den strijd zien wij hen door grootheid van ziel zoo wel, als door bewonderenswaardige dapperheid en onversaagdheid in het gevaar uitblinken; eene prijswaardige vaderlands- en vrijheidsliefde bezielde hen, en spoorde hen tot groote daden aan; wijze staatkunde in de raadsvergaderingen, stipte eerlijkheid, onkreukbare trouw en nooit vermoeide vlijt bij den handelaar, deden stroomen gouds in het vaderland vloeijen, en verhieven die kleine, der golven ontwoekerde, plek gronds tot een' der magtigste Staten van Europa. Menschlievendheid was een hoofdtrek in het Nederlandsch karakter; getuige hiervan de vele
gestichten van weldadigheid, welke de vaderen ons, als het heerlijkst erfgoed en het luisterrijkst gedenkteeken hunner deugd, hebben nagelaten; getuige hiervan de vele zwervende vreemdelingen, welke hier met open armen werden ontvangen, toen elders dwingelandij en godsdiensthaat hen uit hunne haardsteden verdreven. Beschouwen wij hen nu van de andere zijde, dan kan men niet ontkennen, dat deze schoone hoedanigheden bevlekt werden door eene zekere ruwheid van zeden, welke zoo wel in hunne da-
{==728==} {>>pagina-aanduiding<<}
den als geschriften zigtbaar is (*); door eene onmiskenbare neiging tot wellust en overdaad, hetgeen zoo dikwerf aan de pen der toenmalige hekelschrijvers stof verschafte (†); door eene hatelijke vervolgzucht, vernederend bijgeloof en verregaande onverdraagzaamheid tegen dengenen, die het waagde anders over den godsdienst te denken dan het gemeen. ‘Het is eene kwade gewoonte,’ dus drukt zich een tijdgenoot uit, ‘welke thans onder de broeders ingeslopen is, die toch een en hetzelfde geloof belijden, en door denzelfden uitwendigen godsdienst verbonden zijn, dat, zoodra zich iemand van den gebaanden weg verwijdert, en van anderen afgaat, hetzij in de wijze van zich uit te drukken, of in de manier
zekere waarheden te behandelen, zekere Bijbelplaatsen te verklaren, of zijn gevoelen op eene nieuwe wijze voor te dragen, er zich terstond beoordeelaars opdoen, die hem van dwalingen en ketterijen beschuldigen, hem den gehaten naam van Arminiaan of Sociniaan toevoegen, en hem als zoodanig belasteren en aanklagen.’ (‡) Het twisten over den godsdienst, hetgeen men minder aan godsvrucht dan aan verkeerden godsdienstijver moet toeschrijven, was in die dagen mode geworden, en gedurende de geheele zeventiende eeuw, gelijk de geleerde mosheim wel te regt aanmerkt, leverden de Vereenigde Nederlanden een tooneel op van twist, gekijf en vijandschap.’ (§) Hoewel eenige

{==729==} {>>pagina-aanduiding<<}
opgeklaarde geesten, zoo als wij reeds aanmerkten, het wangeloof aan tooverijen, duivelskunstenarijen, bezweringen en dergelijke zotheden bestreden hadden; hoewel, op het einde der zestiende eeuw, de heksenprocessen bijna geheel in ons vaderland afgeschaft waten, (iets, waarover voetius zich niet schaamde openlijk te klagen (*)) werd echter dit belagchelijk bijgeloof, zoo wel hier te lande, als over geheel Europa, door de geestelijken omhelsd en beschouwd als onafscheidbaar met het geloof aan eenen God verbonden. Men durfde openlijk schrijven: ‘Duivelloochenaars zijn op den weg om Godloochenaars te worden (†);’ en: ‘Duivelvreezendheid is ook Godvreezendheid (‡).’ Men begreep niet, of wilde het niet begrijpen, dat, door den boozen geest zoo veel vermogen toe te kennen, men óf Gods magt óf Zijne liefde in twijfel trekken, of het oude gevoelen van twee evenmagtige beginselen omhelzen moest.
Geen wonder derhalve, dat een werk als de betoverde Weereld, waarin zoo openlijk deze verouderde dwaling tot in haar binnenste toe wordt aangetast, aller aandacht tot zich trok, en de geestelijkheid tegen den schrijver in beweging bragt. Bekker zelf had in den beginne niet aan de werkingen en magt van den Duivel getwijfeld (§); ook heeft hij nooit deszelfs bestaan openlijk ontkend (**). Hij had zich

{==730==} {>>pagina-aanduiding<<}
allengskens van zijne wanbegrippen ontslagen, toen eigen onderzoek en nadenken hem overtuigden, dat hij dwaalde; en eindelijk wierp hij moedig de kluisters af, welke hij met de overige Christen wereld zoo lange had getorscht (*). Deze overtuiging was niet de onvoldragen vrucht eener vlugtige overdenking, maar van eene dertigjarige bepeinzing. Hij had onbevooroordeeld den Bijbel beoefend, en, onderschraagd door zijne uitgebreide geleerdheid en Oostersche taalkennis, die plaatsen met eenen wijsgeerigen geest getoetst, welke van den Duivel en zijn vermogen schenen te spreken, waardoor ten laatste de magt van dien gewaanden Vorst der Hel voor hem weinig meer dan eene koortsige hersenschim werd.
Bekker had reeds op den kansel en elders, zoo als in zijn onderzoek over de Kometen, zijnen twijfel aan de groote magt des Duivels te kennen gegeven, en de gemoederen, als 't ware, op de ontvangst van het grootere werk eenigermate voorbereid. Nog meer deed hij dit door zijne vertaling benevens aanmerkingen en wederlegging van eene toen onlangs in Engeland voorgevallene toovergeschiedenis, welke veel opziens baarde (†). Sommigen lieten den Amsterdamschen Leeraar regt wedervaren; anderen spraken hem tegen, en verzochten nadere verklaring. Dit gaf den schrijver gelegenheid, om nieuwe stof en denkbeelden te verzamelen, en daardoor zijn werk, hetwelk oorspronkelijk slechts eene verhandeling zijn zoude, tot een groot boekdeel te doen uitdijen.
De twee eerste boeken der betoverde Weereld zagen in 1690 het licht; vervolgens werden de twee overige boeken afgewerkt en in 1693 uitgegeven (‡).

{==731==} {>>pagina-aanduiding<<}

Groot was de indruk, welken dit werk op onderscheidene rangen der maatschappij maakte, en spoedig werd het in bijna alle levende talen van Europa overgebragt (*). Velen, wel is waar, konden het boek noch lezen, noch verstaan, want bekker moet niet alleen gelezen, maar ook bestudeerd worden, en dit was de oorzaak, dat velen den schrijver veroordeelden, zonder eigenlijk te weten, wat deze zeggen wilde. De predikanten hieven het geroep: ‘de kerk is in gevaar!’ aan. En inderdaad, hoe konden zij ook met onverschillige oogen aanzien, dat een leerstelsel, hetwelk zij als zuivere, onomstootbare waarheid predikten, op eens in alle zijne nietigheid ten toon gesteld werd? Hoe konden zij dulden, dat vooroordeelen, met de melk ingezogen, en door het verloop van zoo vele eeuwen geheiligd, belagchelijk gemaakt werden? Liepen zij niet gevaar, de spot der gemeente te worden, als zoo op eens de magt van den Duivel
gefnuikt werd, met wiens werkingen, aard en karakter zij zoo juist schenen bekend te zijn, en waarmede zij het menschdom bedreigden (†)? Dit alles moest natuurlijk hunne eigenliefde,

{==732==} {>>pagina-aanduiding<<}
dat vermogend beweegrad van alle onze daden, opwekken, en hen tegen den leeraar van zulke, in hun oog en voor hunn belang, heillooze nieuwigheden aanzetten. Daarenboven kantte zich bekker inderdaad door zijne stellingen tegen de toenmalige leer der Hervormden in Nederland aan (*). Het was dus zeer natuurlijk, dat zich eene groote menigte van veelsoortige kampvechters opdeed, die in geschriften de gevoelens van bekker met nadruk poogde te wederleggen. Onder dezelve bevonden zich mannen van aanzien en gezag in de Nederlandsche kerk, en de pligt der menschenliefde gebiedt ons te gelooven, dat zich onder hen eenigen bevonden, die ter goeder trouw ijverden, en waarlijk meenden de waarheid aan hunne zijde te hebben. Deze mogen wij niet geheel miskennen; zij verdienen zelfs eenigermate onze achting, want zij streden, even zoo wel als bekker, voor hetgeen zij dachten waarheid te zijn. De eerlijkste man kan dwalen, en hij, die met overtuiging voor eene zaak strijdt, hij moge de waarheid al dan niet op zijde hebben, is en blijft toch eerbiedwaardig. Het staat elk vrij zijne gevoelens te uiten, mits hij dit met opregtheid en bescheidenheid doe, en elk, die nieuwigheden predikt, stelt zich bloot aan tegenspraak. Maar eeuwige schande rust op dengenen, die, tegen beter weten en alle overtuiging aan, alleen om aan zijn eigenbelang of vooroordeel gehoor te geven, de waarheid wederstreeft en hare zonen vervolgt; hij is een pest voor de maatschappij en een afgrijzen in het oog van den menschenvriend.
Bekker's ambtgenooten en tegenpartij waren, gelijk toen maar al te dikwerf onder godgeleerden plaats vond, in het geheel niet bedeeld met dien geest van zachtmoedigheid, welke de leer, die zij verkondigen, zoo nadrukkelijk beveelt; en hun gedrag, ten aanzien van hunnen schranderen medeleeraar, bewijst dit onder anderen maar al te zeer.
Juist bevond deze zich als afgevaardigde van de klassis in den Haag, toen men met de kerkelijke regtspleging tegen hem een begin maakte (†). Wij zullen niet in de bijzonderheden

{==733==} {>>pagina-aanduiding<<}
van dit hatelijk regtsgeding treden, hetwelk bijna anderhalf jaar geduurd heeft. Genoeg zal het zijn, hier aan te merken, dat, nadat de zaak voor onderscheidene kerkelijke regtbanken gebragt en gevonnisd was geworden, het beruchte werk eindelijk in 1692, volgens een besluit van de Synode te Alkmaar, verfoeid, en de schrijver in zijn ambt geschorst werd; terwijl de Amsterdamsche Kerkeraad hem daarenboven, als een vreesselijk ketter, het gebruik des Avondmaals ontzegde. Alle de Nederlandsche Synoden hebben vervolgens deze vonnissen gewettigd en bekker veroordeeld (*). Kleine zielen mogen hierin iets schandelijks voor bekker vinden; de groote man verheft zich boven de vooroordeelen van het gemeen; hij acht dàt alleen voor schande, wat godsdienst en rede hem als zoodanig afschilderen; hij laat zijn lot gelaten over aan Hem, die alleen beslissen kan, wat ware eer en schande is, en niet aan de uitspraak eener door vooroordeelen beroerde wereld.
Wanneer men de handelingen dezer schandelijke en belagchelijke regtspleging nagaat, moet men zich verwonderen over dien geest van leugen en trouweloosheid, van onkunde en onbeschaamdheid, welke toen de meeste Hollandsche leeraars bezielde. Zij lieten geene middelen, hoe laag en verachtelijk ook, onbeproefd, om den grooten man te doen vallen, die, ondanks alle hunne listen, welligt zoude gezegepraald hebben, indien hij wat minder edelmoedigheid en zucht tot vrede bezeten had (†). Niemand zijner onwaardige ambtgenooten immers waagde het, met hem in een' redetwist te treden, hoe hij ook daarop aandrong, en hen hoofd voor hoofd hiertoe uitdaagde; zoo zeer waren zij overtuigd van zijne bekwaamheid, en van hunne eigene nietigheid. Men vreesde hem, wijl hij door zijne krachtige bewijzen zoo wel, als door zijn vernuft, meer dan eens de geheele vergadering tot zwijgen noodzaakte; zoodat men dikwerf zich verheugde, hem met schik van den hals te kunnen schuiven. Niemand hunner wederlegde, eenigzins bondig, die stellingen in bekker, welke men voor kettersch uitkreet; wat zeg ik? velen van diegenen, welke het werk verfoeiden, hadden het

{==734==} {>>pagina-aanduiding<<}
niet gelezen, gelijk eenigen daarna openhartig betuigden (*). Men dreef eindelijk de ongerijmdheid zoo ver, dat men zelfs van den zestigjarigen geleerde, die zoo lang en zoo waardig het predikambt bediend, en zelfs den graad van Doctor in de Godgeleerdheid verworven had, eene geloofsbelijdenis voor de Synode afvorderde, even alsof hij nog een eenvoudige leek geweest ware. Welke tijden! En wij klagen nog over den onzen!....
Terwijl het vonnis over bekker werd uitgesproken, en het gemeen, door de predikanten aangestookt, hem haatte en zelfs eens den dood dreigde (†), juichten de verstandigsten der gemeente, en diegenen, welke zijne schriften lezen konden en lazen, hem van harte toe. Onder dezen behoorden vele leden der toen reeds zeer verlichte Amsterdamsche regering, die ook vroeger, doch te vergeefs, den strijd had willen bijleggen. Niet dan met het grootste leedwezen moest zij het afzetten van den waardigen leeraar gedoogen, en, ofschoon zij den slag niet geheel vermogt af te weren, deed zij echter al wat zij te zijnen voordeele doen konde. Zij liet hem namelijk zijne jaarwedde als predikant onverminderd behouden, en, zoo lang hij leefde, mogt niemand in zijne plaats beroepen worden. Hoe voldaan de ijveraars over dit besluit geweest zijn, laat zich gemakkelijk denken. Bekker intusschen, nu door zijn ambt niet meer aan de stad verbonden, bragt thans zijnen meesten tijd op zijn buitenverblijf bij Franeker in rust en genoegen door (‡).

{==735==} {>>pagina-aanduiding<<}

Door al het twisten en veroordeelen was bekker's werk meer gelezen en zelfs buitenlands meer bekend geworden, dan anders welligt ooit het geval zoude geweest zijn, daar het veel te geleerd en te wijsgeerig is, om door het ongeletterd publiek gelezen te worden. Eene groote menigte vooren tegenschriften, betrekkelijk de betoverde Weereld, kwam in alle gewesten van Europa, vooral hier te lande en in Duitschland, in het licht (*). Men sloeg gedenkpenningen te zijner eere of schande, en het regende schimpschriften tegen de ad vocaten des Duivels (†), die, zoo men uit het gewrocht tot de oorzaak mag besluiten, inderdaad door hun gedrag, meer dan door hunne schriften, den invloed en de werking van eenen oppersten boozen geest betoogden.
Laat ons nu kortelijk het boek zelf beschouwen, hetwelk toen zoo veel geruchts gemaakt heeft, en dat thans in eene onverdiende vergetelheid schijnt verzonken te zijn.
De beroemde buffon merkt aan: ‘Welgeschrevene werken zullen de eenigste zijn, welke tot het nageslacht overgaan. De menigte der kundigheden, het zeldzame van den inhoud, de nieuwheid zelfs der ontdekkingen zijn geene zekere waarborgen voor onsterfelijkheid (‡).’ Bekker's werken bevestigen de juistheid dezer uitsprake. Immers, hoe veel schoons, oorspronkelijks en wetenswaardigs zij ook bevatten, zijn nogtans vele derzelve reeds geheel vergeten, wijl de stijl, noch zuiver, noch vloeijend, dikwijls barbaarsch en somtijds geheel onverstaanbaar zijnde, den lezer vermoeit en hem spoedig eenen tegenzin voor dezelve doet opvatten. En waarlijk, hij, die eens de betoverde Weereld heeft kunnen doorlezen, zal hiertoe bezwaarlijk ten tweedemale overgaan (§). Niet alleen zouden bekker's wer-
{==736==} {>>pagina-aanduiding<<}
ken in waarde gewonnen, maar zij zouden ook niet tot zoo veel misverstand aanleiding gegeven hebben, indien zij, over het geheel, beknopter, de voordragt bevalliger, en de stijl zuiverder geweest ware. Weinig worden zij thans beoefend; en ofschoon dit bij de meerdere verlichting onzer dagen ook niet zoo zeer gevorderd wordt, zoo verdiende toch de betoverde Weereld ten minste niet geheel vergeten te worden, daar dit werk niet alleen eenen schat van geleerdheid en schrandere opmerkingen
bevat, maar ook daarom merkwaardig is, wijl het reeds die waarheden verkondigt, welke honderd jaren later in Engeland door farmer en in Duitschland door semler gepredikt, en als nieuwigheden voorgedragen werden.
In het eerste boek, hetwelk eene uitgebreide belezenheid in de godsdienstgeschiedenis der aloude en hedendaagsche volken aanduidt, handelt de schrijver oordeelkundig over de gevoelens van alle volken en in alle tijden, ten aanzien van God en Geesten. Hiertoe raadpleegt hij steeds de beste en oorspronkelijkste bronnen, en legt het volkomenste getuigenis af, dat hij de Ouden bijzonder vlijtig bestudeerd heeft. Hij dringt tot in de oudste tijden door; hangt ons een tafereel op van deze gevoelens, en van derzelver trapswijzen voortgang bij de volken der oude wereld; vergelijkt daarop deze onderscheidene denkbeelden met elkander (Hoofdst. 11) en toont aan, dat de Ouden slechts eenen oppersten God erkenden, eenen onligchamelijken geest, die door de geheele natuur verspreid, het begin, midden en einde aller dingen, maar tevens eeuwig was. Van zijn onmiddellijk bestuur hingen echter niet alle dingen af; want de regering der wereld was onder vele Ondergoden verdeeld (Hoofdst. 12). Daarop redeneert hij zeer juist over den oorsprong der twee beginselen bij de Perzen, en over de wigchelarijen bij de aloude volken. Eindelijk komt hij (Hoofdst. 15) op de Joden, Mahomedanen en Christenen, en toont aan uit de schriften der Kerkvaders, die al te weinig door de Protestantsche geestelijkheid beoefend worden, hoe het bijgeloof aan den Duivel van tijd tot tijd in de kerk is ingeslopen; terwijl hij niet geheel ten onregte vader augustinus, benevens allen, die aan de oppermagt van eenen boozen geest gelooven,

{==737==} {>>pagina-aanduiding<<}
van Manicheïsmus beschuldigt. Hij komt eindelijk op de latere tijden, en gispt de Protestanten, dat ook zij dit wangevoelen zoo lang in hunne kerk geduld hebben.
Het tweede boek heeft hoofdzakelijk ten onderwerp, dat, ‘hetgeen de H.S. van de werkingen der goede en kwade engelen zegt, verbloemd en als zinnebeeldig moet opgevat worden.’ De schrijver begint met een onderzoek, wat men door geest te verstaan hebbe, en hoe men dit woord in den Bijbel moet opvatten (Hoofdst. 1). De H.S. leert ons weinig over den aard der geesten; de natuur in het geheel niet; ook is de openbaring niet gegeven, om ons met de geheimen der natuur bekend te maken. Na vervolgens over het wezen van den geest geredekaveld, en de gevoelens der Ouden dienaangaande uiteengezet te hebben, wordt aangetoond, dat buiten de H.S. niet te bewijzen is, dat er engelen of andere geesten bestaan. Hierop gaat de schrijver (Hoofdst. 10, 11) tot zijn hoofddoel over, namelijk tot eene scherpzinnige en taalkundige toetsing van die plaatsen des Bijbels, in welke van Engelen en Duivelen gesproken wordt, of in welke men vermoedt, dat er van gesproken wordt, maar die eene andere beteekenis hebben of hebben kunnen. Eene ten uiterste moeijelijke, zwaarwigtige en, voor die dagen, hoogstgevaarlijke taak, waartoe de moed van eenen grooten, onverschrokken geest gevorderd werd. Bekker spreidt in dit onderzoek vele Oostersche taalkennis ten toon, en der Staten overzetting des Bijbels wordt dikwerf streng gegispt; eene daad, welke in die dagen, toen men deze overzetting nog als heilig beschouwde, niet ongewroken konde blijven (*). Aangetoond zijnde, dat de booze geest in den Bijbel evenmin, als in de Natuur, te vinden is, en het allerminst in die plaatsen, waar men hem vermoedde, zoo kan men hem, met reden, geene magt op de wereld toeschrijven. Zijn rijk is dus hersenschimmig, en de waarheid van den Christelijken godsdienst kan met zulke gevoelens niet bestaan, terwijl ware godsvrucht grootendeels wegvalt, wanneer men zoo zeer voor
den Duivel vreest.
Het derde boek toetst het bijgeloof, volgens welk sommige lieden met den boozen geest in verbond zouden staan, en door hem wonderen konden verrigten. Alle zoogenaamde toovergeschiedenissen in den Bijbel worden naauwkeurig on-
{==738==} {>>pagina-aanduiding<<}
derzocht, en ten laatste wordt aangetoond, dat in dezelve geen bewijs voor tooverij te vinden is; dat de H.S. integendeel dit wangevoelen, hetwelk aan de beoefening der godzaligheid zoo nadeelig is, wederspreekt.
In het vierde of laatste boek, eindelijk, wordt eene menigte van spookvertelselen, door ouderen en nieuweren geboekt, met veel scherpzinnigheid en luim onderzocht, en derzelver onzekerheid, onwaarschijnlijkheid of ongetrouwheid aangewezen.
Ziet daar eene dorre schets van dit zoo veel geruchts makend en belangrijk werk! Verwondert men zich over de vele vlijt en moeite, door den schrijver aan hetzelve te koste gelegd, die, als een oordeelkundig bestrijder der dwaling, nu eens den schertsenden, dan den ernstigen en treffenden toon weet te bezigen, niet minder verwekt het onze grootste verwondering, hoe bekker in zijnen tijd reeds zoo ver kwam, ‘toen de aarde nog in duisternis lag, en de theologische vrijheid in ketenen smachtede; toen nog aan alle einden der Christenheid zoogenaamde beksen in rook opgingen, en de naam des Duivels op den predikstoel meer gehoord werd, dan die van God (*).’
Gelijk alles, wat uit een onvolmaakt wezen voortvloeit, onmogelijk volkomen zijn kan, zoo zoude het inderdaad belagchelijk zijn, indien men zóó met het werk van bekker ingenomen ware, dat men hetzelve van alle misslagen wilde vrijpleiten. Integendeel, behalve de gebreken in stijl, taal en voordragt, ontwaart de onpartijdige beoordeelaar er vele misslagen en zwakheden in, die genoegzame stof tot bondige wederlegging zouden verschaffen, maar op welke niet alle de tegenschrijvers van bekker acht sloegen. De meesten verstonden hem niet, en poogden menigmaal alleen datgene te wederleggen, wat elk onbevooroordeeld denkend wezen voor waarheid erkennen moet.
Bekker is, over het geheel, omslagtig en niet zeer duidelijk in het voordragen en uiteenzetten zijner wijsgeerige en bovennatuurkundige begrippen, die niet zelden op zeer zwakke gronden berusten. Hij vervalt wel eens tot wijsgeerige en godgeleerde beuzeltaal, en spreekt zichzelven nu en dan tegen. Dikwerf worden in boert en scherts, ja zelfs met oneerbiedigheid, zaken behandeld, welke eenen

{==739==} {>>pagina-aanduiding<<}
meer deftigen en ernstigen toon vorderden. Doch wie is altijd meester zijner verontwaardiging en spotlust, wanneer hij de belagchelijkste en krankzinnigste begrippen met hardnekkigheid hoort verdedigen? Men kan ook niet ontkennen, dat bekker, om zich te redden, wel eens den knoop geweldig doorhakt; dat vele oude theologische gevoelens hem nog aankleven, en dat zijne verklaringen niet altijd even goed geslaagd zijn. Doch niemand bereikte ooit bij de eerste poging reeds de volmaaktheid. Bekker heeft alles gedaan, wat hij doen konde; hij heeft gedaan alwat men, in zijne eeuw en in zijne betrekkingen, met reden van hem vorderen konde; hij heeft anderen tot nadenken gebragt, en hun den weg gemakkelijk gemaakt, om tot de waarheid op te stijgen; en dit heeft, tot heil der menschheid, de heerlijkste gevolgen gehad.
Bekker bragt nu ambteloos, maar niet werkeloos, zijne overige dagen door. Hij gaf onderscheidene Leerredenen in 't licht, en besteedde overigens alle zijne zorg aan het bewerken zijns geliefkoosden onderwerps. Hoe meer men tegen hem woedde, hoe meer zijne schriften gelezen en beoefend werden. Velen omhelsden zijne gevoelens, en verdedigden dezelve met even veel vernuft en geleerdheid. Onder dezen munt vooral uit de geleerde antonius van dale, die met bekker genoegzaam dezelfde gevoelens, aangaande den boozen geest, koesterde (*), en in zijn beroemd werk over de Orakelen der Heidenen aantoont, dat de Duivel aan deze Godspraken nooit eenig deel had, maar dat zij door de list en de bedriegerij der priesters bewerkt werden; een gevoelen, hetwelk ook de schrandere fontenelle, in zijne Histoire des Oracles, als het zijne omhelsd heeft (†). Het twisten over bekker's stellingen heeft tot in het laatst der verloopene eeuw voortgeduurd; zulk eene magt hebben ingewortelde vooroordeelen op den mensch: de tijd alleen doet hen eindelijk verdwijnen.
De 11 Julij des jaars 1698 maakte een einde aan de onrustige, maar roemvolle en nuttige loopbaan des grooten

{==740==} {>>pagina-aanduiding<<}
mans. Hij was door het zijdewee aangetast geworden, hetwelk hem na eenige weken in het graf sleepte. Gelijk bij meer andere helden der waarheid, die verouderde dwalingen bestreden, zoo ook bij onzen verdienstelijken Landgenoot, verspreidde men het gerucht, dat hij reeds berouw over zijne stellingen had, dezelve herroepen wilde, en zich in de volslagenste wanhoop bevond. Gelukkig, dat bekker in zijne ziekte door edele en achtingwaardige lieden bezocht werd, die ten volle tegenspraken, wat zijne voormalige ambtgenooten, die hem slechts om te bespieden kwamen bezoeken, uitstrooiden. Hij had te veel nagedacht, om in zijn gevoelen te kunnen wankelen. Hij beleed derhalve de waarheid, wier martelaar hij was, tot aan zijn einde; en zijn doodbed vertoont ons den eerbiedwaardigen man, die, even als een addison, met datzelfde edele gevoel van eigenwaarde zeggen konde tot zijne vrienden: ‘Ziet, hoe gerust een Christen sterft!’ (*) Immers waren zijne laatste gesprekken, ons door zijnen zoon geboekt (†), zoo stichtelijk, zoo Christelijk, zoo gelaten, zoo vol vertrouwen op God, zoo liefdeädemend voor zijne vijanden, die niet eens een gebed voor hem ten hemel wilden zenden, dat zij ons met den hoogsten eerbied vervullen voor den edelen man, die met horatius getuigen konde: ‘Ik sterf niet geheel.’
Bekker was, wat zijn uiterlijk aangaat, niet door de natuur begunstigd (‡). Des te milder had zij hare uitstekendste gaven op zijnen geest uitgestort, en dit stelde hem rijkelijk schadeloos voor het gemis van ligchamelijke schoonheid. Wel verre van aan den leiband van anderen te loopen, was hij veeleer een zelfdenker, die zich zijn' eigen weg baant, en slechts voor bewijzen, niet voor magtspreuken,

{==741==} {>>pagina-aanduiding<<}
bezwijkt. Hij behoorde tot die weinige geesten, welke hunne eeuw vooruitloopen, en die door de Voorzienigheid bestemd zijn tot hervormers van menschelijke begrippen en dwalingen. Bekker bezat alle de vereischten, om als zoodanig een' op te treden, en ingeslopene vooroordeelen te bestrijden. Hij toch paarde bij eene zeldzame geleerdheid, vernuft en scherpzinnigheid, eene onverpoosde werkzaamheid en dien onwrikbaren, wijsgeerigen moed, met welken hij alle hinderpalen trotseerde, en zonder welken een hervormer nooit slagen kan, hoe vele verdiensten hij anders ook mag bezitten. Schoon niet bedeeld met de gaven der uiterlijke welsprekendheid, welke trouwens toen ook geheel door de geestelijkheid verwaarloosd werd, verdient hij evenwel als Christelijk Zedeprediker eene roemvolle onderscheiding boven de meesten zijner tijd- en ambtgenooten, wier leerredenen gewoonlijk uit eene dorre aaneenschakeling van Bijbelplaatsen bestonden, zonder eenigen smaak bij elkander geraapt, en zonder eenig voedsel te verschaffen voor verstand en hart. Bekker immers berispte met nadruk de dwalingen en verkeerdheden der menschen; en, zoo dit niet altijd met de vereischte kieschheid en juistheid geschiedde, moet men toch het goede doel toejuichen, en den man bewonderen, die ook hierin van anderen durfde afwijken, in eenen tijd, toen elke afdwaling van het oude als kettersch en Arminiaansch gedoemd werd. Niet alleen als veelomvattend Geleerde, maar ook als Dichter bezat bekker onmiskenbare verdiensten; en de weinige, schoon niet naar de kunst bewerkte, dichtstukken, welke wij van hem bezitten, getuigen van zoo veel waarachtig dichterlijk gevoel, dat zij onder de beste voortbrengselen uit het laatste gedeelte der zeventiende eeuw behooren gerangschikt te worden.
Aan deze voortreffelijke gaven van den geest paarde bekker ook uitstekende hoedanigheden van het hart. Zijne welwillendheid, dienstvaardigheid, opregtheid, en gezelligheid in den omgang, worden door zijne tijdgenooten geroemd (*). Dit echter moet men in zijn karakter berispen, dat de eerzucht, dat Goddelijk geschenk, wanneer hetzelve wèl gewijzigd wordt, hem te sterk beheerschte; dat zijn bijtend en schertsend vernuft hem dikwijls buiten de palen der welvoegelijkheid en der betamelijkheid dreef; en eindelijk, dat

{==742==} {>>pagina-aanduiding<<}
hij te veel op zijne schranderheid vertrouwde, en zich daardoor niet zelden in moeijelijkheden wikkelde, welke hij had kunnen en moeten voorkomen.
Zoo, M.H., was de levensloop, zoo was het karakter van balthasar bekker; een man, die een onberekenbaar nut heeft toegebragt aan het rijk van godsdienst en deugd. Of was hij het niet, die het menschdom van alle onteerende vrees voor de ingebeelde magt van een wezen onthief, hetwelk bijna meer gevreesd en geëerbiedigd werd, dan God zelf? Was hij het niet, die de harten meer en meer het vertrouwen op Gods voorzienigheid en liefde inprentte, door dezelve den troost in te storten en te overtuigen, dat God te goed en te magtig was, om een wezen naast zich te dulden, enkel berekend om zijne schepselen te plagen? Was hij het niet, die, door allen invloed van een boos wezen op den mensch tegen te spreken, en alle zoogenaamde duivelskunstenarijen te ontmaskeren, de eer en het leven zelfs van duizende onschuldigen redde? Immers, men had slechts éénen vijand noodig, om, van tooverij aangeklaagd, voor eene regtbank, weinig minder dan een gevloekte Inquisitieraad, gesleept en aan de vlammen ter prooije gegeven te worden! Het is waar, bekker was niet de eerste ijsbreker in het bestrijden dezer dwalingen; maar, zoo hij niet de eerste was, is hij voorzeker de grootste geweest. Geen zijner voorgangeren heeft met zoo vele geleerdheid, met zoo vele scherpzinnigheid, met zoo veel vernuft en vrijmoedigheid de zaak der menschheid bepleit, en dezelve zoo van alle zijden beschouwd, als hij; niemand hunner baarde zoo veel opziens, noch werkte zoo op de gemoederen, als onze bekker, die dit wangeloof zulk een' slag heeft toegebragt, dat hetzelve na hem zich nooit weder algemeen heeft kunnen verspreiden, maar integendeel van tijd tot tijd afgenomen en nu bijna geheel en al verdwenen is. Wie zal, na deze beschouwing, kunnen ontkennen, dat bekker, in den volsten zin des woords, een weldoener voor het menschdom geweest is, en de hoogste aanspraak op deszelfs achting en eerbied maken kan? En wat is
evenwel zijn lot geweest? Bij zijn leven gehaat en vervolgd, na zijnen dood bijna vergeten te worden. Voor veroveraars, die geesels der volken, heeft de dwaasheid der menschen praalgraven verspild; terwijl men dikwerf te vergeefs zoekt naar de plaats, die het stof van den waardigen held der

{==743==} {>>pagina-aanduiding<<}
deugd bewaaart. Zoo toont zelfs niet een enkel eenvoudig opschrift u de zerk aan, waaronder het stoffelijk deel van bekker rust. Gij behoeft, edele verdediger der waarheid! ook geen eereteeken, waarmede zoo dikwerf de trotschheid van den ersgenaam de schijnverdiensten van een' onwaardigen poogt te vereeuwigen. Gij hebt uzelven door uwe verdlensten eene eerzuil gesticht, welke de eeuwen trotseert, en die zoo onvergankelijk is als de deugd; verdiensten, die ook dan nog zullen geëerbiedigd worden, wanneer de vernielende stroom des tijds de praalgraven van marmer en arduin zal verdelgd hebben!




Statistiek van Rusland.

Te dezen jare is een statistiek werk over Rusland in het licht verschenen, door den Heer balbi, waaruit wij de navolgende opgaven overnemen:
Dit Rijk omvatte:
vierkante mijlen, met:
In 1462	-	295,900	6,000,000 inwoners.
1584	-	2,007,400	12,000,000
1689	-	4,222,400	15,000,000
1725	-	4,413,000	20,000,000
1762	-	5,112,600	25,000,000
1796	-	5,309,300	36,000,000
1825	-	5,879,900	58,000,000

Tegenwoordig bedraagt:
De omvang in vierkante mijlen	5,912,000
De bevolking - -	60,000,000
De inkomsten - -	400,000,000 franken.
De schuld - -	1,300,000,000 -
De landmagt bestaat uit	1,039,000 man.
De zeemagt - -	130 oorlogsschepen van onderscheidene soort.

Rusland heeft alzoo in 366 jaren in vierkante mijlen eenen aanwas van 5,616,100, en in onderdanen van 54,000,000 bekomen.


{==744==} {>>pagina-aanduiding<<}

Het hof van den tegenwoordigen koning van Zweden.

Naar het verhaal van een Engelsch reiziger.

(Le Mercure de France au XIXe. Siècle.)

Het Hof van bernadotte verschilt voorzeker het meest van alle de tegenwoordige Hoven, zoo als men zulks ook verwachten moet wegens dezelfs bijzonderen toestand. Die Vorst bezit alleen den troon om de diensten, die hij het volk bewijst; en het nut van den persoon, of van den troon zelven, is de eenige waarborg voor de duurzaamheid dier regering. Bernadotte gevoelt dit, en hij weet, dat het hem alleen mogelijk kan zijn, om de kroon op het hoofd van zijnen zoon over te brengen, door zich naar den eisch van zijnen bijzonderen stand te schikken. Hij heeft slechts ééne soort van denkbeelden; die, welke zich tot zaken bepalen. De eenvoudigheid, waarmede hij mededeelt hetgeen hij weet, en erkent hetgeen hij niet weet, vormt een treffend kontrast met alles, wat ik aan andere Hoven heb waargenomen.
Tijdens mijn laatste verblijf te Stokholm gaf bernadotte mij een bijzonder gehoor, en betoonde zijne achting voor de welvoegelijkheid omtrent anderen, door mij op den dag, waarop ik hem voorgesteld zou worden, te doen verwittigen, dat hij mij eerst een uur later dan het bepaalde zou kunnen ontvangen. Toen ik aan het paleis kwam, vond ik het slechts door eene enkele schildwacht bewaakt. Na groote portalen doorgegaan te zijn, kwam ik aan den voet van een' prachtigen trap, die mij toegang verleende tot eene ruime zaal, waar ik echter, tot mijne verwondering, niemand vond, om mij den verderen weg aan te wijzen. Ik was omringd door porfier, jaspis, marmer, standbeelden en schilderijen; maar, als ware ik in het paleis des Doods, vond ik geen enkel levend wezen. Eindelijk echter kwam een knecht in de liverei des Konings binnen, en geleidde mij in eene afdeeling, alwaar ik een aantal Officieren vond, met welke ik mij gedurende een kwartier uurs aangenaam onderhield. Ons gemeenzaam militair onderhoud had mij bijkans den Koning doen vergeten, toen een Kamerheer binnenkwam, mij de raadzaal deed doorgaan, alwaar al de Groot-officieren van den Staat vereenigd waren, en mij in de zaal der voorstelling geleidde, alwaar hij

{==745==} {>>pagina-aanduiding<<}
mij, zonder verdere ceremonie, verliet. Deze zaal was eene lange galerij, vervuld met schilderstukken en met beeldwerk uit de schoone rotsen gehouwen, die zoo menigvuldig in Zweden zijn.
Toen de Koning mij zag, verliet hij eenige personen, met welke hij zich onderhield, en kwam naar mij toe, met eene gemeenzaamheid, die niets gemaakts had. Hij scheen in zijn gesprek alle gemeenplaatsen der Hoven te vermijden, die er, om zoo te spreken, het ceremonieel aanvullen, en die het onderhoud van Vorsten doorgaans zoo vertoonmakend en zinledig doen schijnen. Zijne vragen strekten zich dadelijk tot voorwerpen van stellig belang uit; hij sprak over Zweden: ‘Gij zult,’ zeide hij, ‘de gelukkige gesteldheid van mijn land zien. Gij zult er geen' enkelen Gendarme ontmoeten. Mijn volk is rustig, gelukkig en zedelijk. De Conscriptie geschiedt zonder den minsten dwang. Men leest in de kerken de tijdsbepaling af, waarop ieder zijne belasting moet komen betalen, en de schatpligtige brengt zelf zijn geld, hetgeen bijkans alle kosten van ontvangloon uitwint. In Holland betaalt ieder schatpligtige, als middelprijs, 18 percent van zijn inkomen, in Pruissen 12, in Denemarken 12, en in Zweden slechts 5 percent. In Engeland betaalt gij voorzeker meer dan ergens elders; maar gij zijt ook het rijkste volk der wereld.’ - Men heeft mij sedert gezegd, dat de Koning, wanneer hij vreemdelingen ontvangt, altoos deze vergelijkingen maakt tusschen de Zweedsche schattingen en die van andere landen. De matigheid der belastingen in de twee Staten, die hij bestuurt, is eene zaak, waarop hij zich, en met regt, het meest laat voorstaan.
Zijne Majesteit trad vervolgens in vlugtige, maar zeer belangrijke, staathuishoudkundige bijzonderheden over Zweden, deszelfs visscherijen, mijnen, bosschen, handel, en onderhield mij verder over zijnen bijzonderen smaak en genoegens, vooral over zijne zucht voor bloemen, en eindigde met mij, voor den volgenden dag, ten maaltijd te noodigen op de Villa Botanica, zijne lievelingsresidentie, alwaar hij doorgaans in den zomer de personen noodigt, die hem zijn voorgesteld.
Gedurende mijn leven heb ik vele Koningen ontmoet, maar nimmer een', wiens onderhoud zoo gemeenzaam en tevens zoo edel was, en die beter de verpligtingen van zijnen hoogen stand scheen te begrijpen. Ik wil echter geenszins

{==746==} {>>pagina-aanduiding<<}
den hoogmoed der oude Dynastiën kwetsen, door roekeloos, uit het voorbeeld van bernadotte, te beweren, dat men den troon des te waardiger is, naar mate men minder bestemd was dien te beklimmen. - Opmerkelijk is de overvloed van zwart haar, waarmede de kruin van den Koning van Zweden nog bedekt is, ondanks zijnen tusschen de zestig- en zeventigjarigen ouderdom. Zijn gebogen neus, zijn breed voorhoofd, zijn levendige en doordringende blik zouden zelfs in den meestvergeten man elks aandacht trekken. Wanneer hij spreekt, is elk der spieren van zijn gelaat en van zijn ligchaam in gedurige beweging; zijne vragen zijn bepaald en juist, en hij schijnt ongeduldig te worden, wanneer niet ieder antwoord hem eenig onderrigt mededeelt. Men ziet dus, dat hij het ambt van Koning zoo als frederik de II begrijpt. In één woord, hij is, indien ik mij zoo mag uitdrukken, een Zaakkoning.
Het is waarlijk een zeldzaam schouwspel, het vertrouwen te zien, dat er tusschen bernadotte en zijn volk bestaat. Die zorgeloosheid, een gevolg van zijn goed geweten als Koning, heeft iets treffends en opmerkelijks bij een' Vorst, die vreemd is aan het volk, dat hij bestuurt, de eenige onder alle de Souvereinen, welke Europa regeren, die van burgerlijke afkomst is, en een' troon beslaat, wiens vorige bezitters nog leven. Ieder kan het paleis doorgaan, de trappen opklimmen en in de zalen komen, zonder door schildwachten, knechts, pagies of kamerheeren aangehouden te worden; men ziet uit hetgeen mijzelven bejegend is, dat de grootste verlegenheid, waarin men komen kan, daarin bestaat, dat men niemand vindt om u den weg te wijzen. De Hoven van Stokholm en van Petersburg vormen te dien opzigte een kontrast, dat tot ernstige overdenkingen en scherpe tegenstellingen aanleiding zou kunnen geven.
Ofschoon te Stokholm volkomen op zijne plaats, is bernadotte het minder, wanneer hij zich verwijdert uit zijn Scandinavisch schiereiland, zoo als hij de twee rijken noemt, die hij regeert. Hij heeft er zich van kunnen overtuigen, toen hij, na den Maarschalk ney, die op Berlijn marcheerde, geslagen, en na alzoo de gevolgen verhinderd te hebben van de overwinning, die napoleon onder de muren van Dresden behaald had, zich bij de geallieerde Koningen vervoegde, die overwinnend uit den slag van Leipzig kwamen. Hij moet gevoeld hebben, dat hij niet onder hen

{==747==} {>>pagina-aanduiding<<}
behoorde, uit de wederzijdsche gedwongenheid, welke bij dit onderhoud heerschte, niettegenstaande de belangrijke diensten, welke hij der Coalitie bewezen had. Nagenoeg hetzelfde is zijnen zoon overgekomen, die, toen hij in Italië reisde, de vereenigde Vorsten op het Congres te Verona bezocht; en toen hij, door de onbeschoftheid van eenige oude hovelingen, in die stad verzameld, niet anders uitgeduid werd, dan door den bijnaam van jean de paris (*), met toespeling op den voornaam zijns vaders en zijne Fransche afkomst. Dezelfde kwalijkgezindheid vertoonde zich weder, toen de groote Hoven de huwelijksverbindtenis met dien jongen Prins weigerden, en de kleinere beletteden, dezelve aan te gaan. Overal ondervond hij niets dan weigering bij het aanbieden eener kroon, en hij was alzoo genoodzaakt, eene dochter van eugène beauharnais te huwen, om den schijn te hebben, zich aan een koninklijk huis te verbinden.
Iets nog bedenkelijker was het ontworpen huwelijk tusschen den zoon van den voormaligen Koning van Zweden en de dochter van den Koning der Nederlanden; welk huwelijk voltrokken stond te worden, zoo als men zeide, op aanzoek van het Russische Hof, zoo naauw met dat van den Haag verbonden. Het is waarschijnlijk, dat dit ontwerp, zonder de dringende voorstellingen van bernadotte, zou volvoerd zijn geworden. Die voorstellingen, echter, vonden ingang. De eerste vijandelijkheden van Keizer nikolaas tegen Turkije waren niet gelukkig uitgevallen. Oostenrijk vereenigde zich op de flanken van het Russische leger. Engeland behield eene verdachte onzijdigheid; en de oude zuurdeesem der zamenzwering van 1824 gistte nog in de legerstaven van Rusland. Het Kabinet van Petersburg had te duchten, dat bernadotte van dezen staat van zaken gebruik zou kunnen maken om zich te wreken, door te beproeven, de schoone provinciën te heroveren, aan Zweden ontnomen door de iwans, peter den I en alexander, in welke hij gewis vele medehelpers zou gevonden hebben, en waarin hij gemakkelijk een leger van meer dan 60,000 man zou hebben kunnen wapenen. Deze poging had voorzeker eener waagzieke en oorlogzuchtige natie behaagd, aan welke zij de glorierijke dagen zou herinnerd hebben, toen de Oostzee als een groote stroom door het Zweedsche gebied vloeide,

{==748==} {>>pagina-aanduiding<<}
dat haar bijkans geheel omringde, even als voorheen de heerschappij van mithridates de Zwarte-zee bezoomde. Het ware voor bernadotte eene schitterende wijze geweest, om zijne regten op den troon van gustaaf te vestigen, door de ongelukken van karel den XII te herstellen. Hij zou nuttige bondgenooten hebben kunnen vinden in de Poolsche armee van 80,000 man, die de Russen onvoorzigtig genoeg in hunne achterhoede vereenigd en gelegerd lieten. Die heirmagt zou des te gereeder aan de roepstem gehoor gegeven hebben, omdat ze haar door een' Franschen mond wierd toegevoegd. Op zulk eene wijze zou Zweden op nieuw eene eerste rol in de zaken van oostelijk Europa gespeeld hebben, en deszelfs belangen zouden, als vóór eene eeuw, in zamenstemming en vereeniging geweest zijn met die van Polen en Turkije. Maar de voldoening, welke men bernadotte gaf, belette hem, tot zulk een uiterste te komen; en het wordt van dag tot dag waarschijnlijker, dat zijne volksgezindheid zoo wel, als de weinige eenstemmigheid der groote magten van Europa, hem later niet zullen noodzaken daartoe te komen, ten einde zijne erfopvolging tot den troon te verzekeren. Hij zal de eenige zijn, die zich heeft kunnen staande houden, onder alle, die uit den schoot der Fransche omwenteling gesproten zijn. Bernadotte is in dezelfde provincie geboren als hendrik de IV; en de geslepenheid en behendigheid, welke men aan de inwoners dier provincie toekent, zullen voorzeker voor beiden niet zonder nut geweest zijn, om uit de zoo moeijelijke omstandigheden te geraken, waarin zij gewikkeld zijn geweest. Eene andere overeenkomst bestaat nog tusschen beide deze Vorsten; dat beiden, namelijk,
van geloofsbelijdenis veranderd zijn, om ten troon te stijgen: de een, Protestant geboren, werd Roomschkatholijk; de ander, in de Roomschkatholijke kerk geboren, is Protestant geworden.




Afgeluisterd gesprek tusschen den heer Kessels en den walvisch te Parijs. (*)

(Uit den Figaro van 14 Nov. 1829.)

De Heer kessels, (het onderste kakebeen van den Walvisch streelende.) Mijn zoogdier, hoe dank ik u!

{==749==} {>>pagina-aanduiding<<}

De Walvisch. Ik wenschte, u meer dan dat te hebben aangebragt.
K. Een eerekruis is toch niet te versmaden.
W. 't Is waar, dat het eereteeken van verdiensten, voor hetgeen gij verrigt hebt, eene belooning is, die verwondering baart. Ik kan u dit gulweg zeggen; wij zijn alleen.
K. Hetgeen ik verrigt heb, zegt ge? Heb ik geene aanmerkelijke geldsommen besteed, om u te laten ontleden en vernissen, uwe geledingen aaneen te rijgen, u uit de Nederlanden herwaarts te vervoeren, u het paleis te doen bouwen, dat gij bewoont? Gij kost mij meer van onderhoud, dan eene Prinses; gij hebt lijfknechts, eene fraaije reiskoets, en uwe zaal is des avonds verlicht als die van een' Minister.....
W. Is het mijne schuld, dat ik u niet meer opbreng? Ik zou mij opblazen, zoo ik maar konde, om mij nog grooter te maken, en het volk te lokken, dat mij thans verlaat, alsof ik een hagedisje ware.
K. Het ware inderdaad niet meer dan billijk, dat men mij schadeloos stelde voor de kosten, welke ik heb moeten doen, om u aan de groote wereld te kunnen presenteren.
W. Wel zeker; maar, naar mijn groot beesten - verstand, is het de zaak van het Publiek, niet van eenig Gouvernement, u schadeloos te stellen.
K. Publiek en Gouvernement zijn één; wat het Publiek niet doet, doe het Gouvernement; zoo bestaat er evenwigt. De Gouvernementen behooren de wetenschappen aan te moedigen; en het is als Geleerde, dat ik het eerekruis ontving.
W. Uwe geleerdheid ben ik. En welke geleerdheid? Wat heb ik den Franschen geleerd?
K. Van waar de baleinen komen.
W. Eene fraaije geleerdheid! Zoo ik verwaand ware, dan zou ik mij daarop moeten verheffen; maar ik laat u den roem, die mij alleen toekomt. Zeg mij eens, mijn waarde meester! zal uw eerekruis de guldens van nieuws in uwe kas doen stroomen?
K. Ik hoop het. Wij zullen voortaan aanzienlijker gezelschap bij ons zien, en, zoo de dagbladen ons een weinig helpen, zal onze toeloop op nieuw beginnen.
W. Wat dat betreft, geloof ik, dat het afgedaan is. De Parijzenaars zijn zoo wuft!
K. Helaas! Thans loopen zij een klein monster met twee hoofden na, en verwaarloozen zij u, - u, de Koningin des Oceaans!

{==750==} {>>pagina-aanduiding<<}

W. Elk zijne beurt. Eergisteren ik, gisteren de Olifant, vandaag ritta-christina; van de Giraffe spreekt niemand meer. Zeg eens, denkt gij niet, dat de vader van het tweehoofdige kind ook het eerekruis zal krijgen?
K. Zijt ge dwaas? Waardoor zou hij dat verdiend hebben?
W. Hij is vader van het kind; zijt gij ook de mijne bij geval?
K. Uw vader moge ik niet zijn; maar ben ik minder, dan dat? Nooit had men hier een' Walvisch gezien, vóór dat ik u hier bragt; en ik word met regt voor den uitvinder der Rorquals gehouden. Ik arbeidde alzoo voor de wetenschap.
W. Wat gij zegt!
(Een Bediende brengt een' brief.) Mijnheer, ziedaar een brief; hij komt uit den Plantentuin.
K. Geef!....Geteekend: ‘Ali, Oppasser van de Giraffe.’ Wat mag die mij te zeggen hebben?
W. Ei, lees den brief hardop! Ik ben nieuwsgierig naar berigt wegens dezen lotgenoot uit Afrika, die, even als ik, uit de Mode is geraakt.
K. ‘Sidi-kessels! Uw gehoorzame Dienaar en Confrater brengt u zijnen groet.’ - Die onbeschaamde mijn Confrater!... ‘Vergun, dat ik u mijn compliment make over het fortuintje, u bejegend. Men heeft mij gezegd, dat gij het kruis van het Legioen van Eer bekomen hebt, omdat gij een' Walvisch hebt medegebragt. Ik verheug mij deswege; het geeft mij hoop, ten laatste mijne verdienste erkend te zien. Gij moet inderdaad goede voorspraken hebben bij den Sultan van Frankrijk! Men wil, dat het de gunst van een der roode Muftis is, waaraan gij het eereteeken zijt verschuldigd, dat thans uw ledig knoopsgat siert. Ik verheel het niet, dat ik, zoo vele lieden, en ook u, om hun genie en aan den Staat bewezene diensten, met het lintje ziende pronken, voornemens ben, om deze kleine amulet te vragen. Wilt ge mij dan wel eens zeggen, welken Effendi men moet gaan begroeten, om de ster te verwerven, welke uw goede Engel u heeft gezonden? Onze regten op die gunst zijn nagenoeg dezelfde; ja, ik zou durven beweren, dat de mijne de uwe te boven gaan. 't Is toch het geval alleen, dat den Walvisch op de kust van Ostende den geest deed geven; het geval, dat hem aan den oever wierp, waar gij u bevondt; het geval, dat gewild heeft, dat gij gelds genoeg hadt, om

{==751==} {>>pagina-aanduiding<<}
hem te koopen. Wat mij betreft, het geval deed niets voor mij. Ik heb mijne Giraffe in de woestijn opgezocht; ik heb daar tijgers ontmoet, tegen welke ik dapper gevochten heb; ik heb mijn beest al jagende gevangen; ik heb het getemd; ik heb het opgepast, toen het krank was; ik heb een mij ongewoon klimaat getrotseerd, om het herwaarts te geleiden: ik heb dus groote gevaren doorgestaan; gij, geenerlei. Weeg in uw binnenste, en in uwe wijsheid, mijne verdienste tegen de uwe, welke u echter het eerekruis hebben verschaft, en zeg mij, wat mij te doen sta. Zend mij het adres van uwen goeden Mufti. Er ligt u meer aan gelegen, dan gij misschien denkt, dat ik verwerve, wat men u verleend heeft. Immers, wanneer ik het krnis bekome voor het vertoonen van de Giraffe, zal men het niet zóó buitengewoon vinden, dat gij het hebt voor het uitstallen van den Walvisch op het Plein van lodewijk XV. - Dat de Profeet u voor alle onheil behoede, en u al de kruisen der wereld zende! - Uw Confrater ali.’.... Welk eene vermetelheid!
W. Ali heeft gelijk, mijn vriend! - Maar, daar komt mij ook eene vlaag van eerzucht aanwaaijen. Ik wil ook eene Ridderorde hebben. Ik verdien haar in elk opzigt.
K. Gij! Gij hebt reeds een' titel; gij zijt Koninklijke Walvisch.
W. Dat is niet genoeg; ik wil het roode lint.
K. Misschien het mijne wel? groote zottin!
W. Op mijn woord, dat ware billijk. Maar welaan, maken wij den peis. Men heeft u het eerekruis verleend om mijnentwille alleen; wij zullen het, beurtelings, om den anderen dag dragen.
K. Men zou u bespotten.
W. Dat ware voor u eene nieuwe bron van gewin.
(Een kijker treedt binnen, en het gesprek neemt een einde.)




Een tot duslange ongedrukte brief van Bonaparte aan Talma.

(Mémoires et Souvenirs d'un Pair de France, Exmembre du Sénat conservateur. Paris, 2 Vol. 1829.)

Navolgende Brief moge ten blijk verstrekken, in welk eene vertrouwelijke betrekking bonaparte met talma stond,

{==752==} {>>pagina-aanduiding<<}
en tevens, in welke pijnlijke omstandigheden eerstgemelde zich vóór den marsch naar Italië bevond. (Talma had de rol van Nero, in Britannicus, met ongemeenen bijval gespeeld, en bonaparte Toulon ingenomen, toen de Brief werd geschreven.)
‘Ik heb als een leeuw voor de Republiek gevochten, lieve talma! en, tot loon daarvoor, laat men mij van honger sterven. Mijue hulpbronnen zijn alle uitgeput. De ellendeling aubry (*) laat mij op het drooge zitten, in stede van mij iets te doen te geven. Ik gevoel in mij de kracht, de Generaals santerre en rossignol den voet te ligten; maar noch in de Vendee noch ergens elders vindt men een plekje, om mij te gebruiken. Gij zijt gelukkig. Uwe faam is van niemand afhankelijk. Twee uren, op de planken doorgebragt, brengen u voor de oogen van het Publiek, dat over den roem beschikt. Wij, soldaten, moeten een veel grooter schouwtooneel zoeken, en men vergunt ons niet altijd, dit te betreden. Klaag dus niet over uw lot. Blijf op uw theater; wie weet, of ik immer weêr op het mijne verschijne. Ik heb gisteren monvel gezien, een toonbeeld der vriendschap. Barras doet mij fraaije beloften; maar, zal hij die gestand doen? Ik twijfel. Terwijl ik zulks moet afwachten, is mijn laatste stuiver gevlogen. Kunt ge mij niet met eenige daalders helpen? Ik zal ze niet afslaan, en beloof u de teruggave, zoodra ik met mijnen degen het eerste Koningrijk verover. Ach, lieve Vriend! hoe gelukkig waren niet de helden van ariosto! Zij hingen van geen Oorlogsminister af. - Vaarwel!

Geheel de uwe.

bonaparte.’




Jacovaky Rizo Neroulos, op zich zelven.

(Naar het Nieuw-Grieksch van den Dichter, met behoud van de versmaat en het getal der regels van het oorspron kelijk.)

Waar mag die tijd vervlogen zijn, voor mij zoo vol van zegen, 
Toen ik, door d'adem voortgestuwd der winden mij genegen, 
Daar dobberde op de levenszee met ligtbewogen baren, 
En straks behouden haven vond, die ik mogt binnenvaren! 

{==753==} {>>pagina-aanduiding<<}

Die haven was mijn eigen huis: dáár was 't mij zoet te deelen, 
Op elken dag, dien God mij gaf, in mijner kindren spelen; 
Dáár zat Gezondheid met ons aan voor alle vreemde gasten; 
Zóó kweekte ik dáár hun teedre jeugd:wij kenden leed noch lasten. 
 
Maar o mijn Vaderland! o naam zoo heilig aan mijn harte! 
Helaas! u spreek ik daaglijks uit, en ween van bittre smarte. 
o Ja! mijn dierbaar Vaderland, zoo dra gij slechts uw zonen 
Bij uwe vanen zamenroept, zal ik er meê mij toonen. 
Wat echte Griek voelt dan terstond zijn' krijgsmoednietontvonken, 
En blijft op uwe stemme doof, als in den slaap verzonken? 
 
 (*)Ik trok het Noordlijk Duitschland door, waar zoo veel volken wonen, 
Waar smaak voor kunst en wijsheidsmin zich in haar' luister toonen. 
Ik toog het land der Zwitsers in, bezocht zijn schoone meren, 
En zal, met alle Grieken, steeds zijn kiesche mildheid eeren. 
't Geleerd Geneve had ik lief; 'tmoest mijn bewondring wekken; 
Ik bad het 's Hemels gunste toe, ging de Alpen overtrekken .... 
Daar steeg ik af in 't Paradijs der Italjaansche dalen .... 
Toscane, lagchend, gastvrij oord! hoe zoet is 't óm te dwalen 
In ieder woud, in elken hof van uw betoovrend Eden, 
Waar naauwlijks, met beschroomdenvoet, de Winter in durft treden! 
Ik zag dat alles; maar helaas dat schoon mag andren streelen: 
Ik liet een' zoon er in het graf, en moest een' rouwzang kwelen. 
Soms zwierf ik langs het strand der zee, en had geen medgezellen, 
Dan slechts mijn eigen moedloosheid om mij te meer te kwellen. 
Zoo dikwijls ik dan kielen zag daar dobbren op de baren, 
Riep ik: Gelukkig al wie vaart! Ach, mogt ik medevaren! 
Gij schepen, vooglen van de zee! ik bid u, hoort mijn bede: 
Voert met uw witte vleuglen ééns ook mij naar Hydra's reede! 
 
Eens joeg de storm het wolkenheir, dat dreigend zamenpakte; 
In de uitgegoten regenbui verdronk de ontvolkte vlakte.... 
De orkaan had eindlijk uitgewoed; ik ging den oever vinden 
Des breedgeworden vloeds, en trad, met eenen van mijn vrinden, 
Daar langzaam voort. Het laag geboomt lag om ons heen gevallen; 
Wij zagen éénen trotschen eik, ontworteld als die allen. 
Ik wendde mij tot mijnen vriend; zóó klonk tot hem mijn rede: 
Zie dáár dien eik! de wilde stroom voert in zijn vaart hem mede. 

{==754==} {>>pagina-aanduiding<<}

Nog kortlings was hij rijk van blad en wel voorzien van twijgen. 
Hij liet op kruid en veldgewas zijn koele schaduw zijgen. 
De vooglen zongen in zijn loof zoo zoet, zoo zielverblijend. 
De herders bliezen op de fluit, aan zijnen voet zich vlijend. 
Maar - hem ontwortelt een orkaan. Daar zwalkt hij overdolven, 
En in den Arno neêrgeploft, is hij het spel der golven. 
 
Mijn vriend! ik zie mijn eigen beeld in deze schrikvertooning, 
Sinds ik in vreemde landen dool, verbannen uit mijn woning. 

Middelburg, 1829.

a.f. sifflé.

Hendrik de IV en zijn kleermaker.

De kleermaker van hendrik den IV van Frankrijk had een werkje over de Staatsverbetering opgesteld, en bood hetzelve den Koning aan, die het glimlagchend aannam, het doorbladerde, en vervolgens tot eenen Kamerdienaar zeide: ‘Roep mijnen Kanselier, opdat hij mij de maat van een' rok neme, naardien mijn snijder begonnen is, over de verbetering van den Staat te schrijven!’

Napoleon's lompheid jegens vrouwen.

Napoleon was dikwerf zeer onaardig jegens de vrouwen. Zoo zeide hij eens, in het volle gezelschap, tot de schoone, blonde Hertogin van chevreuse: ‘Wat is uw haar rood!’ - ‘Het kan zijn, Site!’ hernam zij; ‘maar het is de eerste maal, dat mij een man dit zegt.’

Bij het einde des jaars.


Daar bromt de klok: - hoor! 't uur is daar, 
Waarin een ras vervlogen jaar 
Zijn' afscheidgroet ons geeft, om nooit weêr op te treden. 
't Bukte ook, o Tijd! voor uw geweld; 
't Is als een schim daar heen gesneld, 
En, met zijn vreugd en smart, ons als een droom ontgleden. 

{==755==} {>>pagina-aanduiding<<}

Wie toch, wie bleef bevrijd van smart? 
Hoe menig fel benepen hart 
Verkwijnt nog onder 't wigt der onverpoosde slagen, 
Die 't wiss'lend lot, zoo vaak te wreed, 
Bij 't onafwendbaar zieleleed, 
Hier, op dit stoftooneel, den sterveling doet dragen! 
 
Hier treurt de vriend op 't vriendengraf; 
De medgezel, dien 't lot hem gaf, 
Om naar het eind' der baan verbroederd voort te streven, 
Ontviel hem op zijn hobb'lig pad; 
En, wat voor hem deze aard' bevat, 
Hij voelt, wat hij verloor, en 't graf niet weêr kan geven. 
 
Dáár staart de diep bedrukte gaê, 
Met floers omhuld, de lijkbaar na: 
Ach! 't dierbaarst, wat zij had, den wellust harer oogen, 
Men dràagt het naar den grafkuil heen; 
Haar kreet dringt ons door merg en been, 
Roert zelfs de kilste borst met innig mededoogen. 
 
Ook 't weesje knielt ginds biddend neêr: 
‘Ach! vader, moeder zijn niet meer; 
Zij lieten mij alleen, toen zij deze aarde ontvloden! 
Vergeess pleng ik hier traan bij traan; 
Vergeefs roep ik hier beiden aan; 
Geen enk'le klank dringt door in 't zwijgend rijk der dooden!’ 
 
Hoe velen traden, blij van zin, 
Met ons 't vervlogen tijdperk in, 
En sluim'ren reeds in 't stof, van moeite en zorg ontslagen! 
Wat toeft ons nu? - een blij verschiet, 
Dat vreugd en welvaart lagchend biedt; 
Of, zal de toekomst ons een' zwaren last doen dragen? 
 
Vergeefsche vragen! - Wie onttrekt 
Den Tijd 't geheim, dat hij bedekt, 
Omsluijerd met een' mist van 't ontoegank'lijkst duister? 
Geen sterv'ling rukt dien slagboom weg: 
Wat ook 't verstand ons openlegg', 
De toekomst wijkt slechts voor een' straal van Hemelluister. 

{==756==} {>>pagina-aanduiding<<}

Gelukkig dan, die in 't verdriet, 
Al dreigt hem ook het bangst verschiet, 
Steeds met een' blik omhoog zijn loopbaan blijft betreden, 
En met een onbevlekt gemoed 
Het doel der reize tegenspoedt: 
Benijdbaar is zijn lot, wat rampen hem bestreden. 
 
Zoo streeft, schoon langs een' dorren boord, 
Een vrome pelgrim moedig voort; 
Hij telt de doornen niet, die 't dorre struikje omringen; 
Maar elke bloem, die schaars hem beidt, 
Schenkt hem een reine zaligheid, 
En doet aan 't dankbaar oog een' vreugdetraan ontspringen. 
 
Komt, treden we allen zóó 't begin 
Van 't pas geboren tijdperk in, 
Tevreden met ons lot, wat stormen om ons woeden! 
Allen op deugd en pligt gebouwd, 
En Hem de zorgen toevertrouwd, 
Die zelfs den kleinsten worm verzorgt en blijft behoeden! 
 
o, Broeders! dit zij aller lot, 
't Zij rampen dreigen, 't zij genot 
Ons vriend'lijk tegenblikt, waar we onze schreden wenden: 
De vreugd, de smart, aan de aard' verwant, 
Daalt uit dezelfde Vaderhand; 
En heilzaam moet het zijn, wat ook die hand mag zenden. 
 
Komt, broeders! met een manlijk hart, 
Dat zelfs de zwaarste stormen tart, 
De loopbaan dan voleind, door God ons voorgeschreven! 
Hij slechts, die moed aan wijsheid paart, 
De hoop als zijn vriendin verklaart, 
En aan de deugd zich hecht, zal nooit in 't onheil beven. 
 
‘God! wat uw hand ons toebereid' 
Geleid ons tot de onsterf'lijkheid!’ 
(Zoo smeekend treden we in dit uur U dankend nader.) 
‘Grootmagtig Schepper van 't Heelal, 
Die is, en was, en wezen zal, 
Blijf ons een zeeg'nend God en een vergevend Vader!’ 

Amsterdam.

p. crans.


(*) Immers, ook hier zeggen wij: terwijl de denkende (menschelijke) geest zijns zelf bewust wordt, enz.

(*) Aanteekening van den Redacteur.

(*) Zie ons Mengelwerk voor 1827, bl. 293.

(*) Zie Letteroeff. 1825. bl. 627

(*) Regtvaardigheid en onzijdigheid gebieden echter te zeggen, dat de heerlijke Rei in den Palamedes: Het dun gezaaid gestarnt' verschiet, enz. eene vrije vertaling uit seneca is.

(*) De titel van het werk is: Tableau de l'Histoire des Princes et Principauté d'Orange. Vermoedelijk is het, gelijk in Aant. 2 gezegd wordt, dat de Schrijver filips willem persoonlijk gekend heeft: echter uit Aant: 107 blijkt duidedelijk, dat zijne narigten over den Vorst vooral rusten op gezag van zijnen Vader, die een tijdgenoot des Prinsen geweest is en onder de Aanzienlijken van oranje behoord heeft, welke hem aankleefden, en altoos toegenegen betoond hebben te zijn. - Buiten de gelegenheid om het
Tableau na te slaan, kunnen wij omtrent deze kleine duisterheid niets beslissen.

(*) Traditur quotidie meditatos mane plurimos versus dictare solitus, ac per totum diem retractando ad paucissimos redigere, non absurde carmen se ursae more parere dicens, et lambende demum effingere. Donati Vita virgilii, C. 9.

(*) Het zou er met bilderdijk erg uitzien, indien hij zulk eenen Censor, als juvenalis bedoelde, zocht. Maar hij had het woord noodig, zoo als hij meermalen woorden aangrijpt, al bestaat de zaak niet meer, uit zucht voor zijne Motto's.

(**) Het is natuurlijk, dat hij, die met alles voor zichzelven Monopolie drijven wil, niemand lijden mag, die hem dit zijn aangematigd regt telkens en grondig betwist. Hier kijkt de aap dan wederom uit de mouw.

(§) Zou bilderdijk anders mindere verwaandheid, onzin en heiligschennis aan het licht brengen? - Eene domme vraag. - Maar zou het beste antwoord op dezelve, naar bilderdijk's oordeel, wijs zijn? Wederom eene vraag, maar op welke het antwoord gemakkelijk valt, ten minste voor onpartijdigen.

(*) Door teenstra stockenstorm genoemd.

(*) Wij zouden b.v. geheele stukken en zamenhangende gezangen kunnen noemen, welke Lord byron toebehooren; als daar is het lied der Friesche zeelieden in den Adegild, (zie byron's Corsair, het begin) enz. nz. enz.

(*) Le Moisonneur, par j.s. quesné. Tom. I, Paris 1824.

(*) Wij hebben hier het oog op den bekenden briefwissel tusschen den Hoogleeraar g. bonnet en den vermaarden p. van hemert, door laatstgedachten begonnen; waarvan verslag is in onze Lett. voor 1785 en 1786.

(**) Dat echter bijzondere kerkbegrippen van invloed waren op het gebruik en eene ruimer of bekrompener toepassing van dezen Protestantschen regel, is, behalve van elders, ook kennelijk uit den reeds genoemden pennestrijd; ja hierom zelfs vermeent Rec. bij eene enkele plaats in deze Verhandeling zijne tegenbedenkingen te moeten mededeelen, alware het opdat men uit een geheel stilzwijgen niet te veel besluiten mogt.

(*) De verzen komen voor in den voortreffelijken Lijkzang op joannes stinstra, behalve door zijne schorsing in het Leeraarsambt vermaard geworden door zijne schriften, waaronder de Brief tegen de Geestdrijverij, te Harlingen 1750 uitgegeven, en om zijne waarde in het Fransch vertaald. Daar reeds het Mysticismus bij onze naburen, en ook te onzent, zich vertoont, en, vereenigd met valschen Godsdienstijver, ligt overslaat tot geestdrijverij, zou misschien een herdruk van dat vaderlandsch geschrift niet te onpas zijn. Inmiddels leze men hier de toespeling op hetzelve van den Dichter, in het vervolg op zijne bovenstaande verzen:

‘Wie ondertusschen hier eene enkle streek mogt seilen, 
Zou ligtlijk op een klip de broze kiel verzeilen, 
En, zinkende in een' poel van wanhoop, half gesmoord, 
Verwenschen, wat hij ook van christus had gehoord. 
Zoo kennen wij onnoozle, erbarmelijke zielen, 
Die van 't genadespoor al te onbedacht vervielen 
In dweepzucht, bijgeloof en huichelaars geweld, 
Dat van bevinding droomt, en heil in stuipen stelt.’ 


(*) Verre zij het van ons, dit aan te voeren ten nadeele dier groote Mannen. Voorttredende uit den duisteren nacht, die hen omringde, was het eigenaardig, dat zij niet dadelijk het volle licht ontwaarden, alleen het meest ergerlijke der dwalingen aantasteden, en hunne van jongsaf ingezogene vooroordeelen omtrent de oude Kerkleer niet te eenemaal van zich leiden. Zeer bedriegen wij ons echter, of de eigenlijke oorsprong der verbastering ligt hooger, en door het Niceesche Kerkbesluit ontvingen de wanbegrippen wegens de Aflaten, het Avondmaal, de Transsubstantiatie, enz. eerlang hun aanwezen.

(*) The Works of sam. clarke, Vol. IV, containing the Scripture Doctrine of the Trinity and several Tracts relating to the Trinity. De vaderlandsche Lezer moge den uitslag van 's mans schriftmatig en bij uitstek onzijdig onderzoek naslaan in deszelfs Predicati n, D. VI, Pred. 4, bl. 86 env. Belangrijk achten wij almede den wenk, door den geleerden hesz gegeven, met overwijzing op c.c. tittmanni Melemata Sacra - in Euangelium Joannis, p. 25. Hij is van oordeel, ‘dat Λογος joan. I geen
bovennatuurkundige, afgetrokkene, maar eene geschiedkundige uitdrukking is, doelende op het scheppingsverhaal, waarin het worde, of daar zij, meermalen voorkomt.’ Zie de noot onder hesz, Kern enz. bl. 141. Langs dezen weg verklarende, vermeenen wij, zou de bron tot velerlei geschil gestopt zijn; maar dan ook dient men te zeggen: ‘God, de Vader, heeft zich aan de menschen het laatste geopenbaard door den Zoon en H. Geest.’

(*) Het zal velen vreemd dunken, dat wij hier van Jakobijnen spreken; dan het zijn juist die monniken, in wier klooster de twee Eeuwen latere Koningsmoordende en revolutionaire Jakobijnen vergaderden, terwijl zij met het locaal en den naam ook hunne beginselen overnamen. De moordenaar van Koning hendrik III, clément, was een Jakobijner-monnik; en zijn Prior, de Jakobijn edwin bourgoin, prees deze daad als een heldenstuk, en noemde den moordenaar een martelaar van christus. Het onderscheid was slechts, dat de een voor het bijgeloof, de
anderen voor het ongeloof moordden: voor het overige geleken de Sectiën, de Janhagelregering, de onkunde, het bloedvergieten enz. in die oudere en in de nieuwere Revolutionairen en Jakobijven volmaakt op elkander.

(*) Zie Arnhemsche Courant, 26
Mei.

(*) De Heer bal snijders heeft toch in 1812 niet geschroomd, met een' zijner Confrères, moedig te pleiten tegen Fransche overweldigers der drukpers: is hij dan banger voor onze Ministers, dan voor den Heer blemont?

(*) Nooit noemt men deze familiën thoe kingma, thoe sloten.

(*) C.l. van beyma, Tractatus de Grietmannis. ‘Fateor satis speciosam videri posse hanc opinionem [Grietman esse derivatum a voce graet] proesertim illis, qui levi admodum linguoe Frisicoe cognitione sunt instructi.’ Pag. 6 & 12.

(*) De vertaler, die dit ook allezins afkeurt, heeft de strafheid van dit vonnis echter een weinig pogen te temperen, door hier uitvoerige voorrede te zeggen; maar zijn Ed. weet even goed als de Recensent, dat a sort of rambling comparison eene vergelijking is, die van de hak op den tak springt.

(*) Geen dichter van weinig aanbelang, zegt de vertaler, bl. 63.

(†) ‘Never an exalted writer.’

(*) Van beiden kwam in 1473 een werk, met uitdrukking van dit jaargetal, te Utrecht, in 't licht. (Zie Naamlijst van j. visser, bl. I.)

(*) Zie voorts te dezen de briefwisseling tusschen de Heeren willems en destassart, hier boven, Meng., No. VIII en IX.

(*) Wij rekenden ons verpligt tot deze verontschuldiging, welke men echter niet
gelieve te houden voor eene geheele vrijspraak. Zijn wijdloopige schrijftrant, en te breede omvang van het Iste en ook van het IIIde deel, doet ons vreezen, of misschien zijn Eerw. wel de laatste hand der beschaving heeft mogen leggen aan zijnen arbeid, om dien tot een meer blijkbaar geheel te vormen en te verbinden.

(*) Ziet hier het overzigt van het verhandelde in deel II met de eigene woorden des Schrijvers:

Iste Hoofdd. David's Jeugd en Herdersleven. Ps. 8, 23, 19, 29, 104.

IIde Hoofdd. David aan het Hof van saul. Ps. 59, 12, 35, 5, 11, 14, 53, 26, 36, 41, 55, 62, 64, 69, 109, 139, 140.

IIIde Hoofdd. David's vlugt voor saul.

Afd. 1. David's vlugt, eerst naar de Priesterlijke stad Nob, en vervolgens naar Achis, den Filistijnschen Vorst, te Gath, en in de spelonk Adullam. Ps. 52, 56, 34, 142, 17, 27, 31, 58, 91, 63.

Afd. 2. David door saul in Kehila opgezocht, en sedert van tijd tot tijd vervolgd, tot dat hij zich andermaal begeeft naar het Filistijnsche grondgebied. Ps. 54, 57, 131, 141, 22.

Afd. 3. David, andermaal naar Achis en het Filistijnsche grondgebied ontweken, onthoudt zich aldaar, en in Ziklag, tot den tijd van saul's dood, die het einde maakt aan zijne ballingschap. Ps. 4, 2 sam. I:17-27.

IVde Hoofdd. David Koning over den Stam van Juda. Ps. 6, 38, 103, 16, 138, 2 sam. III:33b-34a, Ps. 7.

Vde Hoofdd. David Koning over geheel Israël.

Afd. 1. David gezalfd tot Koning, ook door de overige stammen van Israël, - Overwinnaar der Filistijnen, - in het bezit van Jeruzalem, op de Jebusiten veroverd, - aldaar de Arke des Verbonds plegtstatig invoerende, en den openbaren eerdienst verordenende, - door den Profeet nathan, in naam van God, verblijd met eene heugelijke belofte. Ps. 68, 24, 47, 1 Kron. XVI:8-36, Ps. 105. vs. 1-13, Ps. 96, 92, 93, 95, 97-100, 106, 15, 101, 2 sam. XXIII:1-7, Ps. 2, 110.

Afd. 2. David's verdere bedrijven en lotgevallen, als Koning van Israël, tot op den tijd van absalom's opstand. Ps. 60, 108, 124, 9, 10, 144, 20, 21, 18, 2 sam. XXI, Ps. 51, 32.

Afd. 3. David's lotgevallen en bedrijven bij den opstand van absalom. Ps. 3, 143, 13, 25, 39, 40, 70, 71, 61, 86, 94, 42, 43.

Afd. 4. De laatste jaren van david's regering en leven. Ps. 28, 65, 67, 133, 122, 38, 119, 145.

(*) Overige Psalmen van david, wier inhoud geen tijdvak zijns levens aanduidt. Ps. 1, 33, 111-114, 117, 128, 130, 150.

Psalmen van lateren tijd en makers. Ps. 44-46, 48, 49, 66, 84, 85, 87, 102, 107, 115, 116, 118, 120, 121, 123, 125, 126, 129, 132, 134-137, 146-149.

Psalmen van andere genoemde Dichters. Ps. 50, 72-83, 88-90 en 127.

(*) Slot van den Inhoud voor het Boek der Psalmen in den Bijbel.

(*) Bl. 239.

(†) Bl. 31.

(‡) Bl. 75.

(§) Bl. 103.

(*) Zie Arnhemsche Courant van 22 Aug. II. (Aan dit Woord werd door derzelver Redactie, die geene zwarigheid vindt in het opnemen van personaliteiten, eene plaats geweigerd.)

(*) Zie Schoonheden des Christendoms, enz. Naar het Fransch van f.a. de chateaubriand. Iste Deel. Te Haarlem, bij f. bohn. 1809.

(*) Zie Letteroef. voor 1826, bl. 507-510.

(*) Advijs over de toenmalige Begrooting van Uitgaven. Voor hen, die dat nog eens willen en kunnen lezen, diene de aanwijzing, waar het te vinden is. Bijvoegsel tot de Nederlandsche Staatscourant 21 Dec. 1827. Zie: over Universiteiten en Hooger Onderwijs, IVde Brief, bl. 28.

(*) Zie, over de woonplaats dezer volken, wagenaar, Vad. Hist. Iste D. bl. 273, 274.
Vert.

(*) Aan albuquerque werd een groot gedeelte der magt gegeven, welke te voren columbus gehad had. Zie, over dit en het te voren gezegde, robertson, Geschiedenis van Amerika, Iste D. bl. 334, en over de pogingen van las casas, waarvan straks gesproken wordt, ibid. bl. 339 en volgg. Vert.

(*) Vóór dit besluit was er een ander geweest ten voordeele der Dominikanen, hetwelk de Indianen tot een vrij volk verklaarde. Zie robertson, Iste D. bl. 336 en volgg. Vert.

(*) Verdeelingen, repartimentos, werden dus genoemd, omdat de Indianen daardoor in partijen verdeeld, en slaven werden van de onderscheidene Spanjaarden, welke zich te dien tijde in Amerika bevonden; zie robertson, t.a. pl.; alsmede van eenige gunstelingen in Spanje; robertson, bl. 338. Vert.

(†) Dat karel V steeds van Vlaamsche Hovelingen omringd was, dat hij te hunnen opzigte vrij wat eenzijdigheid koesterde, en dat zulks den Spanjaarden zeer in de oogen stuk, is uit de Geschiedenis van dien tijd bekend. Zie robertson, Geschiedenis van karel V, IIIde D. bl. 57 en 70. Vert.

(*) Brief van napoleon aan den Koning van Holland.



‘.....27 Maart, 1808.

Mijn Broeder! - De Koning van Spanje, karel IV, heeft afstand gedaan. Het Spaansche volk roept luide om mij. Zekerlijk zal ik geen' duurzamen vrede met Engeland hebben, dan door eene groote beweging op het vasteland te veroorzaken. Ik heb besloten, een' Franschen Prins op den troon van Spanje te plaatsen. De Hollandsche lucht is niet goed voor u; en bovendien, Holland kan zich, na zijnen val, niet weder verheffen. Het zij er vrede kome of niet, bij de geweldige veranderingen in de wereld, is er geen middel voor hetzelve, om zich staande te houden. Bij deze gesteldheid van zaken denk ik aan u voor den troon van Spanje. Antwoord mij stellig, hoe gij over dit plan denkt. Indien ik u tot Koning van Spanje benoem, laat gij u de keuze welgevallen? kan ik op u rekenen? Antwoord mij ten eerste slechts met een paar woorden: “Ik heb uwen brief van den .... ontvangen; ik antwoord ja,” en dan verwacht ik, dat gij doen zult, wat ik zal willen; of schrijf neen, hetgeen dan wil zeggen, dat gij mijnen voorslag niet aanneemt. Schenk aan niemand in dezen uw vertrouwen, en spreek, bid ik u, tot niemand, wie hij ook zijn moge, van den inhoud dezes briefs; want eene zaak moet reeds haar volle beslag hebben, eer men laat blijken, er aan gedacht te hebben.

(Geteek.) napoleon.’

(*) Op zijne reizen was elk Logement hem wèl, mits geen straaltje lichts zijne slaapkamer konde binnendringen; zelfs geen nachtlampje duldde hij.’ - Mémoires de Mad. durand.

(*) De Critische Wijsbegeerte, of Transscendentale Bovennatuurkunde.

(*) Eene niet onaardige, maar onvertaalbare woordspeling, gegrond op den dubbelen zin, in het Fransch, van artifice, beteekenende zoo wel vuurwerk, als kunstgreep, list, bedrog. - Vert.

(†) Hoe onnaauwkeurig zijn soms de berigten van vreemdelingen, die slechts vlugtig eene plaats bezoeken! Om slechts één uit zoo vele te nemen: de beide, weleer bloeijende, dorpen Oost- en West Zaandam werden door een decreet van napoleon, bij zijn kort verblijf aldaar, tot eene stad vereenigd, onder den naam van Zaandam. Oorlogsschepen werden er niet gebouwd, maar wel vele koopvaardijschepen; hetgeen echter, ten gevolge der kwijning van koophandel en zeevaart, geheel heeft opgehouden. Vóór weinige jaren is er op nieuw eene scheepstimmerwerf aangelegd. Niet bij de tweeduizend molens, gelijk de Franschman verzekert, maar bij de tweehonderd worden er nog geteld, zijnde meerendeels zaagmolens, oliemolens en pelmolens. - Vert.

(*) Met Franschen, behoorde hier te staan. - Vert.

(*) Wij herhalen, wat wij reeds zeiden, dat wij ons opzettelijk van nagenoeg alle aanmerkingen onthouden, als die veelligt even veel plaats als de tekst zelf zouden beslaan, en bovendien doorgaans overbodig zijn. - Vert.

(*) Rizos verklaart, deze aanteekeningen uit de papieren van ratib-Effendi, welke, na diens vermoording op het eiland Rhodus, in handen van eenen Turk, dien hij kende, vielen, te hebben ontleend.

(*) Les Cours du Nord, ou Mémoires originaux sur les Souverains de la Suède et du Danemarc.

(*) Van dit voorval, en van het deel, hetwelk brockdorff (een uit 's Konings gevolg) aan het over boord vallen van den Kroonprins had, wordt melding gemaakt in de Noot 2. achter het gemelde Iste Deel. - Vert.

(*) Wij deelen deze bijzonderheid voornamelijk mede, om den Heer drouet, of dezulken, die hem gemeenzaam kennen, in de gelegenheid te stellen, van zijne eer, zoo die in deze Mémoires te onregt werd beklad, te handhaven; hetgeen ons, als zijne landgenooten, die op zijn waarlijk ongemeen talent roemdragen, bijzonder aangenaam zijn zal.

(*) Deze is bij de Etmeidan gelegen, en is de schouwplaats van plegtige optogten van het Hof. Derwaarts begeeft zich de Sultan met zijnen Hofstoet op de twee groote Bairam-feesten, om het gebed der vaste te verrigten.

(*) Scribbled Rhymes and scribbling Rhymers.

(*) Zie den brief in de English Chronicle van November 8-11, gedagteekend Grou, den 12 October.

(*) Zie, in den Morning Herald van den 21 October 1828, den brief, gedagteekend: Naaxens [lees
Waaxens] den 10 October.

(*) Deze Anekdote lag bij de Redactie ter plaatsing gereed, toen zij dezelve, met eenige bevreemding, in de Amsterdamsche Courant vond medegedeeld. 't Is sinds eenigen tijd in zwang geraakt, ook de Couranten van Letterkundig Mengelwerk te voorzien. Wij laten het intusschen aan het oordeel der Lezeren over, waar stukjes, als dit b.v., eigenaardigst te huis behooren.

(*) De afstand van Camel, tegenover Sourabaya, tot Bancallan (de Residentie van den Sultan) is ongeveer 3 uren gaans.

(*) Vechtersbazen.

(†) Dansmeisjes.

(*) Den inzender van dit en vorige luimige versjes durven wij wel aanmoedigen, den lezer van ons Tijdschrift op meer dergelijke uit zijne Oostindische portefeuille te vergasten. - Redact.

(*) Dat thans in Brazilië de slavenhandel nog openlijk en sterk wordt voorgezet, blijkt daaruit, dat in de maand Januarij 1826 te Rio Janeiro nog 5672 slaven zijn aangekomen. Als inkomend regt, echter, wordt voor ieder hoofd 100 gulden betaald. Zie Konst- en Letterbode, 1826. No. 31. Vert.

(*) Het bedoelde besluit is van den 15 Junij 1814. Bij hetzelve had onze geëerbiedigde Koning reeds eenige voorloopige maatregelen in het werk gesteld, om den slavenhandel te keer te gaan. Bij de wet van den 20 November 1818 werd dezelve middellijk en onmiddellijk verboden, en gestrenge strafbepalingen, tot het beteugelen daarvan, tegen de overtreders bepaald. Zie deze wet in het Staatsblad, 1818, No. 39, Staatscourant van 30 November 1818, en verder de deliberatiën der Staten-Generaal over dezelve, Staatscourant van 18, 19, 20 en 24 November. Op den 4 Mei deszelfden jaars had de Koning der Nederlanden met dien van Grootbrittanje een Contract aangegaan, waarbij wederkeerig maatregelen genomen zijn ter krachtdadige wering van dezen handel; wordende daarbij tevens een wederkeerig regt van visitatie van verdachte schepen, onder zekere bepalingen, toegestaan, en gemengde Geregtshoven daargesteld, welke over de te dezen aanzien begane overtredingen zouden vonnissen, waarvan het eene in eene der bezittingen van Z.M. den Koning der Nederlanden, het andere op de kust van Afrika zoude resideren. Zie dit Contract in de Staatscourant van 31 October 1818, en de Reglementen voor de wederkeerige visitatiën en de gemengde Geregtshoven in de Staatscourant van 2 November 1818. Verder heeft Z.M. den 16 April 1821 nog een besluit genomen, waarbij de invoer van slaven in de volkplantingen van ons Rijk, bijzonder in Suriname, verboden wordt uit zoodanige vreemde volkplantingen, alwaar derzelver invoer uit Afrika verboden is. Zie hetzelve in
het Staatsblad van dat jaar. Eindelijk nog zijn, bij besluit van 4 Januarij 1826, eenige verordeningen gemaakt op het houden der slavenregisters, en op de aangiften daarop bij geboorte, sterven, overgang van eigendom enz. in de volkplantingen van ons Rijk. Verg. Arnhemsche Courant van 17 Augustus 1826. Vert.

(*) Dit werktuig is zeer goed vervaardigd door den Heer l. van voorst, Mr. Goud- en Zilversmid te Utrecht.

(*) De Columbus herinnert daarbij een oud Hoogduitsch kerklied: ‘Herr, ich wil ja gerne bleiben, was ich bin, dein armer Hund;’ hetgeen onze Europesche Jerkers, die er in zekeren zin, onder andere benamingen, genoeg gevonden worden, misschien wel weder in gebruik zouden willen brengen.

(*) Eene dier vertellingen, de nieuwe Paris getiteld, welke den dichter ook in latere jaren nog levendig in het geheugen bleef, vindt men in zijne werken, Bd. 17. S. 78 u.f.

(*) In 1788 was de geheele bevolking 3,800,000; thans haalt zij acht millioenen!

(*) Deze advertentie luidt aldus: Le Club des Échecs d'Anvers est entré hier dans son nouveau local, place de Meir, au cidevant Café du Palais. Cette Société, qui au 1 Mars 1825, jour de son installation, ne comptait que soixante membres, en possède deja en ce moment plus du double, sans y comprendre les membres honoraires qui n' habitent point la ville. On y remarque les amateurs les plus distingués aux jeux d' échecs et de dames de cette grande cité, ainsi que la plupart de ceux réputés de la première force dans le Royaume.

(*) Gemakshalve voor den druk zijn de donkere ruiten wit gelaten, als voor den kenner van dit spel voldoende.

(*) Twee pond Oostersch gewigt.

(*) Jes. XLVI:102,

(†) Vergel. 2 Pet. I:21.

(‡) Men zie het Bijbelsch Huisboek van stronck op deze plaats.

(*) Deze Leerrede werd uitgesproken op den eersten Zondag in 1825 en van dit jaar 1829.

(*) Ps. XXX:6.

(*) Erang. Gez. XX:1.

(†) Evang. Gez. XVIII:3.

(‡) Ik heb dit toepasselijk gedeelte hier aanmerkelijk verkort.

(*) Vergelijk d'azara, Quadr. du Paraguay. Paris, 1801. 8vo. II. p. 380-386.

(*) De Animal. nat. Lib. XII. C. 41. medio. Sommigen lezen: even als de cerastes, eene soort van gehoornde slangen in Egypte.

(†) Zie geoffroy st. hilaire, Mém. du Mus. d'Hist. nat. XII. 1825. p. 100-115. Pl. V.

(*) Zie over deze soort hetgeen de Hooggel. Heer n.c. de fremery onlangs heeft bekend gemaakt in de Natuurk. Bijdragen, verzameld door h.c. van hall enz. III. bl. 329 en verv.

(*) Aelianus, de Anim. nat. Lib. X.C. 24. Plinius, Hist. Nat. L. VIII. C. 25.

(*) Martelaar.

(†) Nieuwe beknopte uitgave, 1823. I. 249. Wij deelen dit antwoord van scharafeddin, dat bilderdijk tot zijn eigen gevoelen maakt, voor 't gemak van den lezer, mede. ‘Martelaar is,’ zegt hij:

Die met een vroom gemoed, door plichtbesef gedreven, 
En naar zijn beste licht, voor de eer der Godheid vecht; 
Die offert, schoon hij doolt, der Godheid bloed en leven, 
En sterft als Martlaar Gods, aan wat partij gehecht.’ 


(*) Avondschemering, 1828. bl. 116.

(†) Apropos! Men leze hier, buiten vele anderen, ernesti en segaar eens na!

(‡) 2 Sam. XII:7a.

(*) Avondschemering: de Balling in 1795, bl. 32.

(*) Het moge iemand toeschijnen, dat het omringen der begraafplaatsen met een' hoogen steenen muur, in plaats van met eene grucht, beter is, om het stelen der lijken te verhoeden, vooral bij den winter, als de wateren bevrozen zijn, mij komt het denkbeeld van een' kerker, of van eene kerk, waarin de dooden als zijn in gesloten, bij het zien van eene begraafplaats van een' muur omringd, telkens voor den geest; en gelijk daarin de kwade dampen en uitwasemingen dan blijven hangen, die op eene opene begraafplaats door den wind gedurig worden weggevoerd, en hier dus het doel van het aanleggen van buitenbegraafplaatsen, om de gezondheid te bevorderen, of liever de ongezondheid dier plaatsen tegen te gaan, geheel niet bereikt werd, zoo vervalt, op eene begraafplaats met een' muur omringd, het genot van dat ruime uitzigt, dat wij op een open kerkhof ontwaar worden, dat met het verhevene zoo naauw verwant is, en dat ons daar naar het oneindige en eeuwige henen wijst; en zeer juich ik dus het besluit des Konings toe, om in dit opzigt vrijstelling te geven van de wet van den 23 Prairial van het 12 jaar, volgens hetwelk alle begraafplaatsen met muren omringd moesten worden.

(*) Om dit laatste doel algemeen te bereiken, zou ik wenschen, dat alle opschriften op de graven in het Nederduitsch, en wel in zuiver (goed taalkundig) Nederduitsch geplaatst werden, en dat daartoe op alle plaatsen de opschriften, vóór zij gebeiteld of geschilderd werden, door iemand, die de taal verstaat, werden nagezien en, zoo noodig, verbeterd, opdat wij de schande van de onkunde onzer taal niet met onze grafzerken vereeuwigden.

(*) Te Deventer worden, in de IJzergieterij aldaar, zeer aardige gedenkteekenen van ijzer vervaardigd, van alle vormen, die men slechts opgeeft, en waarvan sommige niet meer dan een groote honderd gulden kosten, dat men ook al voor eene zerk betalen moet, als deze eenigzins fraai gebeiteld is. Het stuk, bij voorbeeld, waarvan de afbeelding hier boven staat, kost te Deventer, met de 350 letters, getalmerken en zinteekens, die op de vier zijden van hetzelve verheven gegoten zijn, slechts f 132-: Naar het Oosten staat op hetzelve de naam, geboorte- en sterfdag van de ontslapene; naar het Westen het opschrift, dat men op de afbeelding leest; en naar het Zuiden en Noorden: zalig zijn de dooden, die in den heere sterven, en: de gedachtenis der regtvaardigen zal in zegening blijven.

(*) Deze Vorst kan misschien aangemerkt worden als de Czaar peter der Sandwich- eilanden. Hem is het gelukt, het eerst een regelmatig bestuur en eenige gebruiken van beschaafde volken in te voeren, in plaats van de oude woestheid der eilanders.

(*) In de Leeuwarder Courant van Vrijdag den 21 Maart 1828, No. 24. In dit blad, en ook in den Letterbode, No. 14, vindt men den ouderdom gesteld op 55 jaren; in die eerste opgave had men zich vergist.

(*) Johannes beucker, of ook van beucker Senior, de Betovergrootvader van onzen andreae, een leerling van ulric huber, is als Procureur Generaal 's Hofs van Friesland van 1679 tot 1704 zoo wel, als door zijne Decisiones Frisicae, roemrijk bekend.

Nog meer zijn oudste Zoon, insgelijks johannes geheeten, wiens zeldzame bekwaamheden in denzelfden post, als opvolger zijns Vaders, van 1704 tot 1742 betoond, nog in levendige gedachtenis bewaard worden. De Zoon en Kleinzoon van dezen zijn mede bekwame Regtsgeleerden geweest.

De tweede Zoon van johannes Senior, henricus beucker, de Overgrootvader van andreae, was als voortreffelijk Pleitbezorger in groot aanzien, toen een te vroegdige dood hem der maatschappije ontrukte. Zijn oudste Zoon, johannes beucker, heeft denzelfden roem gehandhaafd tot zijnen dood, in 1771.

Eene Dochter van johannes Senior, petronella beucker, is de Echtgenoote geweest van jacobus voorda, en alzoo de Moeder van bavius en van johan hendrik voorda, alle drie als voortreffelijke Regtsgeleerden beroemd, en weleer sieraden der Franeker, Leydsche en Utrechtsche Hoogescholen. Met de beide laatstgenoemden heeft andreae nog lang in naauwe vriendschap mogen leven.

Men zie over allen gab. de wal, Oratio de claris Frisiae Jureconsultis, Leov. 1825. p. 130, 134, 136, 378, 395, 387.

(*) Mr. reinier dibbetz, ook naderhand een man van vele bekwaamheden, groote schranderheid en vlugheid, die verscheidene belangrijke posten bekleed heeft.

(*) Vele bijzonderheden, den kindschen en jeugdigen leeftijd van andreae betreffende, ben ik aan de vriendelijke berigten van dezen zoo eerwaardigen grijsaard verschuldigd, die nog in drieëntachtigjarigen ouderdom, onder het genot eener goede gezondheid, zijnen dienst als Predikant te Britswerd en Wieuwerd volijverig waarneemt, en nog onlangs een Latijnsch gedicht van meer dan 100 verzen heeft uitgegeven, ter vereering van zijnen ouden begunstiger en vriend, den Baron m.w. van aylva.

(*) De Heer ekama is, als Hoogleeraar in die wetenschap aan de Universiteit te Leyden, overleden, den 23 Febr. 1826, in den ouderdom van 53 jaren.

(*) Reeds den 26 Januarij 1793 verdedigde hij, onder Prof. chaudoir, onder anderen, deze Thesis: Sermonis origo ex ipsa hominis natura, externisque hujus relationibus repeti potest. De supernaturali quadam institutione aut miraculo hic cogitare, nec opus est nec decet.

(*) In het laatste jaar zijns levens verhaalde hij mij, dat hij weder, gelijk meermalen, last had van slapeloosheid in den voornacht, doch zich in dien anders vervelenden toestand nu niet, zoo als voorheen, met lezen bezig hield, maar daartoe Algebraïsche voorstellen verkoos, welke hij zich denkende oploste, tot dat de slaap hem beving. Welk eene voorstellingskracht en werkzaamheid van geest!

(*) Mevrouw andreae overleed te Leeuwarden, den 28 Febr. 1822, in den ouderdom van bijna 43 jaren, in het kraambed van een Dochtertje, dat, catharina elisabeth petronella geheeten, na zes jaren hare zalige Moeder in het graf volgde, den 8 Febr. 1828, en zoo haren treurenden Vader slechts eene maand voorging. Voorheen hadden de kinderlievende ouders te zamen het verlies te betreuren gehad van een Dochtertje, metje elise, dat, na een smartelijk lijden van bijna zes, in den ouderdom van omtrent negen jaren bezweek. Nu wordt de dierbare nagedachtenis der beide waardige Ouders dankbaar vereerd door twee Dochters en eenen Zoon, met name henrietta taetske margrieta beucker andreae, Echtgenoote van Jr. c.l. waubert de puiseau, johan hendrik beucker andreae, en baukje maria beucker andreae.

(*) Dit Herbarium is, zoo als ik verneem, door de familie bestemd tot een geschenk voor 's Rijks Athenaeum te Franeker. Het zal alzoo een blijvend gedenkteeken zijn, en gelegenheid geven, om de kundigheden des verzamelaars in bijzonderheden te doen kennen.

(*) In den Letterbode, 1828, No. 14, wordt alleen, als op den naam van andreae, door de Nederlandsche Huishoudelijke Maatschappij, als Bijlage, uitgegeven, vermeld en geroemd, Waarnemingen wegens den invloed van het Zeewater op het Plantenrijk, bij de laatste geweldige overstrooming in Friesland.

(*) 't Woord hunne, of henne, beteekent, in de oude Friesche taal, een lijk. Vandaar misschien het woord hunnebed voor een graf. Nog zegt men, bij ons, iemand verhennekleeden, voor het doodkleed aantrekken.

(*) Lessen over de Red. en fr. Lett. D. III. bl. 175.

(*) Iste D bl. 68. 2de druk.

(**) Parad. lost, B.I.v. 589. naar de vert. van den Heer van kampen, in zijne Verhand. over de Heldendichten.

(*) Te vinden in de aanteek. bl. 109 van het Mag. voor W. en K. door van kampen.

(**) Geschiedenis der Ned. L. en W. D. II. bl. 463.

(*) Theorie der Schoone K. en W. D. I. bl. 50.

(*) Lessen over de Red. en fr. Lett. D. III. bl. 95.

(**) Wandsbecker Bothe, IIIter Theil, S. 58.

(***) Brieven over versch. onderwerpen, D. VI. bl. 153.

(*) Taal- en Dichtk. Versch. D. I. bl. 7 en verv.

(*) Lessen over de Red. en fr. Lett. D. III. bl. 174.

(**) Esmenard, la Narigation, Poëme, dans le disc. prélim. XXII. suiv.

(*) Gedichten, D. I. bl. IX.

(†) Te vinden in de Werken der Holl. Maatschappij van fraaije Kunsten en Wetenschappen, D. VII. bl. 85.

(*) Een naauw vertrekje, van slechts zeven of acht guldens jaarlijksche huur, maakte zijne geheele woning uit; en hij, hoe doof en bevende ook in de klimmende jaren, moest dagelijks, met eene houten kast op den rug, langs de, veelal verstrooide, huizen en hutten der omliggende dorpen en gehuchten rondsukkelen, om uit een' onbeduidenden koophandel een gering bestaan te vinden.

(*) Dit is de gewone heilwensch, waarmede de Joden nog hedendaags elkander begroeten in het Hebreeuwsch, en ook door Christenen gaarne begroet worden.

(*) In een artikel uit den Echo de Paris, overgenomen in het algemeen Handelsblad van 6 Junij ll., leest men, onder anderen, dit: ‘- Metderdaad is de tabakspijp te Parijs geheelenal in de mode; zij heerscht er met een overmagtig geweld. In de straten, op de pleinen, in de publieke tuinen vermengen zich hare verpestende wolken met het opstuivende stof, en maken den dampkring zwart, dien wij inademen. Reeds zijn wij, op het voorbeeld van Amsterdam, zoo verre verzeild, dat wij te paard en in rijtuig de pijp in den mond hebben. Men behoorde deze gewoonte aan matrozen en soldaten over te laten,’ enz.

(*) Wanneer, omtrent onderwerpen als het onderhavige, de gevoelens zoo zeer tegen elkander over staan, ligt van wederzijden meestal iets waars ten grondslag der bewering, en de waarheid in het midden van beide. Redacteur, voor zichzelven meer instemmende met den Fragment-schrijver, vond daarin geene voldoende reden, om ook niet de keerzijde aan het oordeel der Lezeren van dit Tijdschrift te onderwerpen, en onthoudt zich daarom van het mededeelen der bedenkingen, welke bij het lezen van dit Iets zich aan hem als opdrongen.

(*) Blijk van onpartijdigheid te mogen geven, is den Redacteur steeds welkom, daarom plaatst hij, onverwijld, dezen ongefrankeerden Brief; terwijl hij intusschen, op denzelfden grond, voor een wederant voord, bijaldien de eerste Briefschrijver zich daartoe genoopt vinde, zijn Tijdschrift desgelijks openstelt.

(*) Deze verknochtheid zal zich dan ook wel meest bepalen tot die Elzassers, die van lieverlede de Fransche taal aangenomen hebben; ten minste zij uit dit Departement, die in het Duitsch geschreven hebben, leggen zulks in geenen deele aan den dag; men leze slechts, in de gedichten van pfeffel, het schoone gedicht An die Schweizer, bey ihrem Heimzug aus Frankreich, im October 1792, medegedeeld door n.g. van kampen, in deszelfs Handboek der Hoogduitsche Letterkunde, 1ste St. bl. 248, waar die Geleerde, naar het mij voorkomt, geenszins het gevoelen van den voormaligen Prefect der monden van de Maas beaamt. Ook de Schrijvers van het Conversations-Lexicon schijnen daarmede niet in te stemmen, wanneer zij op het Art. Elsas zeggen: Die Einwohner haben grösstentheils die Französische sprache und sitte angenommen; latende hun dus tevens met de zeden de taal aannemen. - Van der aa.

(**) Over dit onderwerp hebben wij den Heer willems, in het Koninklijk Genootschap van Taal. en Dichtkunde te Antwerpen, eene Verhandeling hooren voorlezen, welke wij, om de nieuwheid der gezigtpunten, waaruit dit gedeelte der Geschiedenis daarin beschouwd wordt, gaarne zouden zien in druk verschijnen. - Van der aa.

(***) Het is bekend, dat de Heer de stassart in 1815, de zaak van zijn vaderland verlatende, zich in dienst begaf van zijnen ouden meester, napoleon, en dat hij, bij het inrukken der Fransche legers in België, reeds tot Intendantgénéral de la Belgique benoemd was. Zie Biographie det Contemporains, op het Art. de stassart. - Van der aa.

(*) Dit is zoo waar, dat men, met eene duidelijke kaart der zuidelijke provinciën in de hand, aan den loop der aldaar gelegene bosschen, op de meeste plaatsen, kan weten, waar Vlaamsch en waar Fransch gesproken wordt. Zoo is het Sonienbosch (bois de Soignes), ten zuiden van Brussel, in Zuid-Braband, de grensscheiding tusschen die beide talen; terwijl het Ardennerwoud, in het Luxemburgsche, het Hoogduitsch van het Fransch afscheidt. - Van der aa.

(*) Guillaume, Tragédie en cinq actes et en vers, par M. alvin; Bruxelles, 1821.

(*) Plut. in dione.

(†) Plut. in dione. - Cicero, Tusc. Quaest.

(*) Cromwell was, toen hij reeds Generaal was, somtijds uitgelaten dartel, zelfs bij de gewigtigste zaken; iets, hetwelk ons zeer moet doen twijfelen, of hij toen nog
wel de oude dweeper was. Toen men, vóór 's Konings regtsgeding, over den Regeringsvorm raadpleegde, smeten hij en ludlow elkander al grappend met kussens naar 't hoofd, en bij de onderteekening van 's Konings doodvonnis smeerde de aanstaande Protector de pen met inkt zijnen Collega martin in 't gezigt, die hem op zijne beurt eveneens teekende. Zie hume.

(*) De Independenten of Brownisten, die, herwaarts om de vervolging des geloofs gevlugt, rusteloos van aard en
overdreven in godsdienstijver, naar Amerika weken, bragten dit denkbeeld over. - N.c. lambrechtsen, Geschiedenis van Nieuw-Nederland.

(*) Wagenaar, XII. 382.

(†) Wagenaar, XI. 372.

(*) Gedenkschriften van Jr. alexander van der capellen, II. 268. Van aitzema, Zaken van Staet en Oorlogh, op meer dan ééne plaats. Wagenaar, XII. 200. Cerisier, VI. 513.

(†) Wagen. XII. 383.

(‡) Art. VI van het Trakt. bij aitzema, X.

(§) Cerisier, VI. 513.

(*) Wagenaar, XII. 8.

(*) J.c. de jonge, Levensbeschrijving van joh. en corn. evertsen, 1820.

(*) Hetgeen kok zegt, Vaderl. Woordenboek, XIII. 6: ‘Zij genoten dit voorregt slechts twee jaren,’ is eene dier onnaauwkeurigheden, waarvoor werken van zulk een' omvang zeer blootstaan, en van welke kok in het geheel niet vrij is. Volgens den authentieken druk der Unie, teekenden, van wege der Graefschappe van Drenthe, Jr. johan van echten en hindrik vos van steenwyck eerst den 11 Aprilis 1580; rennenberg's verraad van Groningen is den 3 Maart van hetzelfde jaar: hiermede is die tweejarige zitting niet overeen te brengen. Zonder tijdsbepaling, zeggen die van Drenthe, in eene Memorie over dit punt, (bij aitzema op 1651) ‘dat zij sessie en stemme hebben gehad en genoten.’

(†) Tegenwoordige Staat van Stad en Lande, I. 465.

(§) P. paulus, Verklaring van de Unie van Utrecht, I. 86 en verv.

(*) Quaestiones Juris Publ. Lib. I. Cap. XVI.

(*) Wagenaar, XIV.

(*) Indien Prof. moscati gelijk heeft, zou er misschien toch eenig onderscheid plaats hebben. Doch Ezels zijn zelden met obstructies gekweld. Volgens björnstähl (Reize, enz. IIde D. bl. 279.) heeft genoemde Hoogleeraar, uit ontleedkundige gronden, willen bewijzen, dat de mensch op
vier voeten moet gaan, en dat meest alle ziekten, inzonderheid zwaarmoedigheid en dergelijken, daarvan komen, omdat wij op twee beenen gaan. Dit diene, zoo het kan, als een Recipe voor Hypochondristen. Probandum, ut fiat probatum.

(*) Het is bekend, dat in Engeland de oudste zoon groote voorregten heeft.

(*) Het hapert, mijns inziens, aan het doorzigt van den Doctor, dat hij mij niet verstaat. Jeder verhaalt iets. Zijne bewijzen zijn mij nog niet geldende. Geschikte en geloofwaardige bronnen noemt hij niet. Swedenborg is dus geen bedrieger; maar - een bedrogene? Zekerlijk ja. Op het punt van visioenen bestaat er geen derde geval. Hetgeen de Heer tijdeman bl. 272 beweert nopens die gewaande visioenen, wordt uit den mond van Koningin ulrika zelve duchtig weêrsproken; zie frederik de groote, zijne Familie, zijne Vrienden en zijn Hof, door d. thiébault, bl. 278 volgg. Wij noemen swedenborg eenen dweeper, om hem niet als schurk te brandmerken. Zie toe, Heer Doctor! dat uwe quasi-verdediging hem niet openlijk aan de kaak stelle! Voor het overige moogt gij regtmatigen twijsel aangaande het visioen van uwen swedenborg gelijkstellen met het gedrag van den Joodschen Raad, die de krijgsknechten omkocht, om uit te strooijen: De Discipelen zijn des nachts gekomen, en hebben hem gestolen, als wij sliepen. Dit getuigt van uwe blinde vooringenomenheid voor uwen Heilig. Magtspreukig en redeloos zullen wel anderen dit uw oordeel noemen. Doch wij voor ons protesteren luide tegen de profane vergelijking, welke gij maakt tusschen de
welbewezene opstanding des Zaligmakers en het gewaande visioen van uwen swedenborg. Op dit punt zult gij, voorwaar! bij Protestanten weinig bijval vinden. Uwe duizenden (?) zullen hier weinig uitregten. - v.W.

(*) Iets over de beginselen, waarop het Strafwetboek, in 1827, aan de tweede Kamer der Staten-Generaal van het Koningrijk der Nederlanden overgegeven, rust: door Mr. j.r. de brueys, Hoogleeraar in de Regten aan de Hoogeschool te Utrecht. (Bijdragen tot Regtsgeleerdheid en Wetgeving, IVde D. No. 3. bl. 387 enz.)

(*) Zie, als boven, Bijdragen tot Regtsgeleerdheid en Wetgeving, bl. 409.

(*) Wanneer wij, hier en vervolgens, van Wijsgeerte en Wijsgeeren spreken, willen wij gehouden zijn, aan die woorden zoodanig eene beteekenis te verbinden, als waarmede dezelve, van socrates af, de tijden door, door alle ware Wijzen gebezigd zijn; en gelijk dezelve nog onlangs, in de Brieven over Hooger Onderwijs, door den Utrechtschen Hoogleeraar van heusde uitgegeven, zijn gebezigd en verklaard geworden. Deze aanwijzing zal, welligt, ter voorkoming van misverstand, niet overtollig wezen.

(*) Men zegge vrij, dat de voorstanders van het afschrikkingsstelsel zich tevens verpligt hebben gevonden, door alle gepaste middelen, voor te komen, dat de misdadiger niet meer en meer verdorven worde; dat men hem moet pogen te verbeteren, vooral, en met dubbele zorge, wanneer het jeugdige misdadigers zijn: maar men vergunne ons te vragen, wat men, in vroegere jaren, ter verbetering van gevangenen, oudere en jongere, in ons Vaderland, gedaan hebbe? Op eene enkele plaats moge men al eenige loffelijke pogingen hebben aangewend, over het geheel en in de meeste gevangenissen bleef men geheel werkeloos; ten ware men de wekelijksche voorstellen van Catechizeermeesters en Krankbezoekers als voldoende mogt willen doen voorkomen. En wat baat het, iets als pligt te erkennen, wanneer hetzelve niet door daden, althans over het geheel, worde achtervolgd en nagekomen?

(*) Wenschelijk ware het, onzes inziens, evenwel, dat de blijvende en steeds aanklevende schande niet als bestanddeel der straf werd behouden. Montesquieu zegt wel, en te regt: ‘que la plus grande partie de la peine soit l'infamie de la souffrir;’ maar de misdadiger drage, in den geest van montesquieu, die infamie zelf, en gevoele haar innig en diep, zonder dat hem dezelve, door anderen, onmeêdoogend, en, let wèl, na zijne vrijstelling, voor de voeten worde geworpen. Of beseft men dan niet, dat men, juist door deze infamie-theorie, elke tijdelijke straf in eene levenslange verandert? En is dit betamelijk? is dit regtvaardig? is dit in den geest des Christendoms?

(*) Zie, als boven, Bijdragen tot Regtsgeleerdheid en Wetgeving, bl. 401. Dat het te pronk staan, bij wezens, die geene schaamte gevoelen, den spotlust opwekt, is niet moeijelijk te verklaren. En zou het minachten der bloote gevangenisstraf ook welligt veel voedsel ontvangen van de bewustheid, dat van den gestelden termijn, doorgaans, bij een redelijk gedrag, gedurig afslag te bekomen is?

(†) Zie van hove en tijdeman, over de zedelijke verbetering der Misdadigers, bl. 120 enz.

(*) Geheel in dezen geest is het gestelde in het Jahresbericht der Direction der Straf- und Besserungsanstalt zu Naugardt für 1 28, waar wij lezen: ‘So verabscheuungswürdig zwecklose Grausamkeit gegen den Züchtling seyn mag, so grausam und verhängnissvoll ist für das friedliche Publikum eine allzugrosse und zwecklose Gelindigkeit gegen denselben. Die Detention im Zuchthause verliehrt für ihn alles Abschreckende, das ohnehin mit dem Dunkel der Unbekanntschaft und der Ungewissheit verlohren geht, und der Beamte legt dadurch den Grund zu
Rückfällen, was dem Hause am Ende das Ansehn und den Ruf eines Asyles für den Nothfall giebt.’ (Zie Jahrbücher der Straf- und Besserungsanstalten, u.s.w. von Doctor n.h. julius, 1829, 4tes Heft. Berlin, bei j.c.f. enslin.)

(*) Iets dergelijks te willen, heeft men den voorstanderen van het nieuwe stelsel wel eens te last gelegd. Maar, waartoe de zaak tot dit uiterste gedreven? Of wordt de Gevangenis een Godshuis, wanneer men, door arbeid, schoolonderrigt, godsdienstig onderwijs, zedelijke lektuur en menschkundige toespraak, aan de verbetering van onkundige, onbeschaafde, verwaarloosde en onzedelijke wezens nuttig poogt te zijn? Men kan, met Gods hulp, veel goeds in een' kerker stichten, zonder dat dezelve daarom eene begeerlijke verblijfplaats worden zal.

(*) Waarschijnlijk joseph wolff, die, vóór eenige jaren, te Amsterdam zich heeft doen kennen.

(*) Zie de Godgeleerde Werken van menno simons, fol. Amst. 1681, bl. 258.

(*) Zie mosheim, Kerk. Geschied. 2de Druk, Amst. 1776. D. VII, 16de Eeuw, IIIde Afd., IIde D.H. III, bl. 228, in de Noot, waar het gezegde gevoelen door dien geleerden schrijver verdedigd wordt.

(†) Zie mosheim, t.a.p. bl. 238 env. H. schijn, Geschied. der Menn. vert. door g. maatschoen, Amst. 1743. D. I, bl. 220 env. Brandt, Historie der Reformatie, Amst. 1671. D. I, bl. 109 env. enz.

(*) B. v. ferickius, Hist. der Reform. door m. luther, Delft 1728, IIIde D. en aldaar in de gouden en zilveren Eergedachtenis van luther, bl. 304. Brandt, t.a.p. bl. 124, 176 en Aant. 30, 31. Mosheim, t.a.p. bl. 243 env. IJpeij, beknopt Overzigt van de Geschiedenis der Hervorming der Christelijke Kerk in de 16de Eeuw, Gron. 1817, bl. 98, 99 enz.

(*) Brandt, t.a.p. bl. 587 en 609.

(†) Zoo b.v. spreekt hij in zijne Werken, fol. 148: ‘Munster en heb ick van myn leefdage niet gesien, in haer gemeynschap niet geweest. Verhope oock, door des Heeren genade, met soodanigen (soo daer noch eenige syn mochten) noch te eten, noch te drinken, gelyck my de Schrift leert, het sy dan saeck, dat sy haren grouwel van herten bekennen, rechtschapen ende oprechte vruchten der boete doen, ende die waerheyt, ende dat Euangelium in rechter wyse nakomen.’ En een weinig verder: ‘Alle degene, die dat kruice Christi van haer stooten, (gelyck die van Munster deden) des Heeren woordt den rugge ende
de hacken bieden, die wereltlycke liefde (hoewel in eenen goeden schyn) wederom aangrypen, den valschen Godsdienst wederom toestaen, ende daer gemeynschap mee hebben, in alle pronckerye ende hooveerdigheyt wandelen, volsuypen, wederom op den ruymen padt ende wegh treden ende gaen, (soo sy alle schoon gedoopt waren, nadien sy in des Heeren woordt niet en blyven) so en kennen wy ze niet, oft en zyn sy onze medegenooten en broeders niet.’ Zie ook bl. 497.

(*) Volgens de vertaling van brandt, t.a.p. bl. 104: de woorden zijn genomen uit eenen brief aan de Broederen in Beneden-Duitschland en Oostvriesland. Men kan het oorspronkelijke lezen in de Epistolae erasmi, melanchthonis et mori, Lond. 1642. Lib. uit. Epist. 59.

(†) Volgens de vertaling van schijn, D. I, bl. 336. Lees het oorspronkelijke in de Opera erasmi, Lugd. Batav. 1703. Tom. III. Pars altera, fol. 1175. Zie ook Tom. III. P. I. 911. II. 1139. 1186. 1509 et 1512.

(*) Schijn, D. I. 234. D. II. 27.

(†) Mosheim, t.a.p. bl. 304.

(*) Zie over de oudheid der Waldenzen vooral leger, Histoire generale des Eglises Evangeliques de Piemont ou Vaudoises. Leyde, 1669, Livre I. Chap. 20-29. Voorts brandt, t.a.p. bl. 17 env. Venema, D. VI. Hist. Eccles. § 119. pag. 138. S. lucii Hist. Eccles. Magdeb. fol. Bas. 1624. Tom. XII. Cap. 8. pag. 547. Mosheim, D. IV. Eeuw XII, Afd. II, Hoofdst. V, bl. 387 env. J.f. martinet,
Kerk. Gesch. der Waldenzen, 2de Druk, Amst. 1775. 3de Hoofdst. bl. 23. Marten schagen, Hist. der Christenen, die men gemeenlijk Waldenzen noemt. Amst. 1732. Limborch, Hist. Inquisit. fol. 30. Cap. 8. J.a. thuani Histor. sui temporis, Lib. VI. enz. enz.

(*) Leger, Hist. gen. des Eglises Vaudoises, Liv. I. Chap. 3-17.

(*) Men kan meer van deze mannen vinden bij mosh. D. IV. bl. 381, 382, 386. leger, Liv. I. pag. 153-155 enz. Vanhier, dat de Waldenzen bij sommigen met de namen van Petrobrussianen, Henricianen, Arnoldisten en Esperonisten bestempeld werden.

(†) Brandt, bl. 16. Mosh. D. IV. bl. 384. Leger, Liv. I. pag. 154.

(*) Leger, Liv. I. pag. 12 et 156 etc. en voorts alle schrijvers, in deze afdeeling aangehaald.

(†) Zie over deze kerkvergadering en hare besluiten leger, Liv. II. Chap. 1. pag. 4. Caesaris baronii Annales Ecclesiastici, Tom. XII, ad Ann. 1176 et 1178. Lucii H.E. Magd. Cent. XII. Cap. 5. § 344, ad Ann. 1183.

(‡) Brandt, bl. 19. Leger, Liv. II. pag. 339.

(*) Thuanus, l.c.

(†) Zie over de vervolging der Waldenzen van de 12-15de eeuw, behalve vele anderen, venema, Tom VI. § 121. 253. 460. Martelaerspiegel der wereloose Christenen. Haerl. 1631. Inl. bl. 50 env. Brandt, bl. 19, 20. Schijn, D. I. bl. 194 enz. Leger, Liv. II. Chap. 1 et 2. Hist. Eccl. ex abrah. bzovii Poloni aliorumque virorum illust. Ecclesiasticis histor. monum. auctore j.f. martenesio ad Ann. 1208-1213 in Tom. II. Hist. Eccles. ex illustriss. caes. baronii annalibus aliorumque virorum illustr. monumentis, auctore abr. bzovio Polono.

(*) Zie, over dezen bulgarus, limb. Hist. Inquis. pag. 55.

(*) Limb. Hist. Inquisit. pag. 76. Venema, D. VI. § 460.

(*) De Egyptische piaster bedraagt iets minder dan 50 centen.

(*) Wij verbeeldden ons, dat, na alwat er over den buitengewonen Man alreeds gezegd en geschreven is, deze bijzonderheden en Anekdoten, ontleend uit het werk van eene Vrouw, welke zoo zeer in de gelegenheid was, hem van nabij gade te slaan, onzen Lezeren niet ongevallig konden zijn. Redact.

(*) Schoon zich ook dit reisverhaaltje door geene bijzondere dichterlijke waarde moge onderscheiden, zoo vertrouwen wij, dat de gemakkelijke versificatie zoo wel, als de losse trant, hetzelve met genoegen zal doen lezen. Redact.

(*) Ter aanmoediging van eenen 17jarigen Jongeling, vermeenden wij dit dichtstukje wel eene plaats te mogen inruimen. Redact.

(*) IJpey, t.a.p. bl. 159.

(†) Limborch, l. cit. pag. 30, 31.

(*) E. martene Thesaurus Anecdotorum, Tom. V.p. 1759. et ibi summa Fratris reinerii, de ordine Fratrum Praedicatorum, de Catharis et Leonistis seu Pauperibus de Lugduno; add. Magna Bibliotheca Veterum Patrum Col. Agr. 1612. Tom. XIII. p. 297 et ibi reinerii ordinis Praedicatorum Liber contra Waldenses Haereticos, nunc primum integre ex manuscripto codice editus per jac. gretserum Societatis Jesu, et praesertim fol. 303; verder leze men over dezen reinerius venema, H.E. l.c. § 115. pag. 134. et leger, Liv. I. pag. 169.

(†) Zie slechts leger, Liv. I. pag. 45. 101. 108, 110, 115.

(*) Zie hier de woorden van venema, T. VI. p 137. § 118. num. 2o: ‘Nec, quod ipsis imputatur, Paedobaptismum spreverunt, sed pro re non necessariâ habuerunt, ut ex ipso reinerio patet, qui ipsis tantum imputat, eos statuisse, baptismum infantum esse inutilem. Liquet quoque ex Calendario eorum Spirituali, infantes ab
ipsis fuisse sacro lavacro tinctos. Interea cum eorum pastores saepe abessent, baptismum omittebant potius, quam ut sacrificulis committerent infantes, Paedobaptismum non tam esse necessarium existimantes; unde facile oriri potuit suspicio spreti ab ipsis infantum baptismi.’

(†) Men zie, onder anderen, het reeds aangehaalde werk van j.f. martenesius ad Ann. 1199. fol. 28. Martene, Thes. Anecdotorum, Tom. V. fol. 1777. et ibi Tractatus de haeresi Pauperum de Lugduno, auctore anonymo. Magna Bibliotheca Veterum Patrum, Tom. XIII. pag. 335 sq. praes. 360b. et 341. Limb. l.c. Cap. 8. fol. 31. Liber Sent. Inquisit. Tholosanae, editus a limborchio, fol. 348 vel 176.

Men kan hierbij voegen de schrijvers, aangehaald bij schijn, D. I. bl. 195-205, en brandt, bl. 19.

(*) Zie, behalve mosheim, D. IV. bl. 381-84 en anderen, s. lucii Hist. Eccles. Magdeb. Centur. XII. Cap. 5. p. 332, waar de volgende artikelen uit de belijdenis der Petro-Brussianen voorkomen:

1o. Infantes non baptisari ant salvari alienâ fide; sed oportere suâ, id est propriâ fide, baptisari et salvari; seu baptismum sine propriâ fide non salvare.

2o. Fidem propriam sine baptismo nihil posse.

3o. Parvulos infra aetatem intelligibilem constitutos baptismo Christi non posse salvari.

4o. Baptisatos in infantiâ, postea adultos, iterum baptisandos; neque vero ideo rebaptisari eos, sed recte potius baptisari.

Pag. 338 lezen wij ongeveer hetzelfde van de Henricianen.

(†) Schijn, D. I. bl. 195.

(*) Limborch, Lib. Sent. Inquis. Tholos. f. 39 vel 91 et 96 vel 207.

(†) C. baronii Ann. Eccles. Tom. XII. ad 1178. fol. 744.

(‡) Zie, behalve de schrijvers, op bl. 19 aangehaald, Liber petri de pilichdorf, S. Theol. Prof. contra sectam Waldensium, curante jacobo gretsero, Societatis Jesu, in Magna Biblioth. Vet. Patr. Tom. XIII. fol. 312 et praesertim 331a. Venema, H.E. Tom. VI. Sec. XII. § 118. pag. 137. num. 3o.

(*) Schijn, D. II. bl. 14.

(†) Liber Sent. Inquis. Tholos. edente limb. fol. 96 vel 207.

(‡) Venema, H.E. l.c.

(§) Schijn, D. II. bl. 17-20.

(*) Zeer opmerkelijk is hun sterke afkeer van het dansen. Leger, Liv. I. pag. 195 etc. deelt het gevoelen hunner Barbes of leeraren daarover mede, zoo als hetzelve gevonden wordt in hunne oudste handschriften. Dit stuk begint aldus: ‘La danse est la procession du Diable, et qui entre en la danse entre en sa procession. Le Diable est le guide, le milieu, et la fin de la danse. Autant de pas que l'homme fait à la danse, autant de saus fait il pour aller en enfer. On pèche en la danse en plusieurs manieres: au marcher, car tous les pas sont contés, és attouchemens, ornemens, en l'ouye, en la veüe, au parler, és mensonges, és chansons et autres vanités.’ En een weinig verder lezen wij: ‘En outre les ornemens, que les femmes portent à la danse, sont comme couronnes pour plusieurs victoires, que le Diable a eu des enfans de Dieu par leur moyen. Car le Diable n'a pas seulement un glaive en la danse; mais autant de personnes belles et bien
ornées qui y sont. Car la parole de la femme est un glaive flamboïant. Et pourtant le lieu est bien à craindre, auquel l'ennemy a tant de glaives, veu qu'un seul de ses glaives doit estre redouté. - D'avantage, le Diable frate en ce lieu là avec un glaive aiguisé, car les femmes ne viennent pas volontiers à la danse, si elles ne se fardent et ne se ornent, lequel fard et ornement est comme la meule, sur laquelle le Diable aiguise son glaive; et la roüe qui se fait à la danse est aussi comme une meule du Diable, Jur laquelle le Diable aiguise ses glaives. Ceux, qui ornent leur filles, sont comme ceux qui mettent le bois sec au feu, afin qu'il brûle mieus; car telles femmes allument le feu de luxure au coeur des hommes’ etc. Eindelijk wordt in dit stuk aangetoond, dat men, door te dansen, elk der tien geboden overtreedt.

(*) Limb. Hist. Inquis. Cap. VIII. p. 37.

(*) Kerk. Gesch. D. VII. bl. 234, 235.

(*) Hist. Eccles. Sec. XVI. § 463.

(†) IJpey, t.a.p. bl. 100.

(*) De Grootmaarschalk duroc.

(†) De Divisiegeneraal junot.

(*) Hoogleeraar in de Algemeene Geschiedenis.

(*) Deze Verhandeling werd in 1826 uitgefproken in de vergadering der Maatschappij tot Nut van 't Algemeen te Deventer.

(†) Volgens het getuigenis van onderscheiden reizigers, wordt dit gevoelen overal naast het geloof aan een Opperwezen en aan onsterfelijkheid gevonden. Zelfs daar, waar de godsdienst het geloof aan kwade geesten verbiedt, heerscht evenwel dit gevoelen in eene hooge mate. Zoo zegt onder anderen finlayson, in zijne onlangs (1826) te Londen uitgegevene Mission to Siam in the years 1821 and 22: ‘The belief in the agency of evil spirits is universal (at Siam) and though disclaimed by the religion of buddha (which the Siameses profess) they are more frequently worshipped, than the latter. Nor will the darker periods of German Necromancy and pretended divination be found to exceed, in point of the incredible and the horrible, what is to be observed amongst the Siamese of the present day.’

(*) Zie vossius, de Idolatria, lib. 1. c. 5. p. 16. Hoogstwaarschijnlijk leefde zoroaster omtrent zeventig jaren vóór cyrus. Zie de Verhandeling van tychsen, de Religionum Zoroastricarum apud veteres gentes vestigiis, in de Comment. Soc. Goetting. t. XI.

(†) Homerus evenwel schrijft aan jupiter alleen de uitdeeling beide van goed en kwaad toe. Immers stelt hij ons, in het laatste boek der Ilias, dezen God met twee vaten voor, uit welke hij goed en kwaad den stervelingen toedeelt. Het eene vat bevat het goed, het ander het kwaad.

(‡) Zoo heette in de Godenleer der Laplanders de hoogste goede God jubbel, en de
hoogste booze God pärkel of Duivel. Zie schubert, Reis door Zweden, 2 d. bl. 173.

(*) Eusebius zegt, Eccles. Hist. lib. 7. c. 25, dat manes zijn stelsel der twee beginselen uit Perzië bragt en in de Christelijke kerk invoerde. Deze manes vond vele aanhangers, en volgens bayle (Dict. art. Pauliens) werd zijn gevoelen zoo algemeen in de Christelijke kerk aangenomen, dat door de zoogenoemde regtzinnigen, in Thracië en in Bulgarië alleen, 100,000 zijner aanhangers vermoord werden.

(†) Immers werd in 1750 te Wurzburg nog eene jonge Dame van aanzien als tooveres verbrand, (voltaire, Dict. Phil. art. beker) en zelfs in onze dagen heeft men lieden van tooverij zien beschuldigen. De Markgravin van Anspach verhaalt in hare Memoirs het volgende: ‘The celebrated Mademoiselle le normand, who was so frequently consulted by the Empress josephine, and whom napoleon himself did not totally disregard, was tried for witchcraft even a few years since, and it is surprizing, that the advocate, who prosecuted her, could seriously charge her with being familiar with spirits, and actually declare that she was able to raise demons and the dead.’

(*) Onder de eerste Duivelbestrijders behooren erasmus, jacob vallck, cornelis loos, david joris, jakob cats, jacobus luyt, gerardus ruyning, daniel jonctys, j. van heemskerk en abraham pahling, allen Nederlanders. Voorts pedro de valencia, thomas erast, hobbes, orchard en daillon. De voornaamste evenwel en een der eerste van allen was johannes wier, of wierius, een Nederlander, te Grave in 1515 geboren. Hij studeerde onder den beroemden cornelius agrippa, en werd Lijfarts van den Hertog van Cleef. Hij overleed in 1588. In zijne Verhandeling, de Praestigiis et Incantationibus, tast hij met veel schranderheid het toen zoo algemeen heerschend bijgeloof ten aanzien van den Duivel en der tooverijen aan. Het is opmerkelijk, dat, vroeger dan deze allen, in de 12de eeuw, coloman, een Hongaarsch Kerkvoogd en naderhand zelfs Koning van Hongarije, het niet bestaan van tooverijen openlijk beweerde, gelijk blijkt uit eene zijner wetten, welke onder anderen zegt: ‘De strigis quae non sunt nulla quaestio fiet.’

(*) De volgende berigten over bekker's leven zijn, voor een groot gedeelte, ontleend uit het werkje, getiteld: Beytrag zur Geschichte der Intoleranz, oder Leben, Meinungen und Schicksale von balthasar bekker, meist nach kirchlichen Urkunden, von j.m. schwager, Leipzig 1780. Niceron, Mémoires des Hommes illustres, tom. XXXI. Voorts hebben wij de Woordenboeken van luiscius, hoogstraten en chauffepied, benevens de Geschiedenis der Nederl. Herv. Kerk van ijpey en dermout, geraadpleegd. Wij hebben ook gebruik gemaakt van het
een en ander, hetwelk wij onder het lezen van bekker's werken, ten aanzien van zijnen persoon, opteekenden.

(†) Heinrich bekker was geboortig uit Bielefeld, in het Graafschap Ravensberg. Hier leefden nog afstammelingen dezer familie, van de vrouwelijke zijde, tot op het einde der voorgaande eeuw, in bijzonder aanzien.

(*) Zie Sterfbedde van b. bekker, bl. 3.

(†) Niet Oosterlingen, zoo als watkins verkeerdelijk zegt in zijne Biogr. Dict. art. bekker.

(*) Niet in versmaat, zoo als schwager in navolging van chauffepied zegt, maar in proza, onder den titel van: Kindermelk, of Kortbegrip van den Heidelbergschen Catechismus. Deze werd in 1668 door een' anderen gevolgd, getiteld: Gesneeden Broot voor de Kristen-kinderen, enz. Beide werkjes zijn opgenomen in bekker's Friesche Godgeleerd heid, bl.
567-624. In welk werk op eene luimige wijze de manier van katechiseren, toen in gebruik, gegispt wordt; zie bl. 50.

(*) Deze briefwissel is naderhand in 't licht gegeven, en door bekker met eene voorrede verrijkt.

(†) Zie bekker's Friesche Godgel. bl. 2.

(*) Dit werkje had bekker in het Latijn geschreven, onder den titel van: de Philosophia Carthesiana admonitio candida et sincera. Het werd naderhand door 's mans zoon j.a. bekker in het Nederduitsch vertaald. De reden, waarom bekker dit werkje schreef, vindt men bij ijpey en dermout, in hunne Gesch. der Nederl. Herv. Kerk, 2 d. bl. 487.

(†) Men leest deze testimonia in de Friesche Godgel. bl. 369-385.

(‡) Men vindt dezelve alle in de Friesche Godgeleerdheid, bl. 386-566, opgeteekend. Zie ook schwager, Leben bekkers, S. 10.

(*) Hoogstraten. Woordenboek, art. bekker.

(†) Zie Gesch. der Herv. Kerk in Nederland, 2 d. bl. 322, 323. Chauffepied geeft ons, in zijne Dictionnaire, art. bekker, p. 194, geene onwaarschijnlijke reden op, waarom de Staten van Vriesland zoo wederregtelijk en gestreng tegen bekker handelden.

(*) Gesch. der Nederl. Herv. Kerk, 2 d. aant. bl. 326 enz.

(†) Luiscius, Woordenboek, art. bekker.

(*) Gesch. der Nederl. Herv. Kerk, 2 d. bl. 557.

(†) Dit boeksken is vol gezonde en juiste redenering, en werd over het geheel wel ontvangen. De eerste druk van hetzelve verscheen te Leeuwarden in 1683 in 8vo., de tweede in 4to. te Amsterdam in 1692.

(‡) In 1688 verscheen de eerste uitgaaf der Uitlegginge van den Propheet Daniel in het licht, met eene opdragt aan de Burgemeesters van Amsterdam. De tweede uitgaaf werd door bekker's zoon in 1698 in 4to. bezorgd. Dit werk levert een overtuigend bewijs op van de uitgebreide geleerdheid, de zeldzame schranderheid en scherpzinnigheid des schrijvers. Het is vol wetenswaardige opmerkingen en wenken. Jammer, dat de stijl niet meer gekuischt is.

(*) Homerus klaagt reeds over het afnemen van het menschdom, in het 12 boek der Ilias. Ook horatius behoort tot deze eeuwige klagers: lib. 3. Od. 6. zegt hij:



Damnosa quid non imminuit dies? etc. 


Hetwelk onze bekker aldus vertaalt:



Hoe slijt de tijd der menschen zeden! 
Aleer veel beter dan op heden; 
Doch erger dan het was te voren. 
Noch snooder word na ons geboren. 


Uitlegginge over Daniel, 2 d. bl. 6.

(*) Men herinnere zich slechts de ruwe handelwijze van Remonstranten en Contraremonstranten tegen elkander; de onderlinge oproeren in vele provinciën tusschen het volk en de grooten; den gruwzamen dood der de witten, enz. enz.; terwijl de werken van roemer visser, brero, hendrik bruno, overbeek, fockenbroch en anderen niet pleiten voor de beschaafdheid en kieschheid der 17de eeuw.

(†) Behalve menigvuldige plaatsen in cats, brero, de brune de jonge, hooft en heemskerk, bevestigt dit ook in het bijzonder huygens, in zijn Kostelick Mal en elders.

(‡) Zie bekker's Friesche Godgel. bl. 373.

(§) Mosheim, Kerkel. Gesch. 9 d. bl. 231. Om zich een juist denkbeeld te vormen van den noodlottigen toestand der Nederlandsche Hervormde Kerk in dit tijdvak, raadplege men de Geschiedenis dier Kerk door ijpey en dermout, 2 d. bl. 291, 314, 407. Aant. bl. 298, 303, 332.

(*) Zie 's mans Disputatio de Magia. Deze geleerde, maar weinig oordeelkundige godgeleerde, ook genoeg bekend door zijnen strijd met cartesius en coccejus, vond reeds het verbond met den Duivel bij matth. IV:9. en de heksentogten in Ephesen VI. De schandelijke zoogenoemde waterproef, reeds in 1594 hier te lande afgeschaft, werd ook door voetius verdedigd en zelfs aangeprezen.

(†) Zie s. de vries, in zijn werkje tegen b. bekker, bl. 50.

(‡) Bet. Weereld, 4 b. bl. 276.

(§) Zelfs toen hij zijne Vaste Spijze in 't licht gaf, was hij nog van dat gevoelen. Zie onder anderen het 28ste hoofdstuk, de 47ste en 48ste vraag, van dat werk.

(**) Wij gelooven echter gaarne, met een' vriend van bekker, dat deze naderhand geheel aan het bestaan des Duivels getwijfeld heeft, maar, uit vrees voor meerdere vervolging, dit niet openlijk heeft willen bekend maken. Zie walch, Phil. Lex. p. 2542.

(*) Zie de Voorrede van de bet. Weereld.

(†) Men vindt dezelve in het 4 b. der bet. Weereld, hoofdst. 20.

(‡) De mij bekende uitgaven van dit werk zijn de volgende: De eerste twee boeken in 8vo. in 1690 bij heronauta te Leeuwarden; vervolgens in 4to. te Amsterdam bij van dalen in 1691; bij wien ook het derde en vierde boek tweemaal in 1693 gedrukt werd. Men heeft ook, ten minste van de twee eerste boeken, eene nieuwe uitgave te Amsterdam bij van damme in 1715. Het geheele werk werd in 1739 te Deventer bij m. de vries in 2 deelen in 4to. herdrukt. Volgens het Naamregister van Nederd. Boeken, door arrenberg, moet in dat zelfde jaar te Amsterdam bij de witt en klippink insgelijks eene nieuwe uitgaaf van hetzelve in 't licht verschenen zijn. Dit werk werd zoo sterk getrokken, dat er in twee maanden tijds over de 4000 exemplaren van verkocht werden. Zie walch, Phil. Lex. p. 2538.

(*) Er zijn in 1693 twee Duitsche vertalingen, zoo niet meer, van de betoverde Weereld uitgegeven; en in 1781 en 1782 werd door semler eene nieuwe Duitsche overzetting te Leipzig bezorgd. De Fransche vertaling van 1694 in 4 deeltjes 12mo. heeft vier verschillende vertolkers gehad, en is over het geheel slecht. Het eerste boek is ook in het Engelsch, naar de Fransche vertaling, overgebragt te Londen in 1695 in 12mo.; en, zoo brücker en gundling verzekeren, zou bekker's werk ook in het Spaansch en Italiaansch zijn overgezet. Schwager, Leben bekkers, S. 189. Eene Latijnsche overzetting werd door bekker's zoon ondernomen, maar niet tot stand gebragt.

(†) Dus drukt bekker zich over zijne ambtgenooten uit: ‘Ik betone dat in de meeste plaatsen der H.S. sulken sin niet ligt, als mijne meeste medebroeders al sulkerwijs van hunne meesters dat ontvangen hebben dat so na- geschreven en gepreekt. So seggen se dat ik de Schrift verdraaie, omdat hen het geheel kompas daardoor verdraaid is, daar sy eens gesteld zijn na te zeilen.’ Bet. Wer. 3 b. bl. 152.

(*) Gesch. der Nederl. Herv. Kerk, 2 d. bl. 559.

(†) Den 31 Mei 1691.

(*) Ook de Staten van Holland schijnen het vonnis der Synoden bekrachtigd te hebben; want het blijkt, dat het drukken der bet. Weereld tweemaal, bij openbaren plakkate, verboden werd.

(†) Schwager, Leben bekkers, S. 94 und 102.

(*) Schwager, Leben bekkers, S. 61. Chauffepied, art. bekker, p. 199.

(†) Idem, p. 69.

(‡) Over de geschiedenis van dit kerkelijk regtsgeding leze men:

I. Kort en waarachtig Verhaal van 't gebeurde sedert den 31 May 1691 tot den 21 August. 1692, door bekker zelf uitgegeven.

II. De kerkelijke Proceduren, ten deele door bekker, ten deele door petrus jacobi, op last van de Synode, die dus hare eigen schande niet heeft kunnen verbergen, aan 't licht gebragt.

III. De balth. beckero, door w.h. bekker in 1723 in 4to. uitgegeven.

IV. Schwager, Leben bekkers, S. 43-111.

(*) Over bekker's voornaamste tegenschrijvers en verdedigers vindt men een beredeneerd verslag bij schwager, Leben bekkers, S. 112. Zie ook Gesch. der Nederl. Herv Kerk, 2 d. bl. 562. Bayle (Lettre à Mr. minutoli) zegt, dat het getal dezer strijdschriften zoo groot was, dat dezelve bij elkander over de vijftig gulden kostten.

(†) Chauffepied, Dict., art. bekker, p. 201. note R. et S.

(‡) Voyez Discours de réception à l'Académie française.

(§) Voltaire heeft niet onaardig opgemerkt: ‘Je suis persuadé que si le Diable luimême avait été forcé de lire le Monde enchanté de beker, il n'aurait jamais pu lui pardonner de l'avoir si prodigieusement ennuyé.’ Dict. Phil. art. beker.

(*) Gesch. der Nederl. Herv. Kerk, 2 d. bl. 264 der Aant.

(*) Leben bekkers, S. 39.

(*) Zie zijne Dissert. de Orig. et Progr. Idolatriae.

(†) Fontenelle's Histoire des Oracles is eigenlijk niets anders dan eene omwerking van van dale's Verhandeling: de Oraculis. Trouwens dit betuigt ook fontenelle openlijk, in de Voorrede van het genoemde Fransche werk.

(*) Johnson, Lives of the English Poets, vol. 2. p. 257.

(†) Uitgegeven onder den titel van: Het Sterfbedde van Dr. bekker.

(‡) De la monnoye heeft op bekker's afbeeldsel het volgende puntdicht vervaardigd:



Oui, par toi de Satan la puissance est bridée;; 
Mais tu n'as cependant pas encore assez fait: 
Pour nous ôter du Diable entierement l'idée, 
Bekker, supprime ton portrait. 


(*) Hoogstraten, Woordenb., art. bekker, bl. 147.

(*) Eene bekende Opera van dien naam.

(*) Nadat de Heer kessels van den Koning van Frankrijk het Kruis van het Legioen van Eer heeft verkregen.

(*) Toen Minister van Oorlog.

(*) Zie op het eene en andere des Dichters Geschiedenis der nieuwere Grieksche Letterkunde, vertaald door j.j. de gelder, Voorrede, bl. XIX-XXI.

