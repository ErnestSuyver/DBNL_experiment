
    
        
            
                Het leven van Maurits Lijnslager
                Adriaan Loosjes Pzn.
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 8 en 1182 E 9
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Het leven van Maurits Lijnslager van Adriaan Loosjes Pzn. in de tweede druk uit 1814. De eerste druk is uit 1808. Het werk bestaat uit vier delen in twee banden.
                
                REDACTIONELE INGREPEN
                   deel 3, p. 95: ‘m n’ → ‘men’: ‘met welke men den door den dood verbroken band der vriendschap weder kan aanknoopen’.
                  deel 4, p. 197-198: ‘gulhartig id’ → ‘gulhartigheid’: ‘dank voor de fraaije werktuigen, die hij, met zooveel gulhartigheid, haar had laten zien’
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. π2; deel 2: p. II; deel 3: p. II en IV; deel 4: p. II en IV) zijn niet opgenomen in de lopende tekst.
                
                [Deel 1]
                [pagina π1]
                HET LEVEN van MAURITS LIJNSLAGER eene hollandsche familiegeschiedenis uit de zeventiende eeuw door A. LOOSJES Pz.
                I. Deel.
                met platen.
                TWEEDE DRUK.
                TE HAARLEM
                bij A. LOOSJES Pz.
                MDCCCXIV.
                
                [Deel 2]
                [pagina I]
                HET LEVEN van MAURITS LIJNSLAGER, EENE HOLLANDSCHE FAMILIE-GESCHIEDENIS uit de ZEVENTIENDE EEUW, door A. LOOSJES, Pz.
                II. Deel.
                met platen.
                tweede druk.
                
                Te HAARLEM,
                Bij A. LOOSJES, Pz.
                MDCCCXIV.
                
                [Deel 3]
                [pagina I]
                LEVEN van MAURITS LIJNSLAGER.
                
                [pagina III]
                HET LEVEN van MAURITS LIJNSLAGER, EENE HOLLANDSCHE FAMILIE-GESCHIEDENIS uit de ZEVENTIENDE EEUW, door A. LOOSJES, Pz.
                III. Deel.
                met platen.
                tweede druk.
                Te HAARLEM,
                Bij A. LOOSJES, Pz.
                MDCCCXIV.
                
                [Deel 4]
                [pagina I]
                LEVEN van MAURITS LIJNSLAGER.
                
                [pagina III]
                HET LEVEN van MAURITS LIJNSLAGER, EENE HOLLANDSCHE FAMILIEGESCHIEDENIS uit de ZEVENTIENDE EEUW, door A. LOOSJES, Pz.
                IV. en laatste Deel.
                met platen.
                tweede druk.
                
                Te HAARLEM,
                Bij A. LOOSJES, Pz.
                MDCCCXIV.
                
            
            
                
                    2009 dbnl
                    
                
                loos005leve01_01
            
            ebook
                unicode
                scans
            
            
                Adriaan Loosjes Pzn., Het leven van Maurits Lijnslager. A. Loosjes, Haarlem 1814 (vier delen, tweede druk) 
                
            
        
        
            DBNL-TEI 1
        
               
           
               Het leven van Maurits Lijnslager
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Het leven van Maurits Lijnslager
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-07-17
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Het leven van Maurits Lijnslager. A. Loosjes, Haarlem 1814 (vier delen, tweede druk) 
 
Zie: https://www.dbnl.org/tekst/loos005leve01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
            
            
        
        


{==I==} {>>pagina-aanduiding<<}

  Voorberigt.

Van een' eenigzins bijzonderen aard en oorsprong is het werk, dat ik thans mijnen Landgenooten aanbiede. Men veroorlove mij dan eenige weinige woorden vooraf te zeggen. Ik heb mij, ter opbeuring van mijnen geest over de zware rampspoeden, die mijn geteisterd Vaderland blijven treffen, verplaatst in deszelfs blinkendst, zoo al niet gelukkigst, tijdperk: het tijdperk, toen het, na de afschudding van het Spaansche juk, zijne Vlag in alle werelddeelen geëerbiedigd zag; toen deszelfs Koophandel en Zeevaart den magteloozen naijver der naburige volken verwekten; toen geniën van de eerste grootte zich met de kracht der jongelingschap ontwikkelden, en vruchten droegen, die tot eenen eeuwigen luister van dit volk verstrekken zullen.
U, die met mij die heldere dagen terugwenscht, schoon het duister en duisterder wor-
{==II==} {>>pagina-aanduiding<<}
dend uitzigt naauwelijks hopen laat, dat wij der zelver dageraad zelfs herboren zullen zien, u zullen mogelijk de tafereelen, die u deze Familiegeschiedenis van onze voorvaderen aanbiedt, niet geheel onwelkom zijn. Mogelijk zullen die herinneringen u ten minste voor eenige oogenblikken den drukkenden last van het tegenwoordige doen vergeten.
Meer echter zijn mijne oogmerken bij het zamenstellen van die geschiedenis; het doelwit mijner pogingen heeft zich uitgestrekt, om het echt karakter van den ouden Hollander in een zoo eerbiedwaardig, in een zoo bevallig daglicht te stellen, dat het dezen of genen zou opwekken tot eenen edelen naijver, om de voetstappen der vaderlijke zeden te drukken, en de moederlijke deugden na te volgen. - En kon die zucht eenmaal algemeen worden, wie durft dan beweren, dat, onder zoovele lotwisselingen, als het tooneel der wereld oplevert, dit klein en zoo diep vernederd volk niet eenmaal weder het hoofd zou kunnen opbeuren; en, bij het herleven van deszelfs veerkrachtige deugden, met eerbied genoemd worden onder de volkeren der aarde. - Niet dat ik wane, dat zulks door mijne zwakke pogingen eenigermate zal veroorzaakt worden - Neen! mijne Landgenooten, maar hoe zwak dezelve zijn, ik houd mij verzekerd, dat, zoo de

{==III==} {>>pagina-aanduiding<<}

liefde tot het vaderland in aller harten met die kracht gloeide, waarvan zich hier ten minste eenige vonken vertoonen, algemeener gepoogd zou worden, om de eer dezer goede, maar miskende natie, onvermengd en onverbasterd, staande te houden - om het waardig, schoon gering, overblijfsel van de vaderlijke volksdeugden te bewaren, en tot een vasten grondslag te doen strekken van het geluk onzer nakomelingschap.
De Hollanders, die ik heb afgemaald, zijn meest uit dien eerbiedwaardigen stand, waardoor in de zeventiende Eeuw het vaderland zoo welvoer, uit den gelukkigen middelstand; in eenen gezegenden overvloed levende, die zelfs met lieden uit hoogere kringen in betrekking staan. Ik heb dezelve zoover buiten kerkelijke en staatkundige betrekkingen geplaatst, als bij Hollanders van dien stand mogelijk was, en echter meen ik, dat vooral de hoofdpersoon met zulke edele gevoelens bezield is, als het der Kerk en Staat in dit land en bij dit volk op den duur kunnen doen welgaan. - Ik heb hem in kennis gebragt met eenige bekende en beroemde personen in dien tijd levende, en hoop, dat ik die op zoodanig eene wijze heb ingevoerd, dat zij het belang van dit versierd verhaal niet zullen verminderen. - Hier en daar heb ik mij eenige kleine vrijheden, meest echter omtrent Buitenlanders

{==IV==} {>>pagina-aanduiding<<}

veroorloofd, welke echter gering zijn - en waaraan zich niemand stooten zal, die dit stuk beschouwt, niet uit het oogpunt van eene ware, maar verdichte geschiedenis, om welker belangrijkheid te vermeerderen, ik de vrijheid gebruikt heb, om van tijd tot tijd wezenlijk bestaan hebbende personen te laten optreden.
Zooveel mogelijk heb ik de toenmalige zeden en gebruiken in het oog gehouden. Zoo dit misschien hier en daar een eenigzins ouderwetsch aanzien mogt geven, hoop ik, dat de hoedanigheden der personen daarvoor iets ter verschooning zullen bijdragen. Ook die verzoek ik voor mijne feilen, welker aanwijzing, het zij mij die op dit, gelijk op andere geschriften, onder den schijnschoonen glimp van hoogachting, of op eene rondborstiger wijze gedaan wordt, mij aanspoort, om die zoo veel mogelijk in het vervolg te vermijden, terwijl men echter verkeerd zou doen met te denken, dat ik daarom alle gemaakte aanmerkingen gelden laat en onwederlegbaar acht, omdat ik dezelve niet wederspreek. Eens vooral wil ik daaromtrent mijne gevoelens wel zeggen, opdat men wete, wat ik van die zaak denk, en waarom ik sedert zeer vele jaren nooit eenige beoordeeling beantwoord heb, en ook voorheb zulks nimmer te doen. Ik vind, dat verdedigin-
{==V==} {>>pagina-aanduiding<<}
gen van eigen voortbrengsels den schijn van eene te ver gedreven eigenliefde moeijelijk ontgaan kunnen; die zeer natuurlijk een ongunstig vooroordeel bij het publiek opwekt. - Daarenboven schijnt het mij toe, dat tegen namelooze schrijvers, van welk een' aard, in het strijdperk te treden, een gewaagd spel is, dewijl zij, door hunne duisterheid, zich van allerlei soort van wapenen bedienen kunnen, sommige van welke zij zeker niet zouden bezigen, als zij met hunne namen voor het licht kwamen. - Voorts zijn die verdedigingen meestal nuttelooze tijdverspillingen; het publiek vermaakt zich op zijn best genomen eenige oogenblikken met die schermutselingen, en hoe zeldzaam strekken zij, om partij te overtuigen, maar integendeel meestal om haar tot gramschap, althans tot hevige wederspraak uit te lokken, daar elk toch gaarne het laatste woord heeft. - Eindelijk acht ik het zeker, dat 'er tusschen hem, die schrijft en zijne tijdgenooten, die als beoordeelaars optreden, maar een billijke en onpartijdige Regter is, dien noch de schrijver noch de beoordeelaars kennen zullen: en die Regter is het Nageslacht. - Hetzelve zal alles, wat slecht en middelmatig is, hoe hoog geroemd en aangeprezen, verachten of vergeten; terwijl het dat, wat wezenlijk goed is, schoon door de tijdgenooten min gunstig be-
{==VI==} {>>pagina-aanduiding<<}
oordeeld, ja veracht, met den duurzamen stempel van goedkeuring zal vereeren.

Zooverre woordelijk het Voorberigt voor dit werk geplaatst in het jaar 1808. - Niet veel heb ik hierbij te voegen dan mijne te vredenheid te betuigen over de gunstige wijze, waarop hetzelve door mijne Landgenooten ontvangen is, waarvan deze herdruk tot een voldingend bewijs verstrekt.
Reeds in het vorig jaar zou dezelve het licht gezien hebben, maar mijne pogingen, ten dien einde, werden door het Fransch Gouvernement verijdeld; daar mijn Drukker door den Sousprefect van zijn Arrondissement berigt ontving, dat de Censor te Parijs, aan welken hetzelve ten onderzoek was toevertrouwd geworden, van gedachte was, dat het drukken daarvan behoorde te worden uitgesteld. Dit gevoelen de goedkeuring van Zijn Excellentie den Minister van Binnenlandsche Zaken hebbende weggedragen, werd dit uitstel (Ajournement) door den Directeur Generaal der Drukkerij en Boekhandel bekend gemaakt, en de herdruk bijgevolge tot de bijzondere toestemming van de Algemeene Directie den Drukker verboden.

{==VII==} {>>pagina-aanduiding<<}

Men behoeft niet angstig te onderzoeken, welke de reden van dit uitstel of deze schorsing van den herdruk geweest zijn. De Hollandsche gevoelens, door dit geheel werk, schoon zonder eenige partijdigheid, verspreid, waren daartoe genoegzaam. Frankrijks Staatkunde zocht immers de kleinste kiemen van Vaderlands en Vrijheids liefde, van dankbaarheid voor de grondleggers van dezen staat uit de harten van het vernietigde Nederlandsche volk, en den naam der Helden van het Huis van Nassau uit deszelfs geheugen te delgen.
Daar door den gelukkigen keer der zaken in November laatstleden hier te lande plaats gehad hebbende, ook de Drukpers van de zoo schandelijke banden, waarmede dezelve geboeid was, ontslagen is, meende ik dat nu de tijd daar was, waarop ik dezen herdruk kon ondernemen; daar de echte Nederlandsche gevoelens, in dit werk verspreid, en aan welke meer dan aan deszelfs kunstmatige zamenstelling ik zijnen goeden opgang toeschrijve, althans, nu voor ons het dierbaar Vaderland herboren is, welkom zullen zijn aan mijne Landgenooten. Of zou het waar zijn, het geen mij, onder het juk der overheersching zuchtende, uit de pen vloeide, toen ik, in April 1813 het berigt van het verbod van den herdruk vernomen had, en ik het ten herdruk

{==VIII==} {>>pagina-aanduiding<<}

gereed gemaakt Exemplaar des eersten druks, zoo als ik het uit Parijs terug ontvangen had wegleggende, voor hetzelve schreef?

Geheel verpletterd door de Fransche Dwinglandij, 
Die zelfs den kleinsten zucht van 't Hollandsch hart wil smoren, 
Wordt Maurits herdruk door 't geweld ontzegd aan mij: 
Zoover ging Vrijheid op Bataafschen grond verloren. 
Maar dat eens 't Fransch geweld van Hollands erf verdwijn', 
Dan zal geen herdruk meër van Maurits noodig zijn; 
Van den uitheemschen smaak tot in den grond genezen 
Zal elk zijn levend beeld, zal elk een Maurits wezen. 


Dat dit de uitkomst beslisse!
Deze herdruk heeft boven den vorigen alleen het voorregt, dat hij van eenige kleine misstellingen gezuiverd is, daar de veranderingen, hier en daar in den stijl gemaakt, en een enkelen keer in deze of gene uitdrukking te gering zijn, dan dat zij eenige bijzondere aanwijzing zouden verdienen.

Haarlem
5 Maart 1814.



{==1==} {>>pagina-aanduiding<<}

Het leven van Maurits Lijnslager.

Eerste hoofdstuk.

Bij den afloop der zestiende Eeuw, dat onvergeetbaar roemvol tijdperk onzer voorvaderen, toen onder de zegerijke vaandels van den dapperen Maurits, op het strand bij Nieuwpoort, het magtig Spanje eene der beslissendste nederlagen werd toegebragt, en wel, juist twee dagen na dien voor het Vaderland zoo heugelijken slag, op den vierden Julij werd Maurits Lijnslager te Amsterdam geboren. Zijn vader, een bedreven koopman, welke verscheiden zeereizen gedaan, en eene Lijnbaan van zijne voorouders geërfd had, waarvan zij waarschijnlijk hunn' naam afleidden, stelde veel belang in de welvaart en onafhankelijkheid van zijn Vaderland. Hij had het geluk, dat zijne vrouw mede diep deelde in liefde voor het land harer geboorte, en beide heugden hun van hunne kindschheid de ellenden, waarmede de Spaansche Dwingelandij hunne ouders en bloedverwanten vervolgd had. - Nog was hun huwelijk, schoon reeds

{==2==} {>>pagina-aanduiding<<}

voor eenige jaren deszelfs band gelegd was, niet met kinderen gezegend geworden. Lijnslager kwam van de Beurs bij zijne lieve huisvrouw te huis, met het hoofd en het hart vol van de blijde mare wegens die roemrijke zegepraal. Zijne vrouw zag, dat zijne oogen van vreugde glinsterden, en hij gaf naauwelijks den tijd aan zijne gade, om nieuwsgierig te worden, daar hij, uitbarstende in eenen vreugdekreet, haar toevoerde: ‘God zij dank, God zij dank, lieve Geertruid! Prins Maurits heeft de Spanjaarden voor Nieuwpoort geslagen... De zegepraal is volkomen aan de onzen ... zelfs is de Admiraal de Mendoza gevangen - al het geschut en de standaarden van den vijand zijn veroverd. - De Beurs was opgetogen van blijdschap, toen 'er de zekere tijding kwam - gij ziet, ik ben bijna uitgelaten van vreugde; ja zoo God gaf, dat gij nog dezen dag bevielt, en wel van een' zoon - o laten wij hem dan den naam van Maurits geven. Wij hebben lang in twijfel gehangen, naar wien wij hem zouden noemen, of naar uw' of naar mijn' overleden vader. - Laten wij den knoop doorhakken ... wat zegt gij?...’ ‘Van daag,’ zeide Geertruid, ‘zal het nog niet gebeuren, maar ja als het gebeurt, dan zal het kind, als het een zoon is, Maurits heeten.’
Het zij de medegedeelde vreugde op het hart der moeder van onzen Lijnslager met zooveel kracht werkte, dat haar gestel daardoor een'schok ontving, welke zijne geboorte eene korte poos vervroegde, het zij juist het oogenblik daar was, waarop de weldadige Voorzienigheid de banden der natuur slaakte,

{==3==} {>>pagina-aanduiding<<}

nog dienzelfden dag, terwijl de zon ter kim neigde, werd hij geboren. Naauwelijks klonk door het kraamvertrek het woord, dat het een zoon was, of, door al de aandoeningen heen, die het hart van den man getroffen hadden, terwijl zijn lieve Gade, bij de geweldige schokken der natuur, zelfs de harten van ervarene vriendinnen door hare weeklagten brak, riep hij: ‘God dank, een Zoon ... een Zoon. - Zijn naam is Maurits....’ Naauwelijks ook was het gestel zijner huisvrouw tot eenige kalmte teruggekeerd, of, terwijl hij het klamme aangezigt van de pas moeder geworden Geertruid kuste, zeide zij met half lagchende half schreijende oogen: - ‘En 't heeft toch een Maurits moeten zijn.’
Dit weinige van de geboorte en den naam van onzen Lijnslager zal genoeg zijn; dat wij echter niet onaangeroerd wilden laten, omdat een en ander het heugelijk tijdstip aanduidt, waarop hij ter wereld kwam, en ons meer of min met de gevoelens van zijne ouders bekend maakt. Overtollig en vervelend zou het zijn, om in die jaren, waarin eene zoo schijnbaar groote overeenkomst ja gelijkheid plaats heeft tusschen menschen en menschen, het knaapje in zijne kinderspelen te volgen, schoon het misschien eenigzins nuttig zijn zou, om naderhand te gemakkelijker te kunnen ontdekken, uit welke kiemen de bedrijven van den jongeling en man gesproten zijn - en hoeveel de zorgvuldige opvoeding van zijne moeder tot den rustigen aanleg van zijn ligchaam, en de verstandige zorge van den vader tot de kloekheid zijner ziel hebben bijgebragt. - Maar het zal voor de nadenkenden bij de ontwikkeling van zijn karakter niet

{==4==} {>>pagina-aanduiding<<}

moeijelijk vallen, om op die sporen als terug te keeren en daaruit tot de opvoeding, die hij ontvangen had, te besluiten.
Twee proeven evenwel willen wij uit zijnen kindschen leeftijd ontleenen, omdat zij beide eene duidelijk voorspellende aanwijzing doen van zijn karakter. Hij had naauwelijks den ouderdom van acht jaren bereikt, toen hij eene zuster, twee jaren jonger dan hij, door den dood verloor. - Zijne gehechtheid aan dat lieve kind was zoo sterk en teeder, dat hij, uit de schole te huis komende, en haar' dood, schoon hem zulks langzaam en voorzigtig genoeg gezegd werd, van zijnen vader vernemende, eensklaps in luide jammerklagten en geschrei uitbarstte en vervolgens naar het wiegje snelde, waarin het lijkje, waarbij de schreijende moeder gezeten was, nederlag. Hij greep het kindje in zijne armpjes - kuste het aangezigtje, maar deinsde op het gevoel van de marmerkoude terug, en nam daardoor ontzet de toevlugt tot den schoot zijner moeder. ‘Moeder! Moeder!’ zeide hij, ‘is zusje Grietje waarlijk dood... o Eergisteren heb ik nog met haar gespeeld - nu, Moeder! nu moest die goede man, waarvan gij ons laatst op een' avond gelezen hebt, nog leven... die dat kind van die weduwe weder levendig maakte... Zijn 'er nu zulke goede menschen niet?...’ - ‘Neen!’ zeide Geertruid, hem in hare armen nemende, terwijl de tranen, die uit hare oogen rolden, zijn voorhoofd besproeiden, ‘neen! Maurits zulke menschen leven 'er thans niet...’ o ik zal ‘onzen lieven Heer bidden’ hernam Maurits, ‘dat hij zusje Grietje weder levendig maakt!’ -

{==5==} {>>pagina-aanduiding<<}

en hierop begon hij op eene eenvoudige en kinderlijke wijze om het leven van zijn zusje te bidden. - Een en ander was het gevolg van een aandoenlijk gestel en de Godsdienstige indrukken, die hem zijne moeder gegeven had, door hem bekend te maken met de hartroerende geschiedenis van de weduwe te Sarepta. - Zijn vader duchtende, dat zijn zoon van een' zoo aandoenlijken aard, en onder het opzigt van zijne zoo Godvruchtige moeder misschien eene overhelling tot dweeperij krijgen zou, stuitte hem in zijne welmeenende bede om de opwekking van zijne gestorven zuster, en wist hem door geschikte afleiding, en vooral door hem, zoo veel zijne kindsche begrippen toelieten, te beduiden, dat God veel beter wist, wat tot het geluk van dat kindje diende, dan de verstandigste mensch op aarde, af te trekken van dit ijdel bedrijf, waaruit de diep bedroefde moeder eenige verademing iri hare droefheid scheen te scheppen. - Het duurde echter eene geruime poos, eer Maurits zijn lieve zusje konde vergeten, en tot de jaren van zijne jongelingschap kon hij nooit van haar hooren reppen, of de tranen kwamen hem nog in de oogen.
Bij gelegenheid dat het twaalfjarig Bestand met de Spanjaarden en de Staten dezes lands gesloten werd, bedreef men alom in het Gemeenebest der Nederlanden vreugdebedrijven van allerleijen aard. Hadden de Burgers van Amsterdam ook staande den oorlog, van tijd tot tijd, groote handel-voordeelen genoten, het kon echter niet uitblijven, of zij, om hunne onbelemmerde Zeevaart steeds boven allen reikhalzende naar het genot des vredes, namen nu een aanzienlijk deel in

{==6==} {>>pagina-aanduiding<<}

het aan den dag leggen van bewijzen der vreugde, zoo door het branden van pektonnen als het werpen van vuurwerken van verschillende soort. - Moeder Geertruid had haren man verbeden, om den nu negenjarigen Maurits te huis te houden, opdat hem door het gewoel des volks niets kwaads bejegenen zou, daar haar hart nog bloedde over haar dochtertje, dat zij het vorig jaar verloren had. Gaarne had vader Lijnslager zijn' zoon met zich genomen, om hem de vreugdebedrijven van een zegepralend volk diep in den geest te prenten - evenwel hij gaf toe aan de teederhartige moeder en liet den jongen Maurits bij haar te huis: te meer daar zijn huis, aan den Buitenkant staande, genoegzame gelegenheid gaf, om hem getuige te doen zijn van de uitbundige teekenen der blijdschap, door een dankbaar volk en eene verrukte burgerij bewezen. Maurits, hoe gaarne hij zijnen Vader vergezeld had, gehoorzaamde aan den wensch zijner moeder, en aanschouwde voor de geopende vensters met veel vermaak de vuurpijlen en andere vuurwerken, die in de nabijheid werden afgestoken. Hij danste van vreugde op het gezigt van die zee van vuur, die voor het huis van zijne ouders scheen te golven ... maar eensklaps kwam de meid binnen stuiven met den ijsselijken kreet van ‘brand! brand!... op de voorkamer...’ Naauwelijks hoort onze Maurits dien kreet, of hij vliegt naar achter, en grijpt een' emmer, die half vol water geschept stond, en welken naauwelijks zijne krachten toelieten te tillen. - En eer de ontstelde moeder en verschrikte dienstmeid het merken, is hij reeds halfweg den trap op met den emmer -ijlings vliegen zij hem achter, en halen hem maar even tijdig

{==7==} {>>pagina-aanduiding<<}

genoeg in, om met schrik en verwondering getuigen te zijn, hoe hij, met overleg en stoutheid op een' stoel geklommen, het water smijt op een der gordijnen van een ledikant, dat vlam gevat had door een' zwermer, welke door losheid of baldadigheid van eenige bootsgezellen door de looden roeden van het bovenvenster geworpen was. ‘Maurits, Maurits!’ riep de nog beangstigde moeder, die bijna de stem in de keel stikte... ‘Water, water, moeder!’ zeide Maurits... ‘wij zullen den brand wel meester worden - gaauw meer water! meer water!’ en met een kneep hij een gedeelte van het brandende gordijn uit. - En de meid, nu eenigzins van den schrik bekomen, voerde nog eenen emmer water aan, die geheel een einde maakte aan het gedreigd ongeluk.
Zijn Vader, niet lang na deze gebeurtenis te huis gekomen, vond nog de gemoederen in zekere ontroering. - Zijne vrouw verzweeg ook niet lang, wat 'er gebeurd was, en kon niet nalaten, om, onder de betuigingen, hoe zeer haar de roekeloosheid van Maurits zooveel schrik op het lijf gejaagd had, als de brand zelve, echter rijkelijk de voorbeeldelooze kloekmoedigheid van haren zoon te prijzen. Schoon zich ook de Vader verheugde over den moed en het overleg van zijnen zoon, bedwong hij zich, om hem zijne bewondering te laten blijken over deze regtschapen koenheid, met zekeren koelen ernst zeggende: ‘Ik ben blij, dat Maurits wist, dat 'er voor brand niet beter is, dan spoedig aangebragt water - en dat hij overleg gebruikt heeft, om het beginsel van den brand te stuiten.’ - Naauwelijks had Maurits zijne ouders goeden nacht gekust, of zijne moeder be-
{==8==} {>>pagina-aanduiding<<}
tuigde hare verwondering, dat haar man de kloekmoedigheid van zijn' zoon niet geprezen had; maar hij gaf haar verstandiglijk ten antwoord: ‘Lieve Geertruid! Geloof mij het aandoenlijk hart van onzen Maurits heeft zeker van u en van onze meid reeds genoeg loftuitingen weg; als 'er die van den Vader bij gekomen waren, zou hij zeker op zijn bedrijf trotsch worden; en dat moet niet. - Onder ons ik verheug 'er mij in stilte over - ja ik dank 'er, God voor. Maar hij moet van mij niet weten, dat ik hem voor een knaapje houde, waarin de zade liggen om een man te worden, waarin zich gevoeligheid van ziel en kloekmoedigheid van hart vereenigen. Het grootst vergift, dat men een kind kan geven, is loftuiting - en wel de lof van zijne ouders. Een kind kent, althans zoo alles is, gelijk het behoort, geene voortreffelijker geene grooter menschen op de wereld, dan zijne ouders. - Een brave vader en eene goede moeder zijn voor hem alles ... moeten voor hem alles zijn - en als hij van hun geprezen wordt, o dan acht hij zich door de geheele wereld geprezen te worden. Ja ik geloof, dat 'er vele groote mannen verloren zijn gegaan, of nooit groote mannen geworden, door ontijdigen lof hunner ouders.’ -
Deze twee voorbeelden zullen genoeg zijn, om eenigermate den aanleg van onzen Maurits als kind te leeren kennen - om iets van zijne ouders te weten, en dus te kunnen oordeelen, hoe de verscheidenheid van derzelver karakter werkte op een kind, dat een gevoelig en moedig hart bezat - en een jongske was, dat bij bloedverwanten, vrienden en

{==9==} {>>pagina-aanduiding<<}

geburen voor een lief en vlug knaapje gehouden werd.
Het laat zich ook zeer gemakkelijk begrijpen, dat zoo wel vader als moeder alles aanwendde, wat strekken kon, om hunnen jeugdigen kvveekeling die kundigheden in te prenten, welke hem naderhand tot een' gelukkig en deugdzaam man konden vormen. Vatbaar van aard zijnde leerde hij de kunst van lezen en schrijven, en de gronden der rekenkunst met ongemeene snelheid. Zijn vader toetste zijnen aanleg, en vond in hem, schoon hem alles, wat schoone kunsten en wetenschappen betrof, wel aanstond, geschikt voor het drijven van den koophandel. - En daar thans ons Gemeenebest, zich als de Godin des. Koophandels en Amsterdam zich als de Koningin der Zeevaart door geheel Europa, Azië en Afrika gehuldigd zag, was 'er geen hooger roem voor een' Hollander, dan een der pilaren te zijn, waarop de koopbeurs van Amsterdam rustte. De jeugdige Maurits leerde dus alle de hedendaagsche talen, welke het drijven van den uitgebreidsten handel mogelijk maakten. De talen der naburige Engelschen en Franschen waren weiras hem zoo gemeenzaam, als zijne moedertaal - van het Portugeesch en Spaansch leerde hij het noodige, en kon daarin met genoegzame vlugheid briefwisseling houden. Daar zijn vader veel op Livorno handelde, en hij een bijzonder welgevallen had in het bevallig en vloeijend Italiaansch, was hij ook weldra dat magtig, daar hij een' meester aantrof, welke hem die taal aangenaam maakte, dewijl hij hem te gelijk de nieuwste Italiaansche Zangstukken leerde kennen, daar deszelfs dochter de guitarre behandelde.

{==10==} {>>pagina-aanduiding<<}

De natuur had onzen Maurits van eene schoone mannelijke stem en van een fijner muzijkaal gehoor voorzien, dan over het algemeen het deel is van de Hollanders; of misschien dat de omgang met zijnen Italiaanschen taalmeester den anders bij onzen landaard sluimerenden, ja zelfs in slaap blijvenden, aanleg voor Zang en Muzijk ontwikkelde. Bijzonder aangenaam waren hem de Gezangen, die hij van tijd tot tijd van den Drossaard Hooft te lezen kreeg, en op Italiaansche wijzen gestemd waren, of veel van den Italiaanschen geest ademden. - Zelfs hij wist op eene aangename wijze de hardere Hollandsche woorden naar de Italiaansche Muzijk te buigen.
De jeugdige Lijnslager ontving daarenboven eene zeer Godsdienstige opvoeding, en, reeds vroegtijdig zorgden zijne ouders, dat hem de verhevenste waarheden van het Christendom, zoo veel ontdaan van bijgeloof en partijschap, als de geest dier tijden toeliet, werden ingeboezemd - en schoon zijn vader den Leeraar, die hem in de Godsdienstige kundigheden onderwees, niet belette, dat deze zijnen zoon een stelselmatig onderwijs gaf, zorgde hij hem steeds eenen geest van algemeene verdraagzaamheid in te prenten, daar hij een vijand was van alle soort van verbitteringen - en een groot voorstander der vrijheid van den Godsdienst. - Ook had de oude Lijnslager een afkeer van zoodanige naauwe en benaauwende stellingen, waardoor de dweeperij den Godsdienst wil doen bestaan ook in het verzaken van onverschillige en schuldelooze vermaken. Zeker bragt hier wel iets toe de kennis van vader Lijnslager aan den beroemden Samuel Coster, den stichter der Nederduitsche

{==11==} {>>pagina-aanduiding<<}

Akademie te Amsterdam. Hij nam dus zijnen zoon mede, toen de eerste steen aan dat gebouw gelegd werd, en vervolgens den eersten dag, toen het treurspel van Hoogendorp de Moord begaan aan den Prins van Oranje werd voorgesteld - en ook den volgenden, toen 'er Warenar met de Pot van den Drossaard Hooft ten tooneel gevoerd werd. - Vader Lijnslager oordeelde het beter zijnen Maurits onder zijne oogen de vermaken en uitspanningen, waarnaar het hart der jeugd meest begeerig is, te laten genieten, dan door hem tegen te houden, den trek tot dezelve te verdubbelen en onwederstaanbaar te maken. Als zijne moeder in het geheim haar' man meer os min hierover berispte, daar hij hem meermalen op vrolijke gezelschappen medenam, bovenal op die, welke voortvloeiden uit zijn lidmaatschap van de Amsterdam sche Akademie, in welke, bij eenen vrolijken omgang, de geest smaak kreeg in kunsten en wetenschappen, gaf Vader Lijnslager te verstaan, dat hij zijn' zoon opvoedde als een' jongeling, die in de wereld moest verkeeren, en die weten moest, wat 'er in de wereld voorvalt: dewijl daar en boven de beöefening van de deugd, in de drokten en vermaken der wereld, edeler is, dan wanneer men zich in het eenzame opsluit en een kluizenaars of monniken leven leidt.
'Er gebeurde, toen hij naauwelijks achttien jaren oud was, een voorval, dat zijns Vaders kantoor met eene schade van verscheiden duizenden bedreigde. Het krediet van een huis te Livorno, waarmede dat van Lijnslager reeds vele jaren gehandeld had, begon eensklaps te wankelen - en, na allen overleg, was 'er ter voorkoming van grootere schade geene keus,

{==12==} {>>pagina-aanduiding<<}

of de oude Lijnslager moest zelf naar Livorno, of zijn zoon. Deze laatste echter kon beter van het kantoor gemist worden, en zijne bedrevenheid in de Italiaansche taal, gevoegd bij zijne overige handelkundige bekwaamheden, maakte hem meer geschikt, om, onaangezien zijnen jeugdigen leeftijd, eene zaak van zoo veel aanbelang waar te nemen. - Het kostte veel moeite aan Vader Lijnslager, om zijne vrouw te bewegen, om hare toestemming tot het vertrek van haren eenigen zoon naar Italië te doen geven. Evenwel het belang van het kantoor, door hem met levendige kleuren asgeschilderd, haalde haar eindelijk over, en moeder Geertruid besloot haren dierbaren Maurits den reistogt naar Italië te laten doen: te meer, daar de koopman van Vliet van Rotterdam geschreven had, dat 'er een nieuw schip, met een' buitengewoon bekwamen Schipper, binnen weinige weken zeilree liggen zou, en hij haren zoon van de voortreffelijkste oppassing en bediening aan boord verzekeren kon.
Schoon de jonge Lijnslager gehecht was aan het huis zijner ouderen, daar hij, slechts eenmaal, dat eenige weken verlaten had, om de Provincien Groningen, Vriesland en Overijssel te bezoeken; voelde hij echter te groote zucht, om wat van de wereld te zien, en vooral het hem als alles overtreffend door zijnen Taal- en Muzijkmeester beschreven Italië te aanschouwen, dan dat hij tegen het ontwerp van zijnen Vader eenige tegenwerping van aanbelang zou gemaakt hebben.
Daar echter de oude Lijnslager verre van onverschillig was, hoedanig het Schip en de Schipper

{==13==} {>>pagina-aanduiding<<}

waren, waarmede zijn Zoon naar Livorno van Rotterdam vertrekken zou, verkoos hij, dat deze vooraf een en ander te Rotterdam eens zou gaan opnemen. Vader Lijnslager deed dit meteen, opdat de moeder, meer of min gewennende aan het afzijn van haar' zoon, ook door het gereed maken van het geen tot zijne afreis noodig was, zachtelijk voorbereid zou worden tot het vertrek van den jongeling, tegen hetwelk hij in het heimelijk mede een weinig opzag.


Tweede hoofdstuk.

Nu vertrok onze Maurits van Amsterdam met den wagen op Haarlem, met het oogmerk om van daar zijne reize naar Leyden en Rotterdam voort te zetten. Op dezen wagen maakte hij kennis met een' ernstig en deftig man, die het voorkomen van een' Leeraar had. Met dien sprak hij over vele belangrijke zaken, en bij het naderen van Haarlem viel hun gesprek over de daar bijna twee Eeuwen geleden uitgevonden Drukkunst. De gesprekken daarover deden in Lijnslager den lust ontstaan, om het huis van dien man, aan wiens uitvinding geleerdheid deugd en Godsdienst zoo veel verpligting hebben, bij zijn' doortogt van die stad, in het voorbijgaan te bezoeken, waartoe hij te beter gelegenheid vond, daar toch de wagen op Leyden een uur later afreed, dan zij te Haarlem aankwamen. Te Haarlem gekomen begaf hij zich naar de woning van Laurens Koster, en zag met een streelend genoegen, hoe de beeldtenis van dien man, zij-
{==14==} {>>pagina-aanduiding<<}
ne Geboortestad en Vaderland tot wezenlijken luister strekkende, in derzelver gevel tot eene dankbare nagedachtenis was afgebeeld. Hij hield zich hiermede niet te vreden, doch, daar in dat huis de eerste ruwe proeven der drukkunst van den uitvinder toen bewaard werden, beschouwde hij dezelve met eene eerbiedige bewondering, en daar nog die zelfde kunst, schoon in grooter volmaaktheid, ter zelfder plaats werd uitgeoefend, trad hij de werkplaats binnen en nam met aandacht de onderscheiden bezigheden derzetters en drukkers waar. - Hij bewonderde daar op nieuw die voortreffelijke kunst, welke op één' dag meerder kopijen van een werk vervaardigt, dan waartoe de schrijfkunst in een geheel jaar in staat is; waardoor zich de kundigheden als met duizende stralen te gelijk door de wereld verspreiden. Ter gedachtenis, dat hij dit huis bezocht had, kocht hij een werkje, dat hem als een nieuw voortbrengsel van eene andere drukpers werd aangeboden, en bijzonder in den smaak van Lijnslager viel, als zijnde het Liedeboek van Starter, een vernuftig Vriesch Dichter van dien tijd, welks gezangen echter, op sommige plaatsen, niet geheel van dartelheid zijn vrij te pleiten.
Op den wagen, die naar Leyden vertrok, teruggekomen trof hij daar denzelfden ernstigen en deftigen man weder aan; en verhefte, toen zij op weg waren, met al de geestvervoering der jeugd, de uitmuntendheid van de kunst zoo even door hem beschouwd, en wel ras viel ook het gesprek op het door hem gekocht boekske. Hij haalde het voor den dag, en naauwelijks had zijn reisgenoot, met welken hij toen

{==15==} {>>pagina-aanduiding<<}

alleen op den wagen zat, het werkje ingezien, of deze schudde het hoofd.
‘Het schijnt,’ zeide Lijnslager, ‘dat u dat werkje niet behaagt. Misschien zijt gij geen liefhebber van de Dichtkunst, of houdt niet van de Zangkunst?’ ‘Juist het tegendeel, mijn Vriend!’ was het antwoord. ‘Juist het tegendeel... maar gij hebt regt; ik zie dit boek met zeker misnoegen. Gij zijt nog jong, althans bij mij te vergelijken, en daar wij alleen zijn, kunt gij mij niet kwalijk nemen, dat ik mij misschien iets aanmatig, waarover gij met regt te onvreden zijn mogt, als 'er hier meer lieden op den wagen zaten. Ook zou ik mij dan wel wachten, om eenige aanmerkingen op dit Boekje te maken, dewijl sommigen zulks misschien aan schijnvroomheid zouden toeschrijven, die gewoon is op wagens en in schepen met heilige zaken te koop te loopen... Maar wij zijn alleen, en het zal nog een' geruimen tijd duren, eer wij te Leyden aankomen. Gij zult mij daarom misschien niet kwalijk nemen, dat ik u het een en ander wegens dit boek zeg: of liever over alle soortgelijke boeken, en daar gij mij een hupsch jongman toeschijnt, en mij verhaald hebt, dat gij, voornemens zijt binnen kort eene groote reis, ver van uw vaderland en vrienden, te ondernemen, zult gij mij ten beste houden, dat ik wat ernstig met u spreke.’
Lijnslager, die wel gewoon was aan ernstige gesprekken, daar die dikwers in zijn huis, vooral door zijne moeder, gevoerd werden, betuigde, dat hij gaarne naar hem hooren zou, maar tevens zijn

{==16==} {>>pagina-aanduiding<<}

verlangen, om te mogen weten, met wien hij het genoegen had te spreken, die zoo veel deel in zijn welzijn scheen te stellen. ‘Het doet 'er niets toe,’ antwoordde de man, ‘wie ik ben. Mijn naam doet niets tot hetgeen ik zeg. Van tijd tot tijd neem ik het predikambt waar, en, schoon zulks voor mij in deze dagen aan vele zwarigheden is blootgesteld, geloof ik hier en daar nog al eenig nut te stichten. Het is 'er ondertusschen heel ver af, zoo als ik zeide, dat ik een vijand van de Dicht- of Zangkunst ben. Integendeel ik beoefen beide naar mijn vermogen, en ik tel het onder de aangenaamste oogenblikken van mijn leven, die ik daaraan besteden mag. Maar alle liederen, die ik maak, en welke ik in het licht gegeven heb, zijn van een' stichtelijken inhoud, en, schoon ik het niemand kwalijk neem, dat hij door aardige boert en scherts de gemoederen vervrolijkt, geloof ik, dat hij, die als Starter, door zijne gezangen de driften der jeugd, en bijzonder die der liefde, welke geene opwekking noodig heeft, de sterkste prikkels geeft, eene zeer zorgelijke zaak bij de hand neemt; ja dat hij zich tegen de maatschappij bezondigt, wanneer hij door de vonken, die hij verspreidt, de gemoederen in lichte laaije vlam zet; de hersenen der jonge lieden met dartele beelden vervult; den geest voor wezenlijke bezigheden ongeschikt, en het hart voor waarlijk edele en groote indruksels minder vatbaar maakt.’
Lijnslager nam nu de vrijheid van te zeggen: ‘Schoon het mij kwalijk passen zou, een' man van uwen stand tegen te spreken; ja schoon ik geloof,

{==17==} {>>pagina-aanduiding<<}

dat gij gelijk hebt, zult gij mij, hoop ik, het ten beste houden, als ik aanmerk, dat somtijds op meer gevorderde jaren de beoordeelingen over zulke soort van boeken gestrenger zijn, dan in vroegeren leeftijd. - 't Is mogelijk, dat de maker van deze Liederen van een aandoenlijk gestel en hevige hartstogten zijnde...’
‘Dit zou niet wegnemen,’ viel hem de onbekende in de reden, ‘dat hij juist door dat gevoelig gestel en door die hevige hartstogten vervoerd, schadelijke Gezangen voor de jeugd vervaardigde... Hetgeen gij aanvoerde wegens de gevorderde jaren, wil ik niet ontkennen. Ver van daar. Maar gij zult mij ook toestaan dat men juist door de jaren en ondervinding kennis krijgt van het schadelijke, en, wanneer de storm van de driften voorbij gedreven is, kan men over zulke zaken met die, kalmte oordeelen, waardoor men de wezenlijke waardij der dingen leert kennen. Denk niet, dat gij met een' ongevoelig of onaandoenlijk man spreekt... maar juist, omdat ik de hevigheid der hartstogten en de kracht van den hartstogt der liefde ken, houd ik hem, die denzelven onschuldig opwekt, reeds voor een onvoorzigtig, maar die dezelve dooor ongeoorloofde middelen, door betooverende schilderijen doet opbruisen, voor een gevaarlijk, zoo al niet voor een ondeugend, mensch. Zie mij niet aan aan voor een' man, die ongevoelig, die onaandoenlijk is, die de liefde niet, kent. Ik ken haar te wel, om niet weten, dat zij geene sporen behoeft. Ik was te Leyden ter voltrekking mijner studien, toen ik aan de zuster van

{==18==} {>>pagina-aanduiding<<}

een' mijner beste vrienden, die zijne studien reeds geëindigd had, kennis kreeg, daar hij toevallig door haar afgehaald werd. o Hoe vele reizen deed ik, nadat ik kennis aan dat beminnelijk meisje gekregen had, naar Dordrecht; in schijn, om mijnen gewezen Akademievriend te bezoeken, maar ir waarheid, om gelegenheid te vinden, om met zijne zuster Anna in gezelschap te zijn. Voor mijn' vriend echter kon die minnehandel niet lang een geheim blijven - hij begunstigde denzelvan, uit vriendschap voor mij, en genegenheid voor zijne zuster. 't Kwam zoo ver zelfs, dat wij elkander trouwbeloften deden, schoon de moeder van mijn meisje, die zulks te weten gekomen was, gansch niet beviel, omdat deze voorzag, dat mijne begrippen van den Godsdienst, daar ik onder Arminius gestudeerd had, en zijne gevoelens toegedaan was, mijne bevordering zeer nadeelig zijn zouden. - Ik bleef ondertusschen nog voortstuderen, en Professor Arminius wist mij bij een voornaam Heer als Leermeester voor deszelfs kinderen aan te prijzen, daar de omstandigheden zoo waren, dat ik aan geene bevordering denken kon. Ik scheen dien Heer zoowel te bevallen, dat hij mij tot zijnen Secretaris aanstelde... maar wat gebeurt 'er? - De Gouvernante in datzelfde huis stierf, en mij bekroop de lust, om te beproeven, of ik niet mijne geliefde Anna hare plaats kon doen bekleeden. - Door het vertrouwen dat men in mij stelde, had mijn raad, dien ik voorzigtig genoeg aanleidde, ingang. - En nu zag ik mij regt gelukkig. Met het teeder voorwerp mijner liefde

{==19==} {>>pagina-aanduiding<<}

bevond ik mij onder hetzelfde dak, en wij hadden, gelegenheid van met elkander dagelijks gemeenzaam te verkeeren. Maar, mijn jonge vriend! wij, hadden geene dartele liederen van eenen Starter noodig, om het vuur van onzen hartstogt tot eene bijna onbedwingbare kracht te doen ontvlammen. - En schoon onze omgang eerlijk was, bespiedden weldra de huisgenooten, hoe het gesteld ware, en wij behoefden geene zeer scherpziende verspieders. Toen deze zaak aan mijnen Heer en de Mevrouw van mijne Anna bekend geworden was, werden wij, schoon met alle bescheidenbeid, onderhouden, en het gevolg was, dat eerst ik en daarna mijne Anna dat huis verliet. Wat schoot mij toen over, om te doen, dan mijne toevlugt te nemen tot mijnen ouden Leermeester, welke op dien tijd te Gouda woonde. Het kostte hem en nog eenen anderen verdienstelijken Leeraar veel moeite, om de moeder van mijnen Anna tot onzen echt te bewegen. Eindelijk echter gelukte onze wensch en onze vorige Heer begiftigde ons met een geschenk van duizend guldens en eene aanzienlijke menigte huisraad. Altijd bleef die familie ons zeer gunstig, zelfs stond onze vorige Mevrouw als Meter over den eersten zoon, dien mijne vrouw ter wereld bragt. - Gij ziet hieruit, dat ik niet onbekend ben met de kracht van dezen hartstogt, die ik bij overtuiging weet dat geene aansporing hoegenaamd behoeft, laatstaan, dat men hem met zulke hevige sporen aanprikkelt, als in het door u gekocht boekske geschiedt. - Die hartstogt staat daarin wel eenigermate gelijk met de overige; maar hij verschilt 'er

{==20==} {>>pagina-aanduiding<<}

in zoo verre van, dat hij langer dan de andere een onschuldig gelaat aanneemt, en de jeugd, zoo genegen, om hem te koesteren en te kweeken, ja voedsel voor hem zoekende, alleen aan de onschuldige aandrift der natuur meent te voldoen, en in dien waan van onschuld dikwijls tot den rand van haar wezenlijk verderf genaderd is. - Ik hoop daarom, dat gij het mij ten beste duiden zult, dat ik u tegen het werkje van Starter gewaarschuwd heb en ik zal 'er niets meer bijvoegen, dan alleen het gezegde van den wijsten der Koningen, dat, naar mijn gevoelen, niet te dikwerf door jongelingen en jonge dochters kan herdacht worden: “Zal iemand vuur in zijnen boezem nemen, en zich niet branden?”’
Met veel aandacht had Lijnslager het verhaal aangehoord, en daar hem overtuigend bleek, zoo uit den toon der stem, als de ernstvolle houding van dien man, dat alles voortvloeide uit een opregt deelnemend en wezenlijk Godvruchtig hart, vatte hij eene diepe hoogachting voor dien wel eenigzins strengen maar regt Christelijken Leeraar op. Te Leyden gekomen, waar zijn Reisgenoot zich eenigen tijd meende op te houden, nam hij van hem afscheid en betuigde hem niet alleen dank voor zijn aangenaam gezelschap, maar ook voor de lessen en vermaningen, die hij hem had medegedeeld. Lijnslager, zijnen wensch betuigende, dat hij gezangen, die hij onderstelde dat een heilzaam tegengift tegen het Liedeboek van Starter. zouden bevatten, te mogen bezitten, ontving van den hem nog onbekenden een' afdruk van deszelfs Gezangen, dien hij toevallig bij zich had, en voegde

{==21==} {>>pagina-aanduiding<<}

deze 'er de volgende bede bij: ‘ô Mogt mijne zwakke kunst strekken, om u, in een of ander oogenblik, dat u de driften bestormen, te wapenen! En zoo ik dit immer verneem, dan zou ik op mijn' arbeid met dankbaarheid aan God terugzien. Ik verwacht, dat gij zwijgen zult, met wien gij op den wagen geweest zijt, daar hier door misschien mijne vijanden op het spoor zouden raken, om mij te vervolgen.’
Lijnslager zag nu, dat de maker dier Gezangen niemand anders was, dan de beroemde Dirk Raphaels Kamphuyzen. - Hij dankte hem hartelijk, en beloofde hem met eenen welmeenenden handdruk, dat hij wel zorgen zou, dat niemand van hem vernam, dat Kamphuyzen met hem op den wagen geweest was; verder betuigende, dat hij hun gesprek altijd hoopte te onthouden, zijn boek lezen, en tot eene gedachtenis van hunne kennismaking bewaren zou. - Hierop scheidden zij, en Lijnslager zette zijne reis voort naar Rotterdam.


Derde hoofdstuk.

Schoon reeds de zon de Lente-nacht-evening door was en dus de dagen eene aanmerkelijke lengte hadden, was het avond, eer hij te Rotterdam aankwam. De liefelijke lenteavond had eenen aangenamen indruk op het jeugdige hart van Lijnslager gemaakt. Het afscheid van zijne ouders, de voorbode alleen van een dergelijk voor eenen veel langeren tijd; het ge-
{==22==} {>>pagina-aanduiding<<}
sprek met Kamphuyzen; zijne lezing in het aangekochte Liedeboek van Starter, nadat hij Kamphuyzen verlaten had, want ook Lijnslager trachtte naar het verbodene, terwijl hij oordeelde dat deze toch een te streng vonnis over dat werkje gestreken had; alles had zijn hart op eenen aandoenlijken toon gestemd.
Zoodra hij zich van eene herberg voorzien had, vertrok hij naar het huis van den korrespondent van zijnen vader, den koopman van Vliet. Naauwelijks had hij zich doen aanmelden, of die gastvrije man kwam naar hem toe, terwijl hij, in het voorhuis staande, bij het opengaan van de deur, het geluid van Zang en Muzijk-instrumenten hoorde. Met deze woorden werd hij door van Vliet verwelkomd: ‘Welkom, welkom, zoon van mijn' ouden vriend! gij komt hier net van pas. Gij kondt niet beter komen. Heden avond is hier juist, voor het laatst, in dit saizoen, een Muzijkgezelschap bij elkander...’ Lijnslager maakte eenige verschooningen, dat hij zoo van de reis komende... misschien... ‘Geene vizevazen,’ voerde van Vliet hem te gemoet. ‘Zoo gij een vreemdeling waart, was het wat anders, maar wij zijn Hollanders onder elkander, en wij nemen het hier te Rotterdam zoo naauw niet als de Zaankanters en Broekers.’ - Lijnslager liet zich nu ook niet langer bidden, maar trad het vertrek, waar uit hem de aangename toonen van Gezang en Muzijk reeds in de ooren geklonken waren, binnen. Bij zijn intreden waren de meeste van het gezelschap te zeer ingespannen op de stukken, welke zij speelden of zongen, om veel aandacht op

{==23==} {>>pagina-aanduiding<<}

den nieuwen gast te slaan. - Het vertrek, waarin het gezelschap bijeen was, bestond in eene ruime rijkelijk verlichte zaal. Een der zonen van van Vliet speelde de viool, een ander den bas, terwijl een jongeling den naam van van Teylingen voerende de guitar behandelde. Met deszelfs zuster zat Maria van Vliet uit één Gezangboek te zingen, terwijl de moeder der laatste, met een zigtbaar genoegen, de maat zat te slaan, en hare jeugd als herleven zag in de jeugd harer dochter. Alles droeg in dit vertrek merkteekenen van overvloed en welvaart, het zij Lijnslager zijne oogen vestigde op den zwier der kleederen, zoo der huisgenooten als gasten, of op de pracht der huissieraden. Naauwelijks had Lijnslager eene kleine buiging tegen het gezelschap gemaakt, daar hij het in deszelfs kunstoefening niet wilde storen, of van Vliet leidde hem naar een buffet, waarop niet alleen keur van glas- en kristalwerk blonk, maar dat daar en boven rijkelijk van allerlei soorten van wijn voorzien was. Hij gaf een' knecht, die bij hetzelve stond, een' wenk, en deze schonk terstond een glas vol met den besten Franschen wijn; en hiermede heette van Vliet zijnen jeugdigen gast op nieuw welkom.
Nu liep ondertusschen het Zangstuk af, en Lijnslager vervoegde zich bij het gezelschap, eerst tot de huisvrouw van van Vliet, die door haar' man onderrigt, wie hij was, hem op eene niet minder gastvrije wijze, dan haar echtgenoot, begroette. Zoo deden ook de twee zonen, die beide de instrumenten, waarop zjj gespeeld hadden, nederzetten. Maria de dochter ontving de pligtpleging van Lijnsla-
{==24==} {>>pagina-aanduiding<<}
ger met ongemaakte vriendelijkheid, terwijl de zedigheid der zuivere onschuld uit hare oogen straalde. - van Teylingen en zijne zuster beantwoordden zijne pligtplegingen met de gewone beleefdheid, die men aan een' onbekenden bewijst. Lijnslager verzocht dringende, dat zijne komst geene verstoring mogt geven in het gezelschap, en dat men voort zou varen met zingen en spelen, daar hij beide onder zijne aangenaamste uitspanningen telde. Hierdoor verklapte hij, met of tegen zijnen wil, dat hij geen vreemdeling in de beoefening dezer kunsten was; en dit had natuurlijk ten gevolge, dat hij gedrongen werd, om van een en ander blijk te geven. Lang liet zich ook de jongeling niet noodigen, vooral niet, daar zich twee beminnelijke meisjes, waarvan daarenboven de eene de dochter van den Gastheer, vereenigden in het dringend aanzoek. Weldra werd hem eene viool ter hand gesteld - en slechts weinige streken had Lijnslager gedaan, of allen sloegen de oogen op hem, daar alle blikken hunne goedkeurende verwondering aanduidden. ‘Ja, ja!’ zeide de Heer van Vliet toen het stuk uit was. ‘De Amsterdammers kunnen 'er ook wat van.’ ‘Dat blijkt’ zeide Jakob op cenen toon, die tevens eenigen naijver verraadde; Lijnslager merkte dit en gaf bij het volgende stuk te kennen, dat hij nu eens toehoorder zijn zou... maar wel ras verhief zich een algemeene kreet, dat hij ten minste nog eenmaal zich zou laten hooren. Hij nam dit aan onder voorwaarde, dat hij dan den volgenden keer eens met de meisjes zingen zou, daar hij betuigde grooter liefhebber van zingen dan van spelen te zijn. Lijnslager had hiermede

{==25==} {>>pagina-aanduiding<<}

intusschen heimelijk het oogmerk, om daardoor te beter gelegenheid te hebben, om de betooverende stem van Maria en hare bekoorlijke schoonheden van nader bij te kunnen waarnemen. Nadat Lijnslager nu andermaal op de viool gespeeld had, plaatste hij zich tusschen twee meisjes - en, zoodra het Zangstuk was aangevangen, overtuigde hij haar en het gezelschap, dat, was de viool aan zijne hand als die van eenen meester betrouwd, natuur en kunst zich vereenigd hadden, om hem tot eenen bekwamen Zanger te vormen. Schoon hij het Zangstuk, dat hem voorgelegd werd, nooit onder de oogen gehad had, ondersteunde hij de vrouwenstemmen met eene bastem, zoo zwaar als bevallig; en lokte hierdoor bij alle de overige stukken, die 'er nog gezongen werden, de bekwaamheden van Maria uit, die nu ook toonen wilde, dat zij eene meesteres in de kunst was.
De avond verstreken zijnde, werd 'er een zwierige oudvaderlandsche maaltijd aangerigt. Van Vliet en zijne huisvrouw schikten zich aan het boveneinde van de tafel, Lijnslager zat aan de regter zijde der huisvrouw van den Gastheer, en Elizabeth van Teylingen aan zijne andere. Over Lijnslager zat Maria van Vliet met van Teylingen, en aan het benedeneinde de twee zonen van den huize. Nu blonk de disch van heldere drinkglazen, fluiten geheeten; en in kostbaar porselein, als een geschenk uit Japan voor van Vliet medegebragt, werden de overvloedige geregten opgedragen. De eenvoudige toebereiding der spijzen bewees echter, dat de weelde nog niet geklommen was tot dien trap van verfijning, waarop alleen de smaak gestreeld kan worden

{==26==} {>>pagina-aanduiding<<}

door uitheemsche en onnatuurlijke zamenstellingen. Droeg die aanrigting van den disch hier blijken van vaderlandsche zeden, niet minder straalden die door in de gulle en vrolijke gesprekken, die aan tafel gevoerd werden. Al hooger en hooger klom inmiddels de vrolijkheid, en bij het afloopen van den maaltijd begon men op nieuw van zingen en spreken.
Nu haalde Lijnslager het Liedeboek van Starter voor den dag, en daar dit de overige gasten zoo weinig, als hem voor eenige uren, bekend was, sloegen 'er allen nieuwsgierige blikken in; bovenal Elizabeth, die, met ongemeen genoegen aan de zijde van Lijnslager geplaatst en ten uiterste voldaan over zijne vrolijke invallen en geestige scherts, zich verbeeldde, dat zijne beleefdheden en dienstbetooningen misschien voorboden waren van genegenheid en liefde. Het Liedeboek doorbladerden zij te zamen, en zij wees hem op een der Minneliederen, gesteld op eene wijze beide bekend. Terstond noopte zij Lijnslager, om dit aan te heffen - en onmiddelijk zongen zij het te zamen. De dartele gedachten van den weelderigen dichter ontvingen van twee bekoorlijke stemmen (want ook Elizabeth had eene zeer liefelijke) nog meerder vuur en leven, Maria, aan wier aandacht het gedrag van Lijnslager en dat harer vriendin staande den disch geheel niet ontglipt was, hield bijzonder onder dit gezang, hare oogen op hen gevestigd. Bij een der weelderigste koupletten sloeg Lijnslager toevallig het oog op Maria en uit hare oogen schoot een zoo bestraffende blik, terwijl een blos haar gelaat overdekte, dat hij, ten volle begrijpende het misnoegen, dat hij haar

{==27==} {>>pagina-aanduiding<<}

gaf, oogenblikkelijk ophield met zingen en Elizabeth toevoerde: ‘Laten wij iets anders zoeken... zoo als ik zeide, ik kende het Liedeboek niet... ‘Ik vraag wel verschooning... indien...’ ‘'t Is ook wat grof,’ zeide de huisvrouw van van Vliet, ‘ik ben zeer voor alles, wat het genoegen en de vreugde vermeerdert, maar alles moet binnen de palen van het betamelijke en ordelijke blijven.’ ‘Regt zoo, regt zoo,’ voegde zich hier op van Vliet tusschen beide. ‘Ja Lijnslager! zoo is mijne vrouw altijd. Alles met mate, mogt hare spreuk wel zijn.... En zij heeft gelijk. Onschuldige vrolijkheid is de beste vrolijkheid. Laten wij de onstichtelijke woorden maar van onze lippen spoelen...’ ‘Misschien’ zeide van Teylingen’ heeft 'er de maker ook zooveel kwaads niet mede gemeend. Hony soit qui mal y pense zeide Koning Hendrik bij het instellen van de orde van den kouseband...’ ‘Ik geloof,’ zeide Maria op eenen eenigzins fieren, schoon zedigen, toon, ‘dat de Heer Lijnslager wel gedaan heeft met op te houden, en ik denk niet, dat men heel erg behoeft te denken, om zich over zulke liedjes te schamen.’ ‘Ja, mijn Heer!’ zeide van Vliet tegen Lijnslager ‘'t Is hier zoo moeder, zoo dochter. Nu zoo als het gezegd is - wij spoelen het met dezen dronk af: - Hony soit qui mal y pense.‘ -
Schoon zich Lijnslager het klein overschot van den avond nog wel vermaakte, had hem de bestraffende blik van Maria te diep getroffen, om zoo vrolijk, zoo opgeruimd, te kunnen zijn, als te voren.

{==28==} {>>pagina-aanduiding<<}

Hij schaamde zich over zich zelven en duchtte, dat hij door die bekoorlijke en zedige juffer misschien onverdiend gehouden gehouden werd voor een' jongeling van losbandige zeden. Weldra scheidde nu ook het gezelschap - en hij sprak met den Heer van Vliet af, om den volgenden dag het schip te gaan bezigtigen, dat hem binnen kort naar Livorno voeren zou. ‘Het is een nieuw nagel’ zeî van Vliet. - ‘Ik heb mijne vrouw en dochter beloofd, dat wij het zouden gaan zien, wanneer gij overkwaamt. - Het heeft de halve lading al in.’ - Tot morgen, tot morgen ochtend riep de oude Heer van Vliet Lijnslager nog na, toen hij reeds van de stoep was.
Met een bedrukt hart vertrok Lijnslager nu naar zijne herberg, en de herinneringen van het aangename, dat hij genoten had, verdwenen voor de eenige gedachte aan den bestraffenden blik van de verstoorde Maria. ‘Maar’ waarom vroeg hij zich zelven, ‘waarom trok ik mij dezen ongunstigen opslag van dat meisje zoo aan? Ik heb immers niet zooveel misdreven met een mij onbekend liedje te zingen; en echter... ik wenschte... o waarom niet? dat ik het had nagelaten...’ Deze pijnigende gedachte belette hem eerst, om in slaap te vallen, en eindelijk ingesluimerd zijnde, werd nog lang, eer de dag aankwam, zijn slaap weder afgebroken. Zijne eerste gedachte was weder de ongunstige oogblik, dien Maria op hem geworpen had. Ja bij het aanbreken van den dag begon hij met zekeren schroom 'er tegen op te zien, om Maria weder te ontmoeten. - Zoo het aan hem gestaan had, zou hij zich heden wel hebben willen ontstaan, van haar te zien,

{==29==} {>>pagina-aanduiding<<}

en echter stelde hij 'er belang in, om te vernemen, of hare ontevredenheid op hem reeds geheel bedaard was. Dan weder bemoedigde hij zich met de gedachte, dat zij hem geprezen had over het staken van het gezang, dat haar misnoegen verwekt had. Hem had zij zoo hevig niet bestraft als van Teylingen, maar dit was misschien alleen daaraan toe te schrijven, omdat zij van Teylingen beter en gemeenzamer kende dan hem. Geslingerd door deze en dergelijke gedachten, verwenschte hij het Liedeboek van Starter, en zou hetzelve verscheurd hebben, zoo hij het niet aan Elizabeth op haar verzoek te leen beloofd had. Eindelijk kwam de tijd, dat hij zich gereed maakte, om weder naar den Heer van Vliet te gaan. Zeer bezorgd was nu Lijnslager, dat zijne kleeding, die zeker gisteren verre van net geweest was, door dat hij den geheelen dag op wagens had doorgebragt, nu in behoorlijke orde was. Hij zorgde, dat zijn platgerande hoed ter deeg werd afgevaagd en liet zelfs eenen nieuwen vederbos koopen. De beste breede kantendas, die hem zijne moeder had mede gegeven, deed hij om den hals, en hij schikte en herschikte dezelve met grooter zorge dan gewoonlijk. Hij trok een wambuis aan van roode zijde en sloeg daarover eenen blaauwen satijnen mantel, en een' geborduurden gordel om het lijf. Lang was hij bezig, eer de linten maar eenigzins naar zijn' smaak van zijne knieën flodderden, en nu zat de eene dan de andere roos op zijne schoenen niet naar zijnen zin. - Nooit was Lijnslager anders gewoon, om zich bijzonder te bekommeren over zijne kleedingswijze, en hij verwonderde zich over zich zel-
{==30==} {>>pagina-aanduiding<<}
ven, doch, daar de Heer van Vliet en zijne vrouw zulke fatsoenlijke en aanzienlijke lieden waren, vond hij het pligtmatig, dat hij ook als de zoon van een' fatsoenlijk man voor den dag kwam. Ook kon het geen nadeel, dat de schipper terstond overreed was, dat hij zoodanig een' passagier aan boord zou krijgen.
Onmiddelijk ging Lijnslager naar het huis van den Heer van Vliet, en hetzelve naderende was het eerste voorwerp, dat hij voor de glazen aanschouwde, Maria, reeds geheel in orde gekleed. Binnen getreden zijnde vond hij haar alleen in het voorvertrek en stamelende vroeg hij haar naar haren welstand. Zij beantwoordde dit met hare gewone vriendelijkheid en verwonderde zich over de gedwongen houding van den jongeling, die gisteren zoo zonder eenige beschroomdheid zich, in een vreemd gezelschap, gedragen had, als of hij aan het huis zijner ouders en onder zijne gemeenzaamste vrienden was. Zij vroeg hem op eene gulle wijze: ‘Hebt gij dezen nacht niet wel geslapen, Mijn Heer!’ - ‘Neen! Mejuffrouw!’ antwoordde Lijnslager, ‘Ik heb niet kunnen vergeten - ik heb mij zelven niet kunnen vergeven, dat ik u... gisteren beleedigd heb.’
Maria (verwonderd.) Mij beleedigd, Mijn Heer!
Lijnslager. Heb ik niet, Mejuffrouw?
Maria. Waarmede?...
Lijnslager. Is het u vergeten, dat ik de onvoorzigtigheid gehad heb...
Maria. Welk eene onvoorzigtigheid?
Lijnslager. Om uit het Liedeboek van Starter...

{==31==} {>>pagina-aanduiding<<}

Maria. Hebt gij u aangetrokken, dat ik daarover een oogenblik misnoegd was... Mij was het reeds vergeten...
Lijnslager. Is het mogelijk?
Maria. Ik heb 'er waarlijk niet weder over gedacht.
Lijnslager. En gij zaagt mij echter zoo bestraffend aan...?
Maria. o Gij hebt u dat verbeeld... dat ik er over ontevreden was op dat oogenblik, ontken ik niet... maar ik nam het mijne Vriendin Elizabeth kwalijk, dat zij u onderileunde in het zingen van dat Liedje.
Lijnslager. Heb ik mij daarin zoo bedrogen? Mij dunkt...
Maria (na eenig bedenkend.) Nu ja ... ik herinner het mij... Ja 'er is een oogenblik geweest, dat ik het u kwalijk nam, maar ik vond dit van mij zelve zeer onbeleefd...
Lijnslager. Gij hadt 'er echter wel reden toe... Gij hadt regt.....
Maria. Om het mijne vriendin kwalijk te nemen... Maar laten wij hiervan afstappen... Ik hoor mijn vader en moeder komen. Ziet gij niet tegen de reis op, die gij binnen kort zult ondernemen? -
Lijnslager.o Neen! schoon het mij zeker vreemd zijn zal, zoo verre van ouders, vrienden en vaderland gescheiden te zijn...
Nu kwam van Vliet met zijne vrouw en na eene korte zamenspraak gingen zij het schip opzoeken, dat eerlang Lijnslager naar Livorno moest overbrengen. ‘Kapitein! Hier breng ik u,’ zeide van Vliet

{==32==} {>>pagina-aanduiding<<}

tegen den Schipper, ‘hier breng ik u uwen passagier. Hij is begeerig, om u te leeren kennen en het schip, te zien, dat misschien voor eenige maanden zijn voorland zijn kan.’ Nu maakte Lijnslager met den Schipper de noodige afspraken - en bezag de kajuit, waarin hij zijn verblijf zou houden. Alles was even net en zindelijk. Maria en hare moeder beschouwden alles ook met deelneming - ‘Ja,’ zeide de Schipper, ‘het ziet 'er nu toch anders uit, jonge juffrouw, als toen het van stapel liep - en toen uw vader het met uw' naam doopte...’ ‘Hoe,’ vroeg Lijnslager, ‘heet het schip...’ ‘Hoe anders,’ antwoordde hem de Kapitein, ‘dan de Jonge Maria...’ ‘Maria!’ herhaalde Lijnslager... Het heet dan naar u (zich met zekere drift naar Maria wendende,) o dan ... (maar hier hield hij op) en de Schipper vervolgde: ‘Ja die naam belooft ons niets dan alles goeds... Het kan wezen, dat het bijgeloof is, maar ik heb niet liever, dan dat mijn schip een' vrouwennaam heeft en dan zulk een' vrouwennaam. Ik verzeker u die naam van Maria zal ons in Italië geen kwaad doen - ja al moeten wij eene Fransche of Portugesche haven inloopen.’
Lijnslager had gelegenheid, om zich te herstellen, door deze tusschenspraak van den Schipper. Evenwel ontglipte aan Maria geenszins zijne oogenblikkelijke verwarring. En nu voelde zij, dat een blos haar gelaat bedekte, toen zij op Lijnslager hare oogen slaan wilde. Nadat men het schip naauwkeurig bezien, en eenige verversching bij den Schipper in de kajuit gebruikt had, keerden van Vliet en zijne

{==33==} {>>pagina-aanduiding<<}

Vrouw met hunne dochter en Lijnslager terug. - Onder weg op eenigen afstand van de oude lieden geraakt zijnde herhaalde Lijnslager zijne vraag. ‘Of, hij 'er zeker op aan kon, dat zij hem het zingen van het bewuste liedje vergaf...’, ‘Ik heb,’ zeide Maria, ‘ik heb het u straks immers duidelijk en welmeenend gezegd... Hoe kunt gij mij daar nu weder naar vragen?’ -
Lijnslager. Nu verheug ik mij ... dat gij mij dit bij herhaling verzekert ... waarlijk ... gij kunt niet gelooven, hoe diep het mij getroffen heeft, u ongenoegen te hebben gegeven...
Maria. (Met een klein lachje.) Mijn ongenoegen zou zeker al wat beteekenen. Denkt gij, dat ik zoo onnoozel ben, dat ik zulke praatjes gelooven zou?
Lijnslager. Hoe gij verdenkt mij, dat ik niet ernstig spreek... gij denkt, dat ik 'er mij niet aan gelegen laat liggen, of gij genoegen neemt of niet, in hetgeen ik doe.
Maria. Gij maakt het hoe langer hoe erger, en ik zou nu haast in de gedachten vallen, dat gij 'er op uit zijt, om met mij den gek te steken. Immers moet gij mij voor een verwaand zottinnetje houden, zoo ik een oogenblik geloofde, dat gij ernstig spraakt ... maar genoeg hier van... Mij dunkt gij het zult al tamelijk ruim hebben in het vertrekje, dat uw verblijf zal wezen. Het schip kwam mij over het geheel al groot voor, toen ik 'er op was.
Lijnslager. Als men zoo een vaartuig aan den wal ziet liggen, en men 'er dan op is, schijnt het vrij groot, maar, als men 'er meê in het ruime sop, in de Noordzee, is, dan verdwijnt die grootte, en het is

{==34==} {>>pagina-aanduiding<<}

of men op een klein stukje houts heen en weêr geslingerd wordt...
Maria. Gij zijt dan meer op zee geweest?
Lijnslager. Met een' mijner jonge vrienden, een Luitenant ter zee, heb ik in Vriesland zijnde, op een fregat eens even op de Noordzee geweest - zoo verre toch, dat wij niet meer van het land konden zien, en niets zagen dan lucht en water... Het was eene frissche koû, en een groot oorlogschip, dat een eind vooruit was, had veel van een notendopje, dat op het water op en neder dobberde...
Maria. Mij dunkt; ik zou tegen een' zeetogt van eenig belang nog al opzien; 'er kan zoo veel gebeuren, en 'er is zoo weinig noodig, om een schip met man en muis te doen vergaan. (Hier ontglipte aan Maria onwillekeurig een naauwelijks hoorbaar zuchtje.)
Lijnslager. 'Er wordt zeker altijd wat bij gewaagd, maar het fraai saizoen, dat op handen is; een goed schip, en een bekwaam schipper... ongelukken kunnen ons ook te land beloopen. Een misstap van een paard kost somtijds ook aan eenigen het leven.
Maria. Vader heeft gesproken, om misschien broêr Jakob, daar hij 'er op aandringt, ook die reis te laten doen. Gij merkt wel; hij is een wilde knaap en het zou hem dus wel lijken. Ik kan daarom niet denken, zonder dat mij een koude ril over het hart gaat.
Lijnslager. Mij zou het ondertusschen zeer aangenaam zijn, indien ik uw' broeder tot reisgenoot mogt hebben. Gij moet u waarlijk die gevaren zoo groot niet voorstellen. Reken eens, hoe vele sche-
{==35==} {>>pagina-aanduiding<<}
pen 'er behouden binnen komen, tegen het getal, dat eenig ongeluk van beteekenis treft, - en hoe veel kleiner is nog dat van die, welke het ergste overkomt.
Zoo sprekende waren zij het huis genaderd. Onder den maaltijd viel natuurlijk het gesprek over de fraaiheid van het bezochte schip en weldra kreeg het zoodanig eene wending, dat de oude Heer van Vliet begon te spreken van het onderwerp, waarover Maria zich even tegen Lijnslager had uitgelaten; om namelijk zijn' jongsten zoon, bij deze gelegenheid, een togtje naar Livorno te laten doen. Moeder en Zuster verzetten zich hier tegen met vrij wat nadruk; maar Jakob, die zeer begeerig was, om in het gezelschap van Lijnslager, die hem wel beviel, eens, zoo als hij het noemde, wat meer te zien, dan zijn moeders keuken, ondersteunde het voorstel van zijn' vader. Lijnslager hield zich onzijdig, omdat hij aan den eenen kant gaarne den jongen van Vliet tot zijn' reisgenoot hebben zou: en omdat hij aan den anderen kant vreesde, door de zijde van den vader en den zoon te kiezen, aan de moeder en de dochter te zullen mishagen.
Nog twee dagen bragt Lijnslager te Rotterdam door, en wel den meesten tijd aan het huis van den. Heer van Vliet. Dit gaf gelegenheid, dat hij nog nader kennis kreeg aan de waarlijk beminnelijke Maria, welker ligchaamlijke schoonheid en bevalligheden geëvenaard werden door de voortreffelijke eigenschappen van verstand en hart. Haar gestalte was nader aan het rijzige dan aan het korte. Hare oogen, waarin zedigheid en openhartigheid, bij elken opslag, blonken,

{==36==} {>>pagina-aanduiding<<}

waren van het schoonste blaauw, en gedekt door wenkbraauwen, meer naar het bruine dan naar het blonde trekkende. Het helder blank, waardoor de blaauwe adertjes zich in eene bevallige schakering kronkelden, werd afgewisseld door eenen bevalligen blos, die voor de gezondheid van ziel en ligchaam borg stond. Den kleinen en schoonen mond kon zij niet openen, zonder dat geregelde rijen van ivoorwitte tauden zich vertoonden; welker schoonheid men echter ras vergat, het zij, zoo als het geval was, toen haar Lijnslager eerst ontmoette, de zuiverste toonen der Zangkunst, uit haren boezem oprijzende, de harten naar de buigingen harer stem deden trillen, of wegsmelten - het zij zij in gesprek met een opgemaakte zoetvoerigheid sprak, beide nog verfraaid door den aangenamen tongval, die in Rotterdam het Hollandsch, vooral in den mond der schoonen, het harde en stroeve verliezen doet, zonder dat het te veel tot de te groote weekheid van den Vlaamschen tongval overhelt. - De houding van Maria had wel niet die vreemde losheid, welke bij de aanzienlijkste standen fomtijds meer het werk der kunst, dan der natuur is; maar zij had eene levendige, eene haar eigene, ongedwongenheid van gebaarden en gang, door eene beschaafde opvoeding en eene gematigde oefening in de schoone danskunst alleen te verkrijgen: want, schoon hare ouders niet geheel afweken van de voorvaderlijke deftigheid van zeden, achtten zij dat het uitlokken der bekoorlijke schoonheden van hare dochter daar zoo min tegen streed, als dat zich hunne zonen door schutterlijke spelen en andere rustige ligchaamsoefeningen tot jongelingen vormden, kloek

{==37==} {>>pagina-aanduiding<<}

van houding en gehard tegen de gewone vermoeijenissen van den mannelijken ouderdom. - Geen wonder dus dat de schoonheid en bevalligheid van Maria het hart van Lijnslager sneller slaan deden, en dat hij eene levendige genegenheid voor haar opvatte.
Zelfs ontdekte hij dit ten allerduidelijkste, toen hij, na zijn vertoeven te Rotterdam, den laatsten avond aan het huis van van Vliet had doorgebragt. Hij had afscheid genomen van dat hem zoo dierbaar geworden gezin. Maar Maria, den afscheidskus op de wangen drukkende, klemde hij hare handen met eenen werktuigelijken nadruk in de zijne en drukte haar aan zijn hart; ja hij voelde zich bijna buiten staat, om het algemeen afscheid met behoorlijke woorden te bekleeden. - Met overhaasting vertrok hij en op straat gekomen, was het, als of'er een gedeelte van zijn hart was afgescheurd, en of het overige geheel met de beeldtenis van Maria vervuld was. - In zijne herberg terug gekeerd, zat hij wel een uur stil neder, eer hij bedacht was, om zich ter rust neder te leggen, welke hem naauwelijks te beurt viel, of hij werd gewekt, om zich gereed te maken tot zijne terugreis naar Amsterdam.
Hoe dikwerf zag hij, op het rijtuig gestegen en de stad uitgereden, met een kloppend hart om naar de stad, waarin hij een meisje achterliet, wier bekoorlijkheden onuitdelgbaar diep in zijn hart geprent stonden - en zijne eenige troost was, dat het maar weinige dagen lijden zou, of hij zou naar Rotterdam terugkeeren, schoon hem tevens het denkbeeld kwelde, dat hij als dan voor een' zoo geruimen tijd het vader-
{==38==} {>>pagina-aanduiding<<}
land zou moeten vaarwel zeggen ... maar dit werd weêr verdreven door de voorstelling, dat hij toch vooraf zeker nog de beminnelijke Maria ontmoeten zou.


Vierde hoofdstuk.

Lijnslager keerde nu tot zijne ouders terug: en vond ziine moeder 's avonds bij zijne te huis komst ijverig bezig met het gereedmaken van linnen, dat hem op zijne reis zou worden medegegeven. - Zijne vader was nog niet te huis, en hij zag, toen zijne moeder hem welkom kuste, dat tranen in hare oogen stonden. ‘Zie ik wel, schreit gij moeder!’ zeide hij, ‘wat deert u?’ -‘Maurits,’ antwoordde zij; ‘Gij ziet wel... Ach dat God gave, dat ik u zoo welkom te huis kuste van de groote reis, die gij eerstdaags ondernemen zult! o Die kost mij wat tranen... maar het moet zoo zijn... o mijn Maurits! denk toch, als gij in vreemde landen gekomen zijt, en gij dit fijne linnen in handen neemt, dat het door de handen van uwe moeder gesponnen is, en dat toen zij het voor u inpakte voor die reis, 'er somtijds tranen uit hare oogen op gestort zijn, en God weet, hoe vele gebeden ik voor uw geluk toen heb opgezonden!..’ Zoo sprak zij nog, toen onverwacht haar man de deur opende, die reeds verstaan hebbende, dat zijne zoon te huis gekomen was, met een vrolijk gejuich binnentrad, zeggende: ‘Hoe Maurits! zijt gij daar - welkom te huis - kom spoedig een roemer wijn

{==39==} {>>pagina-aanduiding<<}

getapt ... dat zal u verkwikken ... gij hebt den geheelen dag gereden en zijt van den eenen wagen op den anderen overgestapt. - Verhaal mij nu eens hoe hebt gij mijn' ouden vriend van Vliet en zijne vrouw gevonden? - Hoe het schip, waarmede gij vertrekken zult - en hoe staat u de schipper aan?’ Nu weidde de jonge Lijnslager in den lof van 's vaders ouden vriend uit - hij roemde de beleefdheden en genoegens die hij van hem genoten had. - Hij meende 'er nog iets wegens deszelfs kinderen en bijzonder tot lof van Maria bijgevoegd te hebben, maar eene vreemde beschroomdheid sloot hem de lippen. Hij verhaalde daarvoor in plaats de fraaiheid van het schip de jonge Maria (hij moest dus haar' naam met een noemen) - de zindelijkheid van hetzelve, en de heuschheid van den schipper, een man in Staveren geboren. ‘Naar wie,’ vroeg Lijnslager, ‘heet dat schip de jonge Maria?...’ ‘Naar de eenige dochter van uw' vriend,’ antwoordde Maurits. ‘Dat is welgedaan,’ hernam de vader, ‘maar! als wij eene dochter hadden, die Maria heette - en ik haalde een nieuw schip uit, dan zou ik het de Maurits en Maria noemen, dan waren mijne beide kinderen zoo maar in eens naar een schip vernoemd. Maar immers’ zeide hij, heeft mijn vriend van Vliet twee zonen, die mogt hij ook wel bedacht hebben... zijn dat hupsche jongens?’ ‘o alles, alles,’ zeide Maurits met veel nadruk, ‘wat den naam van van Vliet draagt, is hupsch - en misschien gaat de jongste zoon Jakob met mij meê. Althans zoo de oude Heer het 'er bij zijne vrouw door kan krijgen.’ - ‘Dit zou wel heel goed

{==40==} {>>pagina-aanduiding<<}

zin,’ ging nu de oude Lijnslager voort, ‘dan hadt gij toch nog beter gezelschap, dan de schipper en het scheepsvolk. Ook geeft het mij genoegen, dat die van Vliet zulke goede kinderen heeft. Maar wanneer moet gij aan boord?’ ‘Den juisten dag,’ zeide Maurits, ‘weet ik niet, maar op zijn langst zou de schipper binnen veertien dagen de lading in hebben. - Dan zal mij de Heer van Vliet schrijven ... en dan moet ik maar hoe eer hoe beter komen.’ - ‘Best, best!’ zeide de oude Lijnslager, ‘wijflief! dan zullen wij onzen Maurits naar Rotterdam en aan boord convoijeren... Dan weten wij, dat hij daar goed gekomen is.’ - Moeder Lijnslager beantwoordde dit voorstel met eenen zucht en knipte een' traan weg, omdat zij vreesde, dat haar man dat ziende, over vrouwelijke zwakheid en moederlijke teederheid, op nieuw, eene soort van redevoering houden zou, die reeds in de afwezendheid van Maurits meermalen herhaald was.
Na eenige dagen ontving Maurits een' brief van Jakob van Vliet, waarin deze hem kortelijk met vrij wat ophef berigtte, dat het 'er nu door was, dat hij met hem vertrekken zou - en eindigde hem groetende van zijne ouders, broeder en zuster. Dit laatste trof bovenal het hart van den jongeling. ‘Maria heeft mij dan nog niet geheel vergeten: ja zij laat mij zelfs groeten...’ op deze gedachte zou hij van vreugde hebben opgesprongen, zoo hij niet in de tegenwoordigheid zijner ouders geweest ware. - Met een schreef hem zijn vriend, dat het schip nu de lading genoegzaam inhad, en dat hij hoe eer hoe liever

{==41==} {>>pagina-aanduiding<<}

te Rotterdam komen moest. - ‘Schrijf heden nog aan uw' vriend’ zeide de oude Lijnslager, dat gij binnen drie daen komen zult: want dat alles tot uw vertrek gereed is.’ - Het was nu of het hart van de teederhartige moeder op deze woorden werd toegeschroefd, maar zij verkropte hare treurigheid in de tegenwoordigheid van haar' man.
Deze moest den avond van dien dag op eene Bijeenkomst aan het huis van eenen nieuwen Hopman der schutterij zijn, en dus was zij nu met haren Maurits alleen. Deze was bezig met het lezen van eene beschrijving van Italië, en zat tusschen beide in eene Landkaart te turen; dan eens zag hij den brief in van zijnen vriend Jakob. - Eindelijk brak de moeder dit stil tooneel af, zeggende:
‘Wie weet, lieve Maurits! hoe lang het duren zal, eer wij weder zoo huisselijk bij elkander zitten, ja God weet, of het wel ooit weder gebeuren zal!’
Maurits. o Lieve Moeder! spreek zoo niet... Gij zoudt mij daardoor het hart wel week maken... En gij weet, hoe vader daar tegen is.
De Moeder. Uw vader, Maurits! is een braaf, heel braaf man, maar hij is wat hardvochtig; althans hij houdt zich zoo;... maar mij dunkt, dat ik u straks aangedaan zag, toen gij tot tweemalen toe den brief, dien gij dezen morgen ontvangen hebt, zat in te kijken.
Maurits. o Gij hebt het u verbeeld, Moeder!
De Moeder. Maurits! Maurits! Heb ik mij dat verbeeld? Heb ik mij dat verbeeld?
Maurits. Nu, Moeder!... ja... ik was aangedaan.

{==42==} {>>pagina-aanduiding<<}

De Moeder. En gij zoudt voor mij dan veinzen?... Heb ik u daartoe ooit reden gegeven?... en doet gij dat, daar gij zoo kort op uw vertrek staat? Dat had ik niet van u verwacht. 'Er staat immers in den brief niets meer, dan gij ons hebt voorgelezen ... niets kwaads?
Maurits. Niets, niets, lieve moeder! ook geen woord, geene syllabe meer, dan ik u heb voorgelezen, maar...
De Moeder. Gij zwijgt...
Maurits. Maar ... men kan daarom wel aangedaan zijn.
De Moeder. Daar schuilt iets achter, Maurits! -
Maurits. Waarlijk, waarlijk geen kwaad, mijne moeder!
De Moeder. Dat vertrouw ik, maar als het toch iets goeds is, zult gij geene zwarigheid maken, om het aan uwe moeder te verhalen Nooit, nooit waart gij achterhoudend.
Maurits. Dit ben ik nog niet ... moeder. - De Heer van Vliet en zijne vrouw zijn zeer brave lieden....
De Moeder. Daar aan twijfel ik niet.
Maurits. Zijne kinderen komen mij ook zeer wel voor. - Zijne oudste zoon is een zeer oppassende jongen, en de jongste is wel wat luchtig, maar ik geloof, dat hij een goed hart heeft - en zijne Dochter...
Hier hield Lijnslager eensklaps stil - en het was ook niet noodig voor zijne moeder, dat hij 'er een enkel woord meer bijvoegde - zij begreep duidelijk, dat de Dochter van van Vliet aan haren Maurits

{==43==} {>>pagina-aanduiding<<}

behaagde - en om hem zijne verdere verlegenheid te besparen, vervolgde zij, na eene korte poos stilzwijgens: ‘En die Dochter van den Heer van Vliet behaagt u zeer wel?’
Maurits. Ja, Moeder! ik was daarom zoo blijde, dat zij mij groeten liet ... ik las daarom den brief nog eens over. Neen! Moeder, nooit zag ik een meisje, dat mij zoo beviel ... maar ik bid u zwijg, zwijg het nog voor vader. Ik meende het voor u ook gezwegen te hebben; maar gij hebt het geheim mij van het hart gewrongen... Maar gij weet het nu ... en ik schaam het mij niet - o als gij haar ziet, als gij haar hoort spreken, wanneer wij te Rotterdam zijn ... dan twijfel ik niet, of gij zult bekennen, dat gij nooit schooner, nooit beminnelijker meisje gezien hebt.
De Moeder. (Glimlagchende.) Zou dan de Dochter van den Heer van Vliet het schoonste, het beminnelijkste meisje zijn? Maurits! Maurits!... - maar ik beloof u, ik zal het voor uw' vader zwijgen, omdat gij het mij verzoekt; en omdat de indruk, dien de bekoorlijkheden van dat meisje op u gemaakt hebben, waarschijnlijk door andere voorwerpen verdoofd en uitgewischt zal worden.
Maurits. Hoe Moeder! houdt gij mij dan voor een' van die lafhartige en onstandvastige knapen, die den eenen dag op het een en den anderen dag op het ander meisje verliefd raken?... Dan kent gij mij niet... Ik weet niet, dat ik onbestendig van karakter ben.
Moeder Lijnslager, die door haren zoon deze woorden met vrij wat nadruk hoorde uitspreken, en

{==44==} {>>pagina-aanduiding<<}

zag, dat hij hare aanmerking zoo ernstig opnam, grimlachte - en zweeg: terwijl het haar moederlijk hart streelde, dat zij de vertrouwde van haren Maurits was. Zij herhaalde hem dan nogmaals de belofte, dat zij het vertrouwde geheim voor haar' man zwijgen zou, zoo hij zelf maar in staat was, om het te bedekken - en gaf toen het gesprek eene andere wending.
Nu was alles, den weinigen tijd, dat Maurits nog aan huis vertoefde, in de weer, om het noodige voor zijn vertrek in gereedheid te brengen. Die drukte en de toebereidsels, die ook voor de Rotterdamsche reis moesten gemaakt worden, gaven aan de moeder van Lijnslager zoovele verstrooijingen, dat zij minder tijd had, om op het nu ras naderend vertrek van den lieveling van haar hart te denken. Bij alle bekenden en vrienden nam Lijnslager afscheid - ook bij zijne vorige onderwijzers en onder die bij zijnen Zangmeester, die vernemende, dat hij naar Livorno ging, hem verzocht een' brief mede te nemen voor een' oud vriend te Florence, Alessandro de Manichetti geheeten, 'er bijvoegende, dat zoo hij te Florence komen mogt, hij dezen dan vooral een bezoek geven moest - zeggende: ‘Zulk een Bastaille is 'er maar één in geheel Europa.’ Vader Lijnslager sprak niet veel over de reis, zoo, omdat hij, als in zijne jeugd veel gereisd hebbende, 'er niet veel zwarigheid in stelde, als ook, omdat hij het nadeelig oordeelde bij zijne vrouw aandoeningen op te wekken, die tot niets konden dienen, dan alleen, om den moed van Maurits neder te slaan en eene schadelijke weekhartigheid te veroorzaken. Verre

{==45==} {>>pagina-aanduiding<<}

was 'er echter de oude Lijnslager van af, dat zijn hart zoo volkomen gerust was, als zijn gelaat kenteekende: te minder, daar hij tevens bij ondervinding wist, aan welke gevaren men op reis was blootgesteld, en vooral hoe dikwijls verleidingen van allerlei aard den jongeling op het onverwachtst aan boord klampen. Hij behoorde niet tot die vaders, welke door het dikwijls herhalen van vermaningen dezelve van hare kracht berooven, maar handelde hij met zijn' zoon over ernstige en Godsdienstige onderwerpen, dan deed hij alles met zooveel nadruk en warmte van gevoel, dat zijne woorden eenen diepen nadruk in deszelfs ziel achterlieten.
Het was nu daags voor het vertrek van Maurits, en daar het weder uitstekend fraai was, lokte vader Lijnslager hem uit, om, daar hij toch voor eerst het fraaije IJgezigt zou missen, na den maaltijd met hem eene kleine wandeling te doen langs den buitenkant. Gaarne stemde Maurits dit toe, en in het eerst liepen de gesprekken over algemeene onderwerpen. Ondertusschen nam de vader de gelegenheid waar, om 'er bedenkingen tusschen te vlechten van een' bijzonderer aard - en waarschuwde hem, om zich voor allerhande soorten van onmatigheden te bewaren, zoo op zee als aan vreemde kusten - vooral behoedzaam te zijn in het gebruik van vruchten, die, hoe aanlokkelijk voor oog en smaak, dikwerf aan vreemdelingen op hevige ziekten of een' spoedigen dood te staan komen. Hij ging nu over, om Maurits te waarschuwen tegen de verleidingen der vrouwen, in gewesten, waar het klimaat medewerkt, om de drift jegens de andere sekse heviger te doen

{==46==} {>>pagina-aanduiding<<}

ontvlammen, en de grootere losheid en ongebondenheid der zeden veelvuldige aanlokselen, en schadelijke voorbeelden geven; terwijl tevens de jongeling geheel zonder ouderlijk toevoorzigt of dat van vrienden, in welker goedkeuring hij belang stelt, zich niet zeldzaam vrijheden veroorlooft, die hij naderhand, of door ziekten of door een treurige naberouw te deerlijk boeten moet. Zij waren nu buiten de Haarlemsche poort gekomen - en de stilte van den buitensingel gaf Lijnslager gelegenheid, om het gesprek met meerder voegelijkheid door te zetten, dan in de woelige straten der stad.
Vader Lijnslager merkte den indruk, welken hij reeds op den geest van zijnen zoon gemaakt had, en ging dus voort: ‘Lieve Maurits! Zoo even sprak ik van de gevaren, die eenen reizenden jongeling bedreigen; zulke gevaren namelijk, waartegen de menschelijke voorzorg baten kan, want over de zoodanige, die van het beloop der dingen en de toelatingen of bepalingen der Goddelijke Voorzienigheid afhangen, en buiten onze magt gesteld zijn, moet men zich zoo weinig mogelijk bekommeren. Gij begrijpt, en gij weet, dat ik alles behalve onverschillig over uw wel- of kwalijk varen ben. Gij weet, hoeveel vertrouwen ik in u stel, daar ik u zeer gewigtige belangen van ons kantoor heb opgedragen. Evenwel gij zijt met dat alles nog jong en zult daarom mij wel ten beste houden, dat ik u met een vaderlijk hart nog het een en ander mededeel. Thans ben ik zeer gezond en frisch, maar het is mogelijk, daar wij voor eenige maanden verwijderd raken, dat ik in het algemeene lot der men-
{==47==} {>>pagina-aanduiding<<}
schen deele. - En daarom zou het kunnen zijn, dat deze mijne laatste lessen waren. Ik zeg u dit alleen, omdat ik niet gaarne de tranen van uwe moeder zie - en te groote aandoeningen ook nadeelig zijn, als men iets nuttigs hooren moet. Ik zal ook zeer kort zijn... Maurits! goede raad bestaat ook niet in vele woorden. Zorg maar, mijn, zoon, dat gij, zoowel in het vaderland, als buiten 's lands het karakter van een' waren Hollander bewaart. Gij ziet mij eenigzins vreemd aan - ja Maurits! ik ben zeer gerust, zoo gij mij dit belooft.’
Maurits. Ik had gedacht, Vader! dat gij veel meer van mij zoudt gevorderd hebben.
De Vader. En ik vorder waarlijk zeer veel van u.
Maurits. Ik ben immers een geboren Hollander, en heb weinig omgang met vreemden gehad. Het zal mij dus niet moeijelijk vallen, om mij als een echte Hollander te gedragen.
De Vader. Hoor, Maurits! Het Hollandsch karakter, hoe goed ook in deszelfs aanleg, heeft iets buigzaams, en wij Hollanders zijn meer, dan onze overige Landgenooten, geschikt, om ons naar de zeden van vreemden te voegen, en daarom dezelve in ons karakter over te nemen. Wij hebben geheel niet den waan van den Spanjaard, de wuftheid van den Franschman - de stroefheid van den Engelschman, noch den hoogmoed van den Duitscher. Wij waarderen hetgeen waarlijk achting bij vreemden verdient - en stellen ons zelve dikwerf wat al te laag. Bedenk altijd, als gij in vreemde Landen zijt, dat gij een Hollander zijt, gesproten uit het bloed van ouders,

{==48==} {>>pagina-aanduiding<<}

die aan beide zijden vrienden en bloedverwanten verloren hebben, in dien langdurigen oorlog tegen Spanje - die voor Godsdienst en Vrijheid alles hebben opgezet - bedenk, dat gij een geboren Amsterdammer zijt. - Bedenk, dat deze stad alleen door de spaarzaamheid, vlijt, goede trouw en standvastigheid de grootste koopstad van de geheele wereld geworden is - en dat nog lang blijven zal, als overdaad en weelde haar niet bederven. 't Is 'er ver af, mijn Maurits, dat ik u raden zou, om tot oneer van onze natie, u inhalig en gierig te gedragen in vreemde gewesten - maar ik schaam het mij geenszins u aan te zetten, om uwe verteringen buiten 's lands met matigheid in te rigten, en dus te toonen, dat gij niet ontaard zijt van die loffelijke hoedanigheid uwer voorvaderen, waardoor dit Land en deze Stad geworden zijn, hetgeen zij zijn. - De echte Hollander, Maurits, is zedig en bezadigd. Laat u vrij een vreemdeling, als hij u uitnoodigt tot wulpsche vermaken, uwe zoogenaamde stijfheid verwijten. Gij zult in Italië en in andere landen zien, vooral in de grootere steden, dat de vrije levenswijze, die daar plaats heeft, juist niet bevorderlijk is voor den grooteren welstand van het ligchaam, en om den mensch een' gelukkigen ouderdom te doen bereiken. Zijt daarom ingetogen zonder stroefheid in vreemde landen, zoo als gij tot nog in uwe geboortestad en in uw ouderlijk huis geweest zijt. - Ja, lieve Maurits! als u de verleiding in hare strikken lokken wil, denk dan aan uw ouderlijk huis, en stel u, zoo mogelijk, voor, dat ik en uwe moeder van uwe daden getuigen waren - want (en hier hield hij een oogen-
{==49==} {>>pagina-aanduiding<<}
blik stil) - want - en laat dit op uw hart wegen - met al die nadruk en kracht, welke het op het hart van een braven Hollander behoort te hebben - want, meer dan uwe ouders zijn altijd, waar gij zijt, bij u tegenwoordig - God, mijn zoon! God, wiens oog nergens te ontvlieden is, en wiens Heiligheid oneindig de gedachten van alle menschen overtreft, God is overal tegenwoordig bij alle onze bedrijven; ja Hij dringt door tot den diepsten schuilhoek onzer ziele... o mijn Maurits! Laat dat besef, het beginsel van ware Godsdienstigheid, onuitwischbaar vast in uw hart geprent zijn en gij zult het beste wapen bezitten tegen de lichtvaardigheid en losheid van zeden der vreemde natien ... Godsdienstigheid, ware Godsdienstigheid is een der schoonste trekken van eenen echten Hollander. - Bedenk, als gij u begint te schamen, Godsdienstig te zijn, dat gij dan reeds ophoudt een Hollander te wezen, en misschien terug zult keeren, als een zedeloos en waanwijs jongeling - maar ik zie, dat gij treurig begint te zien ... neen! mijn Maurits! ik wacht van u zulks niet... Ik wacht u terug als een' regtschapen Hollander, die alleen vreemde voltoen gezien heeft, om, bij behoud van het Hollandsch karakter, door een aangenaam en bevallig polijsel hier en daar eene oneffenheid en ruwheid weg te nemen - zoo wacht ik u weder - zoo bid ik God, dat Hij u weder tot ons voeren zal... Bid gij dit ook dagelijks van God - en voeg bij dat gebed uwe eigene pogingen, en zeker zullen zij met zijne gunst bekroond worden! - ja mijn zoon! zijt nimmer nalatig in het gebed. Da opheffing des harte van het eindig schepsel tot zijnen oneindigen Schepper

{==50==} {>>pagina-aanduiding<<}

te verwaarloozen, is bij velen het beginsel van onverschilligheid, en daarna van volkomen ongebondenheid. - En nu genoeg hiervan, mijn Maurits! Ik heb u dit als Vader moeten zeggen, en ik durf u verzekeren, dat gij, daaraan voldoende, u 'er wel bij bevinden zult.
Diep, zeer diep was Maurits getroffen door hetgeen zijn Vader hem gezegd had - en wel zoodanig, dat hij, toen zijn Vader had uitgesproken, nog een heele poos stilzweeg, en moeite genoeg had, om in afgebroken woorden zijnen dank te betuigen, en tevens te beloven, dat al, wat door denzelven gesproken was, nimmer, nimmer, door hem vergeten zou worden.
Toen Maurits nu den laatsten avond voor zijne afreis te bed zoude gaan, was hij zeer aangedaan; hij beschouwde de voorwerpen, die hem omringden, met zoodanig een oog, als of hij dezelve voor het laatst zag, en nooit had hij met zooveel aandoening en hartelijkheid God gebeden om zegen over zijne ouders - doch hij gevoelde ook die stille vertroosting in zijn gemoed, welke in het onbedorven hart de vrucht is van regtschapen Godsdienstigheid.


Vijfde hoofdstuk.

Met een hart vol aandoening verliet Maurits den volgenden dag, schoon van zijne vader en moeder verzeld, het ouderlijke huis. Eerst had hij op het kantoor van zijn' vaders kantoorbedienden en van den

{==51==} {>>pagina-aanduiding<<}

ouden pakhuisknecht, onder wederzijdsche aandoening, afscheid genomen. De dienstmeid, die reeds zoo lang bij zijne ouders gediend had, als Maurits oud was, stond als een kind te huilen, toen hij haar in de keuken gezondheid kwam wenschen; - zoo bedroefd was zij. - Maurits had 'er verder ook veel meê te doen, om van zijn' ouden goeden fidel te scheiden; hij had hem onder het ontbijt, dat 'er niet wel in wilde, rijkelijk van zijn aandeel medegedeeld, an dit maakte, dat het dier hem nog meer dan naar gewoonte vleide... Ja telken keer als het goede beest tegen hem opsprong, was het als of zijne oogen vochtig werden. Toen het rijtuig voor de deur stond, en vader Lijnslager zijn' zoon waarschuwde, dat het tijd was om te vertrekken, scheen het, of zijne voeten aan den grond vastkleefden. - Maar door eene kloeke poging overwon hij zijne zwakheid; na nog eens de goede getrouwe dienstbode vaarwel gezegd te hebben, klom hij, daar zijn vader en moeder reeds in den wagen zaten, ook op - en hij verliet zijne geboortestad.
Onder de gedachten, die zijne zwaarmoedigheid verdreven, was de voornaamste, die aan de dochter van van Vliet. Immers, eer de dag ten einde was, zou hij dat bekoorlijk meisje wederzien. Ieder stap der paarden bragt hem haar nader; en het was, of bij ieder uur zijn hart ligter en vrolijker werd, hoewel hij somtijds eenen heimelijken schroom gevoelde tegen de eerste ontmoeting. Schoon het hart zijner moeder zeer bezwaard was, om het naderend afscheid, ontwaakte toch in hetzelve, hoe meerder zij Rotterdam naderden, de nieuwsgierigheid, om de door haren

{==52==} {>>pagina-aanduiding<<}

Maurits zoo geroemde dochter van van Vliet te aanschouwen: ja, het was haar eene zekere soort van opbeuring, dat zij bezitster van het dierbaarst geheim van haren zoon was, en dus de grootste vertrouwde van den jongeling, dien zij meer dan haar eigen leven beminde. Uit dien hoofde zag zij, hoe zeer haar anders het hoofddoelwit der reis bedroefde, als een bijoogmerk het zien van dat zoo hooggeprezen meisje zelfs met eenig genoegen te gemoet. Tusschen beide deed vader Lijnslager aan vrouw en zoon de uitmuntende landouwen opmerken, die zij doorreden, daar de wagen vlug voortrolde over den weg, dien een milde lenteregen rijkelijk begoten had; aan alle zijden vertoonden zich, zoo ras zij Haarlem achter den rug hadden, lustige bosscnaadjes, waaruit de aangenaamste wildzang klonk. De beuken prijkten reeds met haar nog mollig en zacht groene bladeren, en ook ontrolden zich de geribde bladeren aan de toppen van de scheutige loten der ijpen: ja reeds hier en daar vertoonden zich de roodkleurige jeugdige bladertjes der statige eiken. Aan beide zijden van den weg groeide het spichtig gras, met allerhande soorten van kruiden, rijkelijk met lagchend gebloemte doormengd. Dan reden zij langs trotsche lusthoven van de aanzienlijksten des Lands, dan langs boomgaarden met vruchtbare ooftboomen beplant, die hunne rijkgebloemde toppen, als groote ruikers, boven de schuttingen verhieven. ‘o Maurits!’ zeide de oude Lijnslager, ‘als deze boomen met vruchten beladen zijn, dan, dan zult gij reeds in het vaderland terug gekeerd zijn; dan zult gij reeds gezien en ondervonden hebben, dat, hoeveel vreemdelin-
{==53==} {>>pagina-aanduiding<<}
gen ook van andere oorden opgeven, 'er maar één Holland in de wereld is. Gij zult gezien hebben, dat, in die landen, waarin het klimaat wartner is, de schoonheid van het groen niet bij het jeugdig groen in dit land halen kan; en nergens zult gij zulke schoone melkkoeijen en ossen in de weiden zien, als 'er zich hier honderden bij één opslag in de rondte vertoonen; nergens in een zoo kort bestek zoo vele groote steden, zulke rijke welvarende dorpen, en dat alles in een land, dat nog geene halve eeuw geleden door de legers van den, magtigsten Vorst van Europa afgeloopen werd, en na het verdrijven van den vijand, met denzelven, aan de grenzen des Lands, eenen geduchten oorlog voeren moest... Ik hoop alleen, dat gij met, zulke gevoelens terug zult keeren ... en dat uwe reis, behalve het groot oogmerk voor ons kantoor, strekken zal, om u, even als mijne reizen mij deden, te bevestigen in de liefde voor het vaderland, maar tevens, om uw hart eene uitgebreide liefde in te boezemen voor het geheele menschdom. - Evenwel ik hoop u niet terug te zien keeren, als een zoogenaamd wereldburger, die de liefde voor zijne bloedverwanten en landgenooten verwisfeld heeft met eene zoo uitgebreide liefde voor het geheele menschdom, waarvan de bekrompenheid onzer natuur niet toelaat een juist denkbeeld te maken en die dus geheel in ijdelen waan bestaat...’
Nog sprak vader Lijnslager over deze en diergelijke onderwerpen, toen zij het dorp Pijnaker naderkwamen, daar hij verkoos de stad Delft regts te laten liggen, en door de Veenen naar Rotterdam te rijden,

{==54==} {>>pagina-aanduiding<<}

om aan zijne vrouw en zoon de werkzaambeden in de Hollandsche Veenen te laten zien. Zij hoorden reeds, eer zij in het dorp waren ingereden, een groot gejuich, en zagen voor de herberg eene ongewone drukte. - Zij vroegen aan een' der landlieden, die uit het dorp kwam, wat 'er toch in hetzelve te doen ware? En deze gaf, zich verwonderende, dat 'er iemand onkundig van kon wezen, te kennen, dat de vrije Kamer de Pijnappelboom te Pijnaker onder de spreuk: Uit liefde gepijnd, eene vraag had uitgeschreven en dat 'er nu verscheiden Kamers van de naburige dorpen en steden waren opgekomen; - dat zij nu juist in den optogt waren naar het Regthuis. - Vader Lijnslager gaf den voerman last, om wat door te rijden, opdat zij getuigen zouden kunnen zijn van dien optogt; en nog troffen zij het gelukkig, dat de Kamers aan den optogt waren. Voor het Regthuis van Pijnaker zat Rhetorica met het schild van die Kamer gereed, om de overige te verwelkomen, terwijl 'er een aangenaam muzijk gemaakt werd. De Broeders van de naburige kamer van Nootdorp gingen vooraf, dragende hun schild;, prijkende met eene fraaije Damastbloem en met het opschrift: Liefde verwint. - Hier op volgde een Kamerbroeder uit de oude kamer van Delft, die uitmuntend bedreven was in het slingeren met het Vaandel, waarin het wapen der stad Delft pronkte. - Achter hem kwamen twee broeders met het wapenschild derzelfde Kamer, waarop de spreuk Wij rapen geneugt en het blazoen der Kamer, eene Rapenbloem, was geschilderd. Nadat 'er nog eenige broeders van de Delftsche kamer gevolgd waren, kwamen de twee kamers van Schiedam voorgesteld door twee jeugdige

{==55==} {>>pagina-aanduiding<<}

kamerbroeders, die als jonge maagden gekleed het schild der kamer droegen; voorstellende het eene blazoen jonge Rozen met de spreuk aanziet de jonkheid, en het andere een' Vijgeboom, ten zinspreuk hebbende, het zoet vergaren. Nadat alle de Schiedamsche kamerbroeders gevolgd waren, opgesloten door eenen broeder met het vaandel, dat met het stads wapen pronkte, vertoonde zich het blazoen van Schipluiden, voerende tot spreuke 's Wouds kracht, daar het schild een' Rozemarijnboom voorstelde. - Ook een klein aantal kamerbroeders volgde den broeder, die dit blazoen droeg - eene bende muzijkanten sloot den trein, die door eene groote schare der inwoners van Pijnaker gevolgd werd. - Lijnslager vernam, dat de uitgeloofde prijs in zes tinnen stoopflesschen bestond. Nadat hij met zijne vrouw en zoon dien optogt beschouwd had, waarvan het statelijke dikwijls afgebroken werd door de grimassen en wonderlijke gestalten van de kamerbroeders, vooral uit de dorpen, gaf de oude Lijnslager, aan den voerman last voort te rijden, ten einde niets hunne aankomst te Rotterdam vertragen zou.
‘Dat zal heden een regt vermakelijke dag te Pijnaker wezen,’ zeide Vader Lijnslager, toen zij uit het dorp waren. ‘Ik heb waarlijk met een inwendig genoegen deze vrolijkheid gezien.’
Moeder Lijnslager gaf hier op te verstaan: Overal weet gij ook genoegen uit te halen. Ik denk, dat het ja een dag van vermaak wezen zal, maar ik vrees, dat hij, zoo als dikwijls toch het geval is, met groote ongeregeldheden zal besloten worden.
Hierbij voegde Maurits: Ik meen wel gehoord te

{==56==} {>>pagina-aanduiding<<}

hebben, dat daarom van tijd tot tijd op het platte land zulke zamenkomsten door de Regering van ons land verboden worden.
‘Ja! ja!’ antwoordde vader Lijnslager: ‘gij hebt beiden daarin gelijk. De Rederijkers maken, het somtijds wel wat grof, en dan legt 'er de Regering de plak op. Maar ik heb 'er toch altijd eene zekere soort van hoogachting voor. Toen het 'er hier in het land over ruim vijftig jaren zoo ellendig uitzag, en Koning Filips, in plaats van zijne onderdanen verstandig en minzaam te regeren, zoo als Nederlanders willen en moeten geregeerd worden, onze voorouders door schattkigen uitpijnigde; en de wreedste bloedplakkaten van de Inquisitie aangeslagen werden, waren zij nog de eenigen, die schoon nu eens meer bedektelijk dan meer openlijk, den geest en het vuur der vrijheid levendig hielden. Schoon het 'er velen zeer zuur opbrak, ja op het leven kwam te staan gaven zij den moed niet op.’
‘Op het leven,’ riep de jonge Lijnslager verwonderd uit.
‘Ja op het leven,’ ging de vader voort. ‘Meermalen heeft mijn vader, wiens ouders in Haarlem twee jaren voor het beleg gewoond hadden, mij verhaald, hoe hij daar onder de Regering van Koning Filips door kommissarissen van den wreeden Hertog van Alva eenen Hendrik Adriaanzen, die toen Factor was van de oude kamer Trouw moet blijken, om de vrije Liedjes, die hij eenige jaren te voren gemaakt had, openlijk had zien ter dood brengen. Ja, Maurits de jonge lieden weten

{==57==} {>>pagina-aanduiding<<}

niet, wat 'er in dit land al uitgestaan en geleden is, en hoe wreed de voorouders verdrukt zijn geworden. - Die Adriaanzen was een schoenmaker van zijn ambacht, maar had een zeer goed verstand en scherp vernuft, beide ongeschikt, om, geweld en verdrukking te kunnen verkroppen. Toen, hij door de kommissarissen van den Hertog van Alva ter dood veroordeeld was, poogde zijne grijze moeder bij een' der toenmalige Haarlemsche Bugemeesteren zekeren Quirinus Talesius, een geleerd man en goed vriend van den grooten Erasmus, maar niet zoo verdraagzaam als die, genade voor haren zoon te verwerven, daar hij vader was van acht moederlooze kinderen. “Vele dingen zijn geschied in den vrijen tijd,” voerde zij den Burgemeester tegen. Maar zij werd afgewezen met “in den vrijen tijd, toen was het een tijd om door de vingers te zien, maar nu is het een tijd van justitie.” Doch hoe wonderlijk is het beloop van de wereldsche zaken! Weinige jaren later werd diezelfde Burgemeester, die de radelooze moeder met dit bescheid troosteloos had heengezonden, toen Haarlem door de Spanjaarden belegerd was, zonder form van proces, door het woedende gemeen, hem die woorden toesnaauwende, op het bolwerk der stad, als een Spaanschgezinde opgehangen.’
‘Ja,’ zoo viel hierop moeder Lijnslager in, met al den ijver van eene Godsdienstige Hollandsche vrouw: ‘Zoo vergeldt God dikwijls reeds in dit leven de booze daden der menschen.’
‘Meer,’ liet Lijnslager daar op volgen, ‘meer

{==58==} {>>pagina-aanduiding<<}

dan de menschen over het algemeen door hunne onoplettendheid gelooven willen; en bovenal blinkt die uit in de bedrijven van geweld en wreedheid. Maar laten wij 'er van afstappen. Het weder is te mooi en de gezigten zijn te schoon, om ons zulke akeligheden verder in het hoofd te halen.’
Nu reden zij wel langs een' wat smallen, maar toch goeden, weg door de Veenderijen, in dezen omtrek gelegen, en schoon de zwarte turven, die de landen bedekten, en alle de geregelde doorsnijdingen van den vaderlandschen grond een eenigzins eentoonig gezigt opleverden, werd dit rijkelijk vergoed door de werkzaamheden van zoovele honderde menschen, als zij in het toebereiden van die aangename en zindelijke brandstof bezig zagen. Daar waren de baggerlieden druk bezig met in hunne netten het veen uit het water op te halen, en in hunne pramen te werpen; ginder met het uitgebaggerd veen over de velden uit te spreiden. - Op andere velden zagen zij de boerinnen met hare treebordjes onder de voeten al trippelende heen en weder gaan, om het halfgedroogde veen vaster en vaster in één te treden. Andere boerinnen waren op dezelfde plankjes, met graven voorzien, bezig, om het veen in lange riemen te snijden, en weder andere slikten de doorgesneden riemen in vierkante ruiten, en wat verder braken de turfmaaksters de reeds handelbaar gewordene turven op. - Dan vertoonden, zich hooge stapels turven met riet gedekt, dan op andere plaaten aanzienlijke turfschuren, waar van 'er sommige ontledigd werden in de schepen, terwijl weder andere schepen hunnen last inhebbende met volle zeilen, gevlagd en gewimpeld,

{==59==} {>>pagina-aanduiding<<}

door de brokkelige landen stevenende, eene vernieuwde levendigheid aan die woelige tooneelen bijzetten. Vader Lijnslager kon niet nalaten bij het zien van dit bedrijf te verhalen, hoe hij eenigen tijd geleden in den Haag den schilder van de Venne gesproken had, een' aardigen geest, omtrent wien het twijfelachtig was of hem het penseel, het graveerijzer of de dichtpen het bevalligst van de hand ging; althans Lijnslager was zeer getroffen geweest, door de Zinnevonk op de Hollandsche Turf, waarvan hij hem een gedeelte had opgezegd en laten afschrijven, en hem het navolgende nog in het geheugen was blijven hangen:

‘Wonder Holland in 't bijzonder! 
‘Wonder boven! wonder onder! 
‘Wonder wonder! wonder blijk! 
‘Wonder, klein en groot gelijk. 
‘Waarde pronk van andre Rijken, 
‘Daar veel waarde moet voor wijken, 
‘Dat op overwaarde roemt 
‘Als uw waarde waardig bromt. 
‘Steên vol wil en vol gewichten, 
‘Wei vol vleesch en vol met vruchten, 
‘Vak vol boter, kaas en bier, 
‘Rak vol visch en vol rivier. 
‘Hol, nooit hol, zoo lang uit Modder 
‘Werd gebaggerd, Veen en Flodder: 
‘Van het water haalt men brand 
‘Van de assche maakt men land. 
‘Daarom zal ik, schrijver, durven 
‘Dicht ontvonken op uw Turven, 
‘Schutters tegen Wintersloot 
‘Groot gerijf in groten nood. 

{==60==} {>>pagina-aanduiding<<}

‘Turvenstof heeft insaam waarde, 
‘Lucht en Vier en Vocht en Aarde: 
‘Turven wijzen, wel bekend, 
‘Viermaal ieder Element. 
‘Turven dienen Rijke en Armen 
‘Om te Bakken of te Warmen, 
‘Turven zwart en zwaar en ligt 
‘Strekken ver en branden licht. 
‘Turvenkracht ontraauwt de fpijze, 
‘Lekker op verscheide wijze; 
‘Turven geven ook sieraad 
‘Als de disch beschoteld staat. 
‘Turven doen de bleeken blozen, 
‘Fraaijer als de zomer rozen, 
‘Turvendamp en klare vlam 
‘Maakt verdorde spieren klam. 
‘Turven vollen Hollands mijnen, 
‘Daar geen Modderkolken dwijnen, 
‘Turven telt men tegen goud, 
‘Daar men Holland vol meê houdt. 


Met eene eenvoudige en ongemaakte aardigheid geide Vader Lijnslager deze Dichtregels op, die hem in het midden van de Hollandsche Veenderijen zoo natuurlijk in het geheugen kwamen. - In het verschiet zagen zij Gouda, zoo beroemd om Zijne pijpenbakkerijen, maar onze Maurits was meest verheugd, toen hij den hoogen toren van Rotterdam aanschouwde: toen was het, of zijn hart van blijdschap opsprong.
Aangenaam werden zij aan de Schie gekomen verrast, daar zich van Vliet, gerekend hebbende, dat zijn oude vriend Lijnslager met vrouw en zoon te-
{==61==} {>>pagina-aanduiding<<}
gen dien tijd Rotterdam konden nabij zijn, met zijne dochter en twee zonen naar buiten begeven had. Maria had in het eerst 'er wel tegen gestribbeld, om mede te gaan, maar, (althans zoo maakte zij zich zelve wijs) zij was toch nieuwsgierig, om den ouden vriend van haar' vader en deszelfs huisvrouw zoo spoedig mogelijk te zien, en men zou het aan eene te groote kieschheid misschien toeschrijven, indien zij weigerde mede te gaan. Haar hart klopte echter geweldig, toen zij een rijtuig naderen zag, waarop de eerste persoon, die haar in het oog viel niemand anders was, dan Maurits Lijnslager. Zij voelde, dat hare kleur verschoot even eens, of zij schrikte. Maurits, haar benevens haar' vader en broeders ziende, kon zich naauwelijks bedwingen, om 't van vreugde uit te gillen, en vond de woorden niet spoedig genoeg, om zijne ouders te zeggen, dat hij de familie van van Vliet aan zag komen. ‘Houd op’ was alles, wat hij zeggen kon. ‘Daar zijn...’ en de wagen stilhoudende was hij met eenen sprong uit denzelven. Met eene groote snelheid vloog hij nu den Heer van Vliet te gemoet, vroeg hem en zijne zonen met ontroering naar hunnen welstand en viel Maria met zoo groote hevigheid om den hals, dat het meisje, reeds ontsteld op het gezigt, nu waarlijk moeite had, om onder zijne ondersteuning te blijven staan.
De Heer van Vliet ging nu naar den wagen, en was verrukt zijn' ouden vriend Lijnslager te zien: ‘Komt, jongelui!’ zeide hij ‘wandelt gij maar, naar huis - ik zal met mijn ouden vriend en vriendin voortrijden - en zoo mijne lieve vrouw verras-
{==62==} {>>pagina-aanduiding<<}
sen.’ Thans schepte Maria, die bij eenen zedigen groet met nedergeslagen oogen, welke echter even de moeder van Lijnslager tegenblikten, de ouders van Maurits verwelkomde, eenige lucht en herstelde zich. De wagen reed voort - en nu onderhield zich Maurits met Maria en hare broeders. - Vooral was Jakob zeer verheugd over zijne komst en meldde met zekere opgetogenheid, dat het schip reeds zeilree op de Maas lag, en dat het geen drie dagen lijden zou, of zij zouden uitzeilen. Hij verhaalde hem verder, hoe hij alle de goederen van Lijnslager en zijne eigene aan boord bezorgd had - en dat hij verzekeren kon, dat alles 'er in de beste orde gekomen was. ‘o Zwijg toch, zwijg toch een oogenblik van uwe reis, Jakob’ ‘zeide’ Maria. ‘Gij weet immers, hoe bedroefd 'er moeder over is, en ook wel, hoe ik 'er over denk? - Die reis (zich tot Maurits wendende) heeft ons wat tranen gekost, sedert uw vertrek... Hoe stelt het 'er uwe moeder meê?’ - ‘Den eenen tijd’ antwoordde Maurits, ‘denkt mijne moeder 'er luchtiger over dan den anderen. Wij spreken 'er maar niet meer van dan noodig is ... want als het oogenblik van scheiden daar is, zal het hard genoeg vallen. Dat gevoel ik aan mijn eigen hart wel.’ - ‘Hoort gij nu,’ zeide Maria, ‘Broêr! Zoo praat 'er uw reisgenoot over, en gij houdt u zoo vrolijk, als of gij naar eene bruiloftspartij moet... Dat is het, waar ik alleen tegen heb.’ Het was Lijnslager zeer aangenaam, dat hij, in dit opzigt, de goedkeuring van Maria wegdroeg - en nu waren zij de woning van den ouden van Vliet genaderd.



{==63==} {>>pagina-aanduiding<<}

Zesde hoofdstuk.

Gastvrijheid, eene der deugden van onze voorvaderen, was bijzonder de eigenschap van van Vliet: en had daarvan Maurits de sprekendste bewijzen ondervonden, toen hij zich, den vorigen keer, te Rotterdam bevond, en alleen, uit hoofde dat hij de zoon van een' oud vriend was, met bewijzen van vriendschap overladen werd; het laat zich ligt begrijpen, hoe 'er nu moest worden uitgehaald, daar zijn oude vriend Lijnslager zelf met zijne vrouw hem met een bezoek vareerde. Dagen voor hunne afreis was de gedachte van hunne naderende komst reeds een feest voor zijn hart geweest, en hij had zijne vrouw aangemoedigd, om eens, op eene schitterende wijze, den vriend zijner jeugd, met wien hij te Amsterdam de jaren zijner jongelingschap gesleten had, te onthalen. Lijnslager en vooral zijne vrouw zagen met verwondering de pracht van woning en huisraad, want, schoon zij ook behoorden tot den deftigen middelstand, was alles aan hun huis veel eenvoudiger ingerigt. Behalve hun smaak werkte echter misschien hier ook de over 't algemeen toen ter tijd nog eenvoudiger toon van leven in Amsterdam mede, daar de Zuidhollandsche stedelingen altijd meerder pracht in hunne levenswijze, dan de Noordhollandsche, ten toon spreidden; zijnde zulks misschien aan de meerdere nabijheid van het Hof toe te schrijven. De huisvrouw van Lijnslager liet daarom niet na, vooral toen de avondmaaltijd was aangerigt, te betuigen, dat zij versteld

{==64==} {>>pagina-aanduiding<<}

stond over al den omslag, dien men om hunnen wil maakte, en dat, zoo zij het geluk eens had, van de vrienden ten haren huize te mogen zien, het hun dan droevig af zou vallen. ‘Bij ons’ voegde zij 'er bij ‘is het maar slecht en regt, zoo op zijn oud Aarlander-Veensch.’ Daar Lijnslager merkte, dat de vrouw van zijnen vriend eenigzins door deze aanmerking getroffen was, liet hij 'er met zijne gewone vrolijkheid terstond opvolgen: ‘Mijn vrouw wil daar meê zeggen, dat het bij ons ook gansch niet mis zal zijn, want als zij Aarlander-Veen aanhaalt tot een voorbeeld, dan zult gij het bij ons ook regt net en zindelijk hebben; want schoon ik maar tweemaal van mijn leven te Aarlander-Veen geweest ben, ik heb wel onthouden, dat het dorpje uitmunt in netheid en zindelijkheid...’ ‘Ja! ja!’ liet nu de vrouw van van Vliet volgen. ‘Ik begrijp het... maar men moet zoo wat zeggen. Ik zou 'er vrij wat tegen opzien, om te Amsterdam te komen, daar heerscht reeds de Noordhollandsche zindelijkheid, waar van wij in Zuidholland niet weten, en ik wil wel bekennen, dat ik 'er eenigzins tegen geschrikt heb, om eene zindelijke Noordhollandsche vrouw te logeren.’ - Men sleet den avond voorts in gulhartige gesprekken, en de oude van Vliet sprak in het geheim met vader Lijnslager af, om niet buiten noodzakelijkheid van de op handen zijnde reis hunner zonen te reppen, daar het roeren van die snaar aan de beide moeders en zijne dochter Maria onnoodige droef heid veroorzaakte.
Den volgenden dag besteedde men met Rotterdam te bezigtigen. - Vooral maakte de oude van Vliet

{==65==} {>>pagina-aanduiding<<}

'er zijn werk van om aan zijn' Amsterdamschen vriend al de bijzondere fraaiheden van Rotterdam onder het oog te brengen. Hij wees hem aan de vergrootingen, den aanleg van nieuwe havens, steenen kaaijen en nieuwe bruggen - het inrigten van onderscheiden markten en de nieuw getimmerde straten. Hij kon ook niet nalaten, bij het toen arduinen standbeeld van Desiderius Erasmus, te roemen op dien geleerden en beroemden stadgenoot; hij deed hem stilstaan voor het huis, waarin die groote man het eerst het licht zag. In de oude Goudsche poort vestigde hij deszelfs aandacht op het Tijdvers, het jaar van Erasmus dood aanduidende, in den binnengevel dier poort gemetseld, van dezen inhoud:

ErasMVs Leeft aL is hII doot 
VVant sChoon gestorven 
Soo blinkt SIIn gLans noCh aLs Vergood 
heeL onbedorven. 


Hij deed ook zijnen vriend'met aandoening opmerken het opschrifc op de Oostpoort, door de Regering sedert weinige jaren daargesteld ter gedachtenis van de woede der Spanjaarden, door het verraad van Bossu, eene halve eeuw geleden, die poort ingetrokken (*). Zij wenschten elkander ondertusschen geluk over de

{==66==} {>>pagina-aanduiding<<}

veel heilrijker dagen, die zij beleefden, en beklaagden zich alleen over de hevige partijschappen, die omtrent het stuk van den Godsdienst het vaderland in rep en roer begonnen te zetten; ja broeders verdeelden en tot vijanden maakten, wier voorvaderen de vrijheid van Godsdienst en Burgerstaat voor hun bloed verworven hadden.
Ondertusschen wandelde Maurits met Maria hare broeders, en van Teylingen en zijne zusters aan den Maaskant, tusschen het Wester en Nieuwe Hoofd, in de over weinige jaren nieuw aangelegde wandeling, de Boompjes geheeten. Deze nieuwe beplanting had zich nog nooit zoo schoon vertoond, en het volle blad der jeugdige Lente gaf eene aangename schaduw, terwijl de af en aanvarende schepen van onderscheiden soort op de voorbijvlietende Maas, deze laverende, gene bij den wind of voor den wind zeilende, eene levendige schilderij vertoonden. Willem, de oudste zoon van van Vliet wandelde met Elizabeth van Teylingen. - Jakob, die met Maurits naar Livorno vertrekken zou, met zijn' vriend van Teylingen, en Maurits met Maria. - De gesprekken van dit laatste paar waren weinig en afgebroken, schoon het Maurits, toen hij naar Rotterdam vertrok, toegeschenen had, dat hij Maria honderde zaken te verhalen had. Een goed eind achter het overig gezelschap geraakt zijnde, zeide Maurits, ‘Welk een heerlijk Maasgezigt! - zie, hoe fraai die Westindischvaarder daar komt opzeilen...’ Maria zweeg, Maurits zag haar aan – en tranen blonken in hare oogen. ‘Wat deert u?...’ vroeg haar Maurits. Nog zweeg zij en zuchtte, ‘Wat deert

{==67==} {>>pagina-aanduiding<<}

u, mijne lieve,’ zeide hij... Op deze woorden schrikte het meisje. Zij wilde Maurits over zijne vrijpostigheid beschuldigen, maar kon eerst geene woorden vinden.
‘Niets, niets deert mij,’ zeide zij eindelijk, ‘maar neen!... ik wil het niet ontkennen... het vertrek... het zoo kort aanstaand vertrek van mijn' broêr Jakob veroorzaakt, dat ik alles behalve opgeruimd ben ... en ieder koopvaardijschip, dat ik zie, doet mij daaraan met nieuwe levendigheid denken.’
Na eene poos zwijgens, verstoutte zich Maurits, om op eenen toon, die door de aandoening van zijn kloppend harte bezield was, haar te zeggen: ‘o mijne lieve!’ (en toen drukte hij hare hand teederlijk in de zijne) ‘en zal dan mijn vertrek...’ (Hier sloot bescheidenheid hem den mond.)
Maria gevoelde duidelijk, wat hij wilde zeggen - zij was overreed, dat zij hem bestraffen moest... Zij wilde hem bestrasfen en echter stierf de bestraffing op hare lippen. - En nu bestond deze alleen in het langzaam terugtrekken van hare hand.
‘ô,’ vervolgde nu Maurits, ‘mijn vertrek zal u geheel onverschillig zijn... onverschillig zal het u zijn, of mij!!...’
Dit was te veel voor haar geschokt hart. ‘Onverschillig,’ barstte zij uit, ‘onverschillig over het lot van mijne vrienden ... en mijne bekenden ben ik niet...’
Maurits. (Met verrukking.) ô Gij telt mij onder uwe vrienden ... onder uwe vrienden ten minste... Gij zult dan toch, als ik vertrokken ben, nog wel

{==68==} {>>pagina-aanduiding<<}

eens aan mij denken... o Maria, ik ben u dan niet geheel onverschillig? - o dat ... dat troost mij ... dat verheugt mij.
Maria. Gij kunt u dan met eene kleinigheid vertroosten, met eene beuzeling verheugen.
Maurits. Is dat eene kleinigheid, eene beuzeling ... dat zij, die mij zoo dierbaar is...
Maria. (Op een' zeer ernstigen toon.) Weet gij wel, dat het u niet past, om op zulk eene wijze tot mij te spreken... Weet gij?...
Maurits. o Ik weet alles ... alles, wat gij daaromtrent zeggen kunt ... ik vraag u verschooning ... maar och ik weet ook, dat ik morgen of op zijn laatst overmorgen voor verscheiden maanden het Vaderland verlaat; dat ik u daar achterlaat; dat ik misschien, als ik weêrkom, u de vrouw vinden zal van van Teylingen... o Dit, dit is misschien het eerste en laatste oogenblik, dat ik u zeggen mag, dat ik u zeggen kan, dat ik u hartelijk lief heb...
Maria. o Zwijg - bid ik u - zwijg bedenk, dat wij hier op straat zijn...
Maurits. Ik heb het maar te wel... al te wel geraden, dat ik bij mijne te huis komst u met van Teylingen getrouwd zal vinden... Ik heb uwe vriendelijkheid jegens hem wel, al te wel opgemerkt...
Maria. o Laten wij dit gesprek afstappen, laten wij ons haasten, om het gezelschap weder in te halen... Mij dunkt zij staan ons te wachten aan het Nieuwe Hoofd. Maar zoo het u kan gerust stellen... op uwe reis... houd u dan verzekerd, dat gij geen gevaar loopt, om mij als huisvrouw van van Teylingen te zullen wedervinden. Zijt daar gerust op.

{==69==} {>>pagina-aanduiding<<}

Maurits. En toch zie ik duidelijk, dat hij op u het oog gevestigd heeft,... dat hij omtrent mij zelfs jaloersch is, dat ik nu met u wandel.
Maria. En ik herhaal u, dat gij mij nooit aan hem gehuwd zult zien... omdat...
Maurits. Omdat? Omdat?
Maria. Moet gij daarom juist het omdat weten... o Gij zijt wel dringend, wel nieuwsgierig... maar ik kan u hierin toch ook wel genoegen geven... omdat ik geen' zin in hem heb...
Gaarne zou Maurits geantwoord hebben, maar een aanzienlijk man met zijne vrouw was digt bij hen, en de heusche groet van beide tegen het overig gedeelte van het gezelschap, dat hen stond te wachten, deed den jongen Lijnslager mede met eenen eerbiedigen groet dit paar bejegenen. Schoon wel de heldere opslag en het schrander uitzigt van den voorbijgaanden man eenigermate zijne aandacht tot zich trokken, was zijn geest te zeer vervuld, met het sedert weinige oogenblikken gesprokene tusschen hem en Maria, om haar naar deszelfs naam te vragen.
Bij het overig gezelschap nu teruggekeerd, vroeg Willem: ‘Zuster hebt gij aan Lijnslager niet gezegd, wie u daar voorbijgegaan is?’ ‘Och,’ zeide Elizabeth lagchende met een spottend trekje, ‘wie weet, of zij wel eens gezien heeft, wie 'er voorbijging. Men kan zijne aandacht immers maar op één voorwerp bepalen... Is het niet waar Mietje?’ -
Maria. Ik heb naauwelijks den tijd gehad, om het hem te zeggen, zonder dat het Mevrouw de Groot zelve hooren kon...

{==70==} {>>pagina-aanduiding<<}

Willem van Vliet. Die Heer, welke u voorbijging, is de bekende Pensionaris van deze Stad met zijne huisvrouw. Gij zult zeker wel van hem gehoord hebben.
Maurits (de Groot naziende.) Is die Heer de beroemde Huig de Groot, waarvan ieder een den mond vol heeft?
Willem. Dezelfde... die voor den geleerdsten man van het geheele Vaderland, ja, zoo als sommigen willen, van geheel Europa gehouden wordt. -
Maurits. En hij heeft toch vele vijanden?
Willem. Zeer vele. - De regering van Rotterdam heeft werk genoeg, om hem de hand boven het hoofd te houden, en Vader vreest, dat zijne vijanden het toch vroeg of laat wel zoo ver zullen weten te brengen, dat hij vallen moet. Ik wenschte, dat gij hem eens hoorde sprekeu. Vader had onlangs een netelig geval in den handel, en bij die gelegenheid heb ik eenige malen bij hem geweest, maar ik kan u niet uitdrukken, hoe verbaasd ik stond over het scherp en vlug doorzigt, dat hij bij de minste aanwijzing van het geheel had - en zijn raad, dien hij eindelijk gaf, was zoo vredelievend en billijk, dat, toen Vader gebruik van denzelven maakte bij den man, met wien wij verschil hadden, deze naauwelijks den voorslag van mijn' vader vernomen had, of de zaak was geheel uit de wereld... Bij die gelegenheid, heb ik ook zijne vrouw eenmaal gesproken, terwijl ik eenige oogenblikken naar haren man moest wachten. Zie ik wil onze Hollandsche Vrouwen niet beschuldigen... maar, als men bij eene Mevrouw van dat aanzien hier, te Delft of te Amsterdam kwam, geloof ik niet, dat

{==71==} {>>pagina-aanduiding<<}

men zoo minzaam en gul zon ontvangen worden. Door hare gulle vriendelijkheid en zeeuwsche rondheid verdrijft zij oogenblikkelijk allen schroom; ja zij kon niet nalaten den korten tijd, dien ik bij haar doorbragt, op eene boertige wijze te spreken over het verschil van de Hollandsche en Zeeuwsche uitspraak: zelfs, eer nog de Heer de Groot te huis was, praatte ik met haar, als of ik haar jaren gekend had.
Elizabeth van Teylingen. Het was maar gelukkig, dat mijn Heer de Groot zoo spoedig te huis kwam ... nu hoe geleerd hij is, hij is sterfelijk ... en dan kan uw broêr Willem een kansje wagen ... of ik weet nog beter: - hij moet maar in het eerstvarende beurtschip op Middelburg zich inschepen, en daar zoo een aardig - gul - rond Zeeuwsch Juffertje zoeken. - Maar als zij 'er alle uitzien, zoo als Mevrouw de Groot, vallen zij wel wat bruin en kunnen haar schoon wel dragen. Althans zij is bij lang na niet fraai van gelaat... Ik ben maar eens in Zeeland met mijn' Vader geweest in het land van ter Goes, maar als Willem de Goesche boerinnen eens zag, dan komt hij u zeker met zulk eene vette kluit van eene Zuster te huis, want die vallen nog wat grover als Mevrouw de Groot.
Deze ontmoeting en dit gesprek gaven wel eenige wending aan de gedachten van, Maurits en Maria, althans verschaften beide gelegenheid, om zich te herstellen: maar onder den avondmaaltijd werd van Teylingen naast Maria en Maurits naast de zuster van van Teylingen geplaatst. Zeer bedroefde dit den jongen Lijnslager, vooral daar hij, teruggekomen van deze wandeling, vernomen had van den

{==72==} {>>pagina-aanduiding<<}

Schipper, dat, als de wind zoo bleef, zij den volgenden dag zouden vertrekken. Den laatsten avond had hij ten minste gehoopt aan de zijde van Maria te zullen doorbrengen. Maria was ook zeer stil, en had weinig praats over voor van Teylingen. En wat deszelfs zuster ook poogde, vruchteloos was het, om Maurits tot zingen te bewegen. Maria bespeurende, dat dit bijzondere aandacht trok, wendde zich tot hem, haar verzoek bij dat van hare vriendin Elizabeth voegende, en zeide op een' teederen toon: ‘ô Denk, dat wij u in lang niet weder zullen hooren.’ Naauwelijks had Maria dit gezegd; of Maurits, hoe vol hem het harte was, en schoon hij meer lust tot schreijen dan tot zingen had, ving aan. - Duidelijk bleek dit ook uit het lied, dat hij aanhief, en vooral de treurige wijze, waarop hij gong:

‘Wereld met uw schijn 
En vermomde dingen, 
Ach! hoe zeker zijn 
Uw veranderingen! 
Waar vindt men in u iet 
Dat lang kan duren? 
Op vreugd volgt steeds verdriet, 
Na lagchen treuren: 
De hoop heeft staag haar vreezen, 
't Genieten zijn benaauwd verlangen, 
Al wat in u mag wezen. 
Is met ijdelheid omvangen, 

{==73==} {>>pagina-aanduiding<<}

't Bloempje dat nu staat 
Toe vermaak van elken, 
Eer een uur omgaat 
Zal 't misschien verwelken...’ 


‘Te treurig, te treurig’ zeide Vader Lijnslager ‘is dat lied ...’ ‘ik merk wel, waar mijn zoon op zinfpeelt... Mag ik eens een' dronk instellen vriend van Vliet...’ ‘Gaarn, zeer gaarn’ was het antwoord. ‘Wel dan’ hernam hij. ‘De behouden reis van uw' Jakob en mijn' zoon Maurits... Eene zaak moet gij mij beloven, voegde hij 'er bij, terwijl hij het glas vol schonk. - Als onze zonen zijn teruggekomen, moet gij met uwe familie ons te Amsterdam bezoeken, dan zullen wij daar hunne behouden t'huiskomst vieren...’ ‘Ik houd u bij uw woord,’ zeide van Vliet. Ieder schonk nu het glas vol, en klonk met Jakob en Maurits. Toen Maria haar glas tegen dat van Maurits bevend aantikte, zag bij, hoe 'er in hair oog een traan oprees, dien zij wegpinkte ... en met eene bevallige gemeenzaamheid zeide zij: ‘Ook uwe goede reis, Maurits!’
De volgende dag was naauwelijks aangebroken, of Maurits, die maar weinige uren geslapen had, stond op en zag, dat de wind nog in denzelfden hoek gebleven was, en dus was deze dag die van zijn vertrek. - Het ontbijt was stil en treurig. - De Schipper kwam wat later in, en deed door een' der matrozen nog eenige goederen van zijne passagiers halen. Met eene aandoenlijke teederheid bevalen de beide moeders hunne zonen aan zijne zorg. Hij verzocht

{==74==} {>>pagina-aanduiding<<}

haar, om zelf nog te komen zien, hoe goed zij het bij hem zouden hebben, en dat zij nog dien middag met hem aan zijn boord zouden komen spijzen: maar beide bedankten. Toen zeide Vader Lijnslager: ‘Ik zal mijn' jongen aan boord brengen, al zou ik het alleen doen.’ Vader van Vliet oordeelde best, dat hij bij de vrouwen te huis zou blijven; maar vader Lijnslager haalde Willem en Maria over, om hem te verzellen. Nu volgde een zeer aandoenlijk tooneel van afscheid. Beide de moeders waren buiten staat, om woorden uit te brengen. Tranen kussen en handdrukken waren het laatst vaarwel en Vader van Vliet greep de handen van beide jongelingen te gelijk in zijne hand zeggende: ‘God zegene u! Zijt altijd met elkander als broeders...’ - ‘Dat beloof ik’ zeide Maurits, en nu vertrokken zij. - Jakob ging met Vader Lijnslager en was, hoe vrolijk anders van aard, toen hij de voeten van den ouderlijken dorpel ligtte, diep geroerd. - Maurits volgde toen met Maria. ‘Eene vraag nog, zeide hij, mijn lieve, mag ik u, als ik te Livorno ben, wel een' brief schrijven ... als uw broeder naar huis schrijft...’ ‘ô’ zeide Maria, ‘waarom vraagt gij mij dat nu? Nu ik geen kracht heb, om het u te verbieden.’
‘ô’ Antwoordde Maurits ‘Gij vertroost mij in oogenblikken, waarin ik zooveel troost noodig heb ... nu ik scheiden moet van het dierbaarste, dat ik op aarde heb, van mijne ouders en ...’ (voegde hij - 'er haastig met teederheid hare hand aan zijn hart drukkende bij) ‘van u...’
Nu kwamen zij aan het Oude Hoofd en daar in eene

{==75==} {>>pagina-aanduiding<<}

sloep getreden, voeren zij naar het schip de jonge Maria. Het lag nu geheel zeilree; de Hollandsche Vlag woei van den spiegel en de wimpels flodderden van de masten... ‘ik zie nooit,’ zeide Lijnslager het schip met genoegen aanschonwende, ‘zulk een nieuw nagel, die gereed is, om zijne eerste reis te doen, zoo in zijn volle pracht en uitgerust, of ik vergelijk het bij eéne opgeschikte bruid, zoo gereed, om naar de kerk te gaan.’ Zacht fluisterde Maurits, zijn oog slaande op het naambord, waarop hem in gouden letters de naam van de jonge Maria tegenblonk, Maria in: ‘Ach waarom is het schip niet zoo wel met uw beeld, als met uw' naam verfierd!’
Aan boord gekomen heette de Schipper zijne passagiers welkom. Zijne vrouw en kind waren ook nog aan boord; met deze maakte Maria weldra eenige kennis, daar zij het jongske op haar' schoot nam, terwijl de vrouw eenige beschikkingen maakte over den eenvoudigen maaltijd, die ras werd aangerigt. - Over het algemeen echter waren de harten wat te vol, om met smaak te eten en Maria kon bijna niets gebruiken. Schipper Sikko en Vader Lijnslager, die eens naar de Oost en drie malen naar de West geweest was, spraken over een reisje naar de Middellandsche Zee in het beste van den tijd als van een binnenlandsch plaisierreisje. - Evenwel gaf Maurits aan Maria te kennen, dat hij geloofde, dat zijn Vader zich sterker hield, dan hij waarlijk was. Eindelijk kwam nu het oogenblik van scheiden. De vrouw van den Schipper begon te schreijen, toen zij haar kleinen jongen door haar' man den asscheidszoen geven zag -

{==76==} {>>pagina-aanduiding<<}

zij zelve bleef hem eene poos aan den hals hangen - Willem van Vliet wenschte Maurits met een' hartelijken handdruk vaarwel; zoo deed ook Lijnslager den zoon van zijnen vriend. - In dit oogertblik omhelsde Maurits Maria met teederheid en aandoening, en drukte haar met eene vrijmoedigheid een' kus op hare lippen, dat hij, in eene andere omstandigheid, zich niet veroorloofd en Maria kwalijk zou genomen hebben. Nu nam zij afscheid van haren broeder, en bij die gelegenheid eerst durfde zij de opgekropte tranen te laten vlieten. Vader Lijnslager kwam nu naar zijn' zoon, en hem vaarwel gekust hebbende, wreef bij de tranen, die in zijne oogen, gekomen waren, weg, zeggende: ‘Ik ben 'er waarachtig van ontroerd - kom, Schipper, laten wij nu nog elk een' roemer wijn, en dan wel op zijn oud Hollandsch, een glaasje op den Valreep nemen. En dan maar spoedig heen. Een kort afscheid plagt, mijn Vader zaliger, te zeggen, en eene lange welkomst is het best.’ Nu drouk men nog het Glaasje op den Valreep. - ‘Nu voort, maar voort!’ zeide Vader Lijnslager, en hij was de eerste, die het schip verliet. Hij hielp Maria in de sloep en de Schippers vrouw volgde nu met Willem van Vliet; die met aandoening van zijnen broeder afscheid nam, welke deze echter op eenen vrij luchtigen toon beantwoordde, zeggende: ‘'t Is maar goed Willem, dat ik ga, want, als gij vertrekken moest, zoudt gij u tot water huilen.’ ‘Bij heit bliven, bij heit, bliven,’ riep de kleine jongen in den Vrieschen tongval, die nog op den arm van zijn' Vader zat - ‘als gij groot wordt,’ zeide de Schipper gaf hem

{==77==} {>>pagina-aanduiding<<}

nog een' zoen en zoo zijne vrouw over. - Daar voer nu de boot heen en men riep van het boord van het schip en uit de boot elkander nog vaarwel toe. - ‘Goede reis en gezondheid!’ klonk over de Maas. - Maria was alleen in staat, om met haar' doek te wuiven. - Maurits en Jakob staarden de sloep na, tot dat zij aan het Oude Hoofd was - van daar wenkte men elkander nog even toe - en nu verdwenen de zoo geliefde voorwerpen uit hunne oogen. - De matrozen aan boord teruggekomen bragten hun nog den laatsten groet, en nu gaf de Schipper order, om het anker te winden, en zeil te maken - en binnen een half uur waren zij onder zeil.
Vader Lijnslager kwam met Maria en haar' broeder nu terug en bragt nog eens het laatst vaarwel van twee zoo geliefde kinderen. ‘Nooit,’ zeide de Huisvrouw van Vliet, 's avonds na het eten, ‘nooit heb ik mijne dochter zoo aangedaan gezien. Zelfs ntet verleden jaar, toen haar grootvader, dien zij zoo lief had, gestorven was...’ Maria bloosde op dit gezegde en kon naauwelijks uitbrengen: - ‘Nooit Moeder! is 'er ook een broeder van mij naar zee gegaan. Nooit...’ hier afbrekende rees zij schichtig op en ging naar hare slaapkamer. Hier vierde zij bot aan hare droefheid, bad voor de behouden reis van haar' broeder Jakob en voor die van Maurits met grooter hartelijkheid en aandoening, dan zij ooit gebeden had.



{==78==} {>>pagina-aanduiding<<}

Zevende hoofdstuk.

Eene frissche Oostelijke koelte voerde, zoodra het anker opgewonden was, het dobberende vaartuig met volgezwollen zeilen door de vrolijk kabbelende Maas, terwijl de afloopende rivier, door het tij geholpen, de snelheid van het schip verdubbelde. - Hoe spoedig verdwenen uit het starende oog van Maurits de Boompjes, daar hij zich op het levendigst herinnerde gisteren met zijne Maria gewandeld te hebben - en hij schaamde zich niet een' teederen zucht te slaken. - Welras waren zij geheel voorbij Rotterdam. Het leed maar weinig tijds, of ook Delfshaven en Schiedam waren zij op zijde.en tegelijk voorbij gestevend, en zij hadden wel ras het scheeprijk Vlaardingen, met zijnen spitsen toren, in het oog. Alle de voorwerpen van de kust schenen als door eene tooverroede te verdwijnen - weldra waren zij het eilandje Rozenburg genaderd - en Brielle, de stad, die eerst aan het juk van den Koning van Spanje door de stoutheid der Watergeuzen ontwrongen werd, vertoonde zich aan de oogen van onze jonge reizigers. Nu ook begonnen de golven der Maas grooter en grooter te worden en uit het Brielsche Diep in het Landsdiep gekomen, gevoelden zij reeds de deiningen der Noordzee. ‘Daar hebben wij,’ zeide de Schipper, ‘nu den Hoek van Holland, en eer de avond valt, zijn wij reeds in het ruime sop.’ Schoon de spedige afwisseling van den oever der Maas op den geest van beide de jonge Reizigers eenigen gunstigen invloed had, en de

{==79==} {>>pagina-aanduiding<<}

aangename koelte ook een gedeelte van de zorge en droefheid van Maurits wegvoerde, was hij echter diep ontroerd, toen de Schipper het roer wendde, en hij de duinen van den Hoek van Holland achter zich en de bruisende golven der Noordzee vlak voor zich zag. Nu was ook de zon aan de kim genaderd, en scheen met hare roodgouden schijf in de groene golven, welker krullende toppen zij verguldde, weg te zinken. Toen zij geheel verdwenen was, begaven zich de twee jonge vrienden in het hun aangewezen verblijf en opende de kisten, om zich van andere kleederen te voorzien. Maurits sloot zijne kist open - en het eerst, dat hem in het oog viel, was een pakje, waarin een boek gewikkeld scheen - hij opende hetzelve en vond zich niet bedrogen - maar boven op dat pakje deze weinige regels van de hand zijner moeder. ‘Lieve Maurits! als gij op zee zijt, zult gij dit Boek, het beste Boek, den Bijbel vinden; laat 'er geen dag omgaan, of lees 'er ten minste een gedeelte van - en wel bijzonder die plaatsen waar ik papiertjes gelegd heb. - Ei denk, als gij daar leest, dat zij 'er door uwe moeder gelegd zijn, die geen' dag zal laten voorbijgaan, zonder voor uw tijdelijk en eeuwig welzijn te bidden.’ ‘Uwe liefhebbende Moeder.’ - Nieuwe aandoeningen overstelpten het hart van Maurits; met eenen Godvruchtigen eerbied raakte hij het boek aan, en drukte het aan zijn harte. Zijn' reisgenoot Jakob ontglipte geenszins de ontroering van zijnen jongen vriend: maar hij had toch bescheidenheid genoeg, om niet naar derzejver oorzaak te vragen; doch te weinig achterhoudend was het karakter van Maurits, om voor

{==80==} {>>pagina-aanduiding<<}

zijnen reisgenoot den staat van zijn hart te kunnen bedekken.
‘Gij zult,’ zeide hij met eene diepe ontroering, ‘gij zult u misschien verwonderen, mijn Vriend! over de aandoeningen, die mij zigtbaar overheerschen, nadat ik mijne kist geopend heb... Maar dit Boek ... en vooral deze weinige letters van mijne dierbare moeder zijn de oorzaak... Lees die zelf, en oordeel, of ik zonder reden getroffen ben...’ Jakob las hier op den brief en wenschte met een spotachtig lachje hem geluk over de liefde, die zijne moeder hem toedroeg, en gaf hem tevens te kennen, dat hij ieder zijne vrijheid liet, maar dat hij 'er heel ver af was, van zijne jeugd in de ijdele droomen van dweepachtige suffers te willen verslijten. ‘Ik ben.’ liet hij volgen, ‘ik ben, onder ons gezegd, regt te vreden, dat ik mijn' Vader heb weten te bewegen, om eens van honk te gaan. Schoon mijne ouders, zoo als gij wel zult gezien hebben, bij lang na niet stijf zijn van zeden, en in ons huishouden nog al wat van vrolijkheid gehouden wordt, behalve door mijne Zuster Maria, die meer van een bagijntje dan van eene fatsoenlijke juffrouw heeft, het was mij aan huis nog te veel gebonden. Als ik eens een' nacht, zonder toestemming of kennis van mijn' Vader uitbleef, werden 'er zure gezigten gezet, en het was, als of ik al vrij wat kwaads verrigt had. Nu dat voorbij is, is voorbij. - ik zal nu hier op zee geen' hinder hebben van het geknor van Vader, of het geteem van mijne Moeder over zulke beuzelingen.’
Maurits. Beuzelingen zegt gij? Hoe hebt gij het

{==81==} {>>pagina-aanduiding<<}

in uwe gedachten durven nemen om zoo iets te doen? Ik zou.. Nu ik kan u verzekeren, dat het nooit in mijne gedachten is opgekomen.
Jakob. Wel ik geloof toch, dat het uw Vader, die zoo een vrolijke bol is, u zoo kwalijk niet genomen zou hebben.
Maurits. Ik zou het toch niet hebben durven wagen... Want, hoe vrolijk hij is, hij is een schromelijk vijand van alles, wat naar losbandigheid of naar lichtmisserij zweemt.
Jakob. Nu, nu, gij noemt dat ding ook zoo hard; men is juist geen lichtmis, omdat men eens nu en dan een' nacht aan den zwier is.
Maurits. Ik wil aan geen woord gebonden zijn, maar mijn Vader heeft mij geleerd altijd zwart zwart en wit wit te noemen. Dus neem mij niet kwalijk, dat ik dit zoo gezegd heb. Maar denkt gij waarlijk nu, dat gij het zooveel beter hebben zult, buiten uw ouders huis? Ik kan u zeggen, dat ik de reis doe, omdat de belangen van ons kantoor het medebrengen, en het wel schande zijn zou, dat een Hollandsche jongen tegen een klein zeereisje opzag, maar anders... Ik verzeker u wel wat te willen schuldig zijn, dat wij zoo digt bij het Vaderland op onze terugreis waren, als nu op onze uitreis; hoeveel genoegen ik mij van de terugreis door het schoonste gedeelte van Europa voorstel.
Jakob. Zoo uw gezigt maar eenigzins tot lagchen stond, zou ik gelooven, dat gij met mij spotte... Maar ik heb toch al te Rotterdam gemerkt, dat gij over de dingen wat anders denkt, dan ik. En daarom valt gij zoo bijzonder in den smaak van mijne

{==82==} {>>pagina-aanduiding<<}

Zuster. Zij heeft u zelfs meer dan eens een zedig, een zeer zedig jongman genoemd, 'er eenmaal bijvoegende ‘dat het wenschelijk was, dat mijn broêr Willem en vooral ik mede zoo was.’ Maar ik zeî; ‘Wel mijn lieve onnoozele zuster, denkt gij, dat dat meening is bij Lijnslager... Hij ziet wel, wie hij in u voorheeft, en daarom speelt hij zoo wat den fijnen man... Of denkt gij, dat hij niet zoo goed, als wij, en alle andere knappe jongens, den aap in de mouw kan houden.’
Maurits hoorde met gretige ooren den lof, dien hem Maria gegeven had, en oordeelde het niet voegzaam, om met Jakob over het een of ander eenig verschil te maken: daar hij hem alleen te verstaan gaf, dat hij niet wist iets gezegd of gedaan te hebben, waardoor hij zich beter of vromer gedragen had, dan hij waarlijk was. Voor het overige oordeelde hij uit dit gesprek, wat voorzigtig met van Vliet te moeten omgaan, schoon 'er juist op het schip geene gelegenheid zich aanbood, om anders, dan met woorden, aan zijne losbandige zeden bot te vieren.
Den volgenden morgen was Maurits reeds vroegtijdig op het dek. ‘Zoo’ zeide de Schipper, ‘gij komt nog net van pas, een kwartier later zoudt gij niets meer van het vaderland hebben kunnen zien. De hooge toren, dien gij daar ziet, is de laatste van het lieve Vaderland. Het is de toren van Westkappel, op het eiland Walcheren. En als die uit het oog is dan zien wij niets meer van het Vaderland.’
Schoon het den Schipper nog gemakkelijk viel, daar

{==83==} {>>pagina-aanduiding<<}

zijne oogen gewoon waren, om op zeer groote afstanden te zien, kon Maurits, na eene sterke inspanning van zijn gezigt, naauwelijks meer dan eene flaauwe schemering aan den gezigteinder ontdekken. Een diepe zucht rees op uit zijn hart, en binnen weinige oogenblikken was zelfs dat schemerachtig beeld uit zijne oogen verdwenen. ‘Vaarwel mijn Vaderland!’ zuchtte hij en zag, behalve eenige visschersscheepjes en andere, die hem zeer klein toeschenen, niets dan lucht en water, en eenige zeemeeuwen, die over de toppen der golven, heen en weêr zwierende en zwervende, haar aas zochten. Men kreeg evenwel dien dag nog een gedeelte van de Engelsche kust, en derzelver krijtgebergte in het oog - en tegen den avond kon men duidelijk de Fransche kust onderscheiden. Daar het weder uitmuntend schoon was - en de wind zelfs tot hun voordeel liep, maakte het schip eenen verbazenden voortgang. Terwijl Jakob van Vliet, meestentijds beneden, zich bezig hield met op zijne viool te spelen, en zich zelven voorts verveelde, daar hij zijne gewone uitspanningen derfde, schepte Lijnslager groot vermaak in zooveel mogelijk zijnen tijd op het dek door te brengen, alles waarnemende, wat 'er bij het besturen van een vaartuig van die grootte vereischt wordt. Hij ging gemeenzaam en vriendelijk om met her scheepsvolk, en wist echter zich zoodanig te gedragen, dat die gemeenzaamheid niet te weeg bragt, dat zij hem met eenige minachting behandelden. - Kwam van Vliet somtijds boven, dan stelde hij zich aan als de gemeenste matroos, hem in vloeken en ruwe, taal evenarende, zoo niet overtreffende. -

{==84==} {>>pagina-aanduiding<<}

Dan weder wilde hij gevierd en gediend worden, als of hij een vorst was, ja van tijd tot tijd verloor hij de matigheid geheel uit het oog, en gebruikte uit baldadigheid en verveling zooveel wijn, dat hij eens bijna een geheel etmaal daarna ziek in zijne kooi liggen bleef. - Van tijd tot tijd onderhield hem Maurits, maar al naar dat zijne luim was, betuigde hij zijn leedwezen en beloofde beterschap, of op een' ander tijd voer hij hevig tegen hem uit en bejegende hem met scheldwoorden, zoodat Maurits zich deerlijk bedrogen zag in de hoop, die hij opgevat had, van eenen aangenamen reisgenoot in den broeder van Maria te zullen aantreffen.
Toen zij de Bogt van Frankrijk door en in de Spaansche zee gekomen waren werd het weêr ongestadiger en somtijds zelfs eenigzins stormachtig, waarom nu en dan zich Maurits meer beneden hield. Dagelijks volgde hij de vermaning van zijne moeder en las een gedeelte uit den Bijbel, en wel bijzonder die gedeelten, welke zij hem had aanbevolen. - Dan vermaakte hij zich met het spelen op de viool, dan weder met het lezen van eenige werkjes van den Ridder Cats, dan met eene Reis door Italië. - Somtijds gaf hij zijnen reisgezel onderrigt in de zangkunst, en nam ook, als het pas gaf, de gelegenheid waar, om hem uit te lokken tot gesprekken over zijne familie, niet uit ijdele nieuwsgierigheid naar zaken, die hem niet betroffen, maar, omdat hij als dan somtijds in de familiegeschiedenis iets hoorde van zijne beminnelijke Maria. Schoon haar broeder meestal niet zeer gunstig van haar sprak, zag hij haar in een geheel ander licht, en ontdekte juist in hetgeen haar

{==85==} {>>pagina-aanduiding<<}

broeder in haar berispte, vrouwelijke deugden van den eersten stempel.
‘Allerhande grillen,’ zeide Jakob op zekeren tijd, ‘allerhande grillen heeft zij over zich; zoo, bij voorbeeld, kort voor dat gij met uwe ouders overkwaamt, gebeurde het, dat zij bij mij kwam, terwijl ik bezig was met iets in mijn' koffer te pakken.’ ‘Koo,’ zeide zij, ‘en hare oogen stonden vol tranen, want daar is zij heel grif meê! “Koo! nu nog maar eene week en dan gaat gij heen. Wie weet, wanneer wij dan elkander zullen wederzien. Zult gij nog wel eens van tijd tot tijd aan ons denken? ... Zult gij mij niet geheel vergeten?”’ - ‘Loop heen’ zeide ‘ik, met zulke praatjes...’ ‘“Hier heb ik anders,” ging zij toen voort, “een klein Portraitje, dat Honthorst geschilderd heeft, toen ik veertien jaar oud was, o doe mij het genoegen en neem dat meê ... misschien, dat gij, als het u van tijd tot tijd in handen komt, levendiger aan mij zult denken... Ei denk 'er dan bij, waar gij ook zijn moogt, dat het de afbeelding van eene zuster is, die u hartelijk lief heeft, en God voor u bidden zal...” Wat zou ik doen, ik nam het aan, en leî het in mijn' koffer, maar ik heb het nog niet nader gezien.’
Maurits. Nog niet gezien... Is het mogelijk? - Het beeld van uwe zuster...
Jakob van Vliet. Voor dit oogenblik heb ik 'er niet weder aan gedacht. - En ik zou niet weten, waar ik het nu vinden zou.

{==86==} {>>pagina-aanduiding<<}

Maurits. Anders...
Jakob van Vliet. Ja ik begrijp u, anders zoudt gij het gaarne eens zien... Nu ik zal het wel eens zoeken ... van daag of morgen, als het zoo eens uitkomt.
Maurits. Gelijkt het haar?
Jakob van Vliet. Als twee droppelen water; 't is of zij zoo tegen mij praat, en als of zij met haar fijn bekje mij zedelessen geven wil.
Maurits durfde zich nu niet nader verklaren, en moest dus wachten tot het oogenblik, dat het weder van Vliet inviel, om het afbeeldsel op te zoeken, waarnaar hij zoo hartelijk verlangde - en waarom hij haar broeder, als om een' dierbaren schat zou hebben kunnen smeeken, zoo hij niet gevreesd had, daardoor zijnen reisgenoot tot ongeschikte spotternijen en misschien onbetamelijke boerterijen op te wekken.
Schoon het stormachtig weder bleef aanhouden, was de wind altijd ruim bezeild, - het duurde dus maar weinige weken, of de Schipper kwam hun berigten, dat zij kaap Vincent, op den zuidelijken uithoek van Portugal gelegen, in het oog hadden, en dat hij dus hoopte, dat zij binnen een etmaal in de Straat zouden zijn. Maurits was zeer verheugd, dat zij zich welras uit den grooten oceaan in de Middellandsche zee zouden bevinden. De hoop misleidde den Schipper niet volkomen - en den volgenden dag hadden zij reeds vroegtijdig den zoo ontoegankelijken uithoek van Spanje, het beroemde Voorgebergte van Gibraltar, in het gezigt, zoodra zij de groote, schoon slecht bevolkte, Spaansche stad Tariffa waren voorbij gestevend. Met verbazing vestigde nu Maurits het oog

{==87==} {>>pagina-aanduiding<<}

op dit steil voorgebergte, dat, met eene smalle landengte aan Spanje verbonden, zich in de Middellandsche zee uitstrekt. Hoe vreemd was het hem, dat hij aan den anderen kant den noordelijken uithoek van een geheel ander deel der wereld aanschouwde, daar hij aan de Afrikaansche kust de stad Ceuta tegen over de rots van Gibraltar liggen zag.
Toen zij zich eerst in de Middellandsche zee bevonden, scheen het, of het stormachtig weder bedaarde, en schoon de wind minder gunstig, ja dikwerf tegen was, bleef het altijd goed vaarbaar weêr. Nu en dan zagen zij wel schepen in het verschiet, maar om de Barbarijsche zeeroovers hielden zij zooveel mogelijk de Spaansche kust. Op een' morgen kreeg de Schipper drie groote schepen in het gezigt, en, zoo hij zich verbeeldde, waren zij van Hollandsch maaksel. Het duurde niet lang, of hij ontdekte, dat het een schip van een' Luitenant Admiraal was met twee Vaderlandsche Fregatten. - Hij gaf hier op te kennen, dat 'er welligt gelegenheid zijn zou, om langs dezen weg brieven naar het Vaderland weg te krijgen, zoo misschien Lijnslager en van Vliet begeerte hadden om te schrijven. Oogenblikkelijk vatte Lijnslager de pen op en schreef een' zeer uitvoerigen brief aan zijne ouders, behelzende hunnen voorspoedigen togt en zijnen onafgebroken welstand, behalve eenige onaangename gewaarwordingen bij het uitzeilen. Toen hij een' brief aan Maria wilde beginnen, ontzonk hem de moed, en tevens ontbrak hem de tijd. - Ook van Vliet schreef eenige weinige regels. - Toen zij het Hollandsche Admiraalschip, waarop de Luitenant Admiraal Evertsen het bevel voerde, genaderd wa-
{==88==} {>>pagina-aanduiding<<}
ren, streken zij de vlag, en door den roeper gepraaid zijnde en berigt ontvangen hebbende, dat zij naar het Vaderland vertrokken, gaf de Schipper te kennen, dat hij zijne boot zou afzenden met eenige brieven, welker bezorging hem aangenaam wezen zou. De brieven werden afgegeven - en het schip de jonge Maria nogmaals het Admiraalschip gesalueerd hebbende, groette hetzelve terug en door den roeper liet de Admiraal aan den Schipper eene behouden reis wenschen. Hoe was het hart van Lijnslager aangedaan van regt vaderlandsche vreugde op het gezigt van dit smaldeel Zeeuwsche schepen. - Hoe vele herinneringen rezen 'er op in zijn hart, daar hij de Hollandsche vlag zag wapperen digt bij de kust van Spanje, de eer van het vrijgestreden Gemeenebest handhavende en de Vaderlandsche koopvaardij tegen de baldadige zeerooverijen beschermende. Het was, of hij en al het scheepsvolk na dit gezigt geruster waren, en te meer, daar de Luitenant Admiraal Evertsen den stuurman, die aan boord geweest was, verzekerd had, dat 'er zich, zoo verre zij gekruist hadden, geene zeeroovers in het vaarwater vertoond hadden.
Nadat zij nu het in zoutgroeven zoo rijke Ivica, het gezonde Majorca en het vruchtbare Minorca waren voorbij gevaren, kwamen zij digt onder de Fransche kust en konden duidelijk de baai van het door zijn' ouderdom zoo beroemd Marseille en de schoone koopstad Toulon onderkennen; en met een' gunstigen noordwesten wind voorbij de Hierische Eilanden gekomen zijnde, zeilden zij aan op het eiland Corsica. - Binnen weinige dagen hoopten nu de schepelingen Livorno te bereiken, toen onverwacht de lucht betrok

{==89==} {>>pagina-aanduiding<<}

en de wind naar het Zuiden schoot. - Bij het opsteken van den wind begonnen de golven zich met groote woede te verheffen en Maurits zag aan den Schipper, en aan de voorzorgen, die hij nam, dat dezelve zeer slecht weêr in het hoofd had. De nacht was op handen, en het vertroostende maanlicht vooreerst niet te wachten. De Schipper raadde Maurits, om zich naar binnen te begeven, dewijl hij, van geen' dienst kunnende zijn, zich noodeloos blootstelde aan gevaar. Maurits volgde den raad van den Schipper en kwam in zijn gewoon verblijf. Daar vond hij zijn' reisgenoot van Vliet in eene zeer neerslagtige houding... ‘God dank! God dank!’ riep hij Maurits toe, ‘dat gij hier komt ... zeg mij, hoe is het toch... ik geloof, dat wij vergaan...’ Maurits gaf hem met bedaardheid te verstaan, dat het zeker een hevige storm woei, en dat het weêr zich niet gunstig liet aanzien, maar dat 'er nog veel zou moeten gebeuren, eer het schip verging.
‘Ik kan mij niet begrijpen,’ zeide van Vliet, ‘dat gij zoo bedaard zijt Maurits! hoort gij dat ijsselijk kraken van het schip niet?.. wij worden heen en weêr geslingerd... 'er is geen haar op mijn hoofd, of 'er hangt een droppel zweet aan ... gij zijt in lang zoo ongerust niet...’
Maurits. Het zou grootspraak en pogcherij zijn, als ik zeide, dat ik niet eenigzins bekommerd was, maar ik ben tamelijk kalm.
Jakob van Vliet. Denkt gij dan niet om uwe ouders? - o Hoe denk ik om de mijne!
Maurits. Zeker denk ik om de mijne, maar hoe! gij spreekt 'er anders niet van en nu... Ik ben blij,

{==90==} {>>pagina-aanduiding<<}

dat mijne ouders, vooral mijne moeder, niet weten, dat het hier zoo hevig spookt... Mijn vader zal wel erger weêr ondervonden hebben.
Jakob van Vliet. Maar als wij eens vergaan, Maurits!...
Maurits. Foei! Houd u moediger ... mij dunkt ik zie, dat 'er tranen in uwe oogen staan.
Jakob van Vliet. ô Dat ik nooit mijne voeten op dit schip gezet had ... dat ik bij mijne ouders aan wal gebleven was!
Maurits. Dat zijn nu ijdele wenschen...
Jakob van Vliet. Hebt gij dan geen berouw, dat gij hier aan boord zijt?...
Maurits. In het minste niet. Ik heb mij op mijns vaders verzoek met een goed oogmerk ingescheept, en hoop, onder Gods zegen, ook te Livorno aan te landen.
Jakob van Vliet. Hebt gij nog hoop?...
Maurits. Wel tot wanhopen is nog tijds genoeg.
Jakob van Vliet. Spot 'er niet mede?
Maurits. Ik spotten? - Dit is mijn geval niet.
Jakob van Vliet. Hoor, hoor welk een ijsselijk geloei - 't is of de storm hand over hand toeneemt... Maurits! Maurits! wat ben ik doodelijk benaauwd... Als wij vergaan...
Maurits. Als wij vergaan... van Vliet! of gij dat nu eens of honderdmalen zegt... als wij vergaan, dan treft ons een ongeluk, dat duizende zeevarende overkomt... Maar nu is het tijd, om te vertrouwen, dat de Voorzienigheid, die zoowel in de woeste stormen, als bij het bedaardste weder, over den mensch de wacht houdt, ons schip behouden zal doen aanlanden.

{==91==} {>>pagina-aanduiding<<}

En meteen kwam 'er een zeer geweldige schok en ijsselijke slag op het dek, zijnde veroorzaakt door een gedeelte van den fokkemast, die nederstortte. ‘o God!’ riep nu van Vliet! ‘vergeef mij alle mijne zonden ... alle de mishandelingen mijnen ouders aangedaan!...’ Maurits hield zich stil en bedaard, schoon hij geweldig geschrikt was door den slag. De Schipper kwam een vrij lange poos daarna binnen - en verhaalde, wat 'er voorgevallen, en hoe 'er een van de matrozen deerlijk gekwetst was; maar dat toch de wind, wat aan het bedaren scheen, en dat de maan aan het opkomen was. - Nu was het, of 'er een molensteen van het hart van van Vliet rolde en het eerste woord, dat hij sprak, was, ‘God dank! Schipper, zullen wij zamen eene flesch drinken.’ ‘Daar is het nu geen tijd toe,’ gaf deze hem te kennen. ‘Ik heb wel wat anders te doen...’ ‘Laat uw jongen hier komen,’ zeî Maurits, ‘dan zal ik den armen gekwetsten matroos eene beste flesch franschen wijn laten geven. En als gij wat behoeft, Kapitein! dan spreekt gij maar. Wij hebben aan niets gebrek.’
Toen de Schipper vertrokken was, en de jongen de flesch franschen wijn voor den matroos gehaald had, zeide Lijnslager tegen van Vliet: ‘Ziet gij nu wel, dat het gevaar zoo groot niet geweest is, als gij u voorstelde?... Foei van Vliet! gij waart kinderachtig benaauwd... maar ik zag, waar het u haperde?’
Jakob van Vliet. Wel nu! Waar?
Maurits Lijnslager. Wel het was daar (op zijn hart wijzende) niet zoo gerust, als het behoorde...

{==92==} {>>pagina-aanduiding<<}

Lach mij maar niet weder uit, als gij mij op raad van mijne Godvruchtige moeder alle dagen een gedeelte uit den Bijbel lezen ziet. Gij verwonderde u zoo over mijne gerustheid ... maar geloof mij, als een goed vriend, dat die gerustheid bij mij goeddeels ontstond uit Godsdienstige overtuiging, dat hoe het loopen mogt, en wat ons mogt overkomen, alles met toelating der Goddelijke wijsheid geschiedde ... ja al hadden wij moeten vergaan...
Jakob van Vliet. ô Zwijg 'er van, zwijg 'er van - het gevaar is nu voorbij. Ik kan duidelijk merken, dat het schip nu minder beweegt... - En nu begon hij, op zijne gewone wijze, allerhande losse ongezouten praatjes, die Maurits meest met stilzwijgen beantwoordde - schoon hij hem tusschen beide liet voelen, hoeveel die verschilden van zijne angstige. uitroepingen en berouwbetuigingen, toen hij meende, dat zij op het punt waren, om schipbreuk te lijden.
De ongewone en hevige schokken, die het gestel van van Vliet ondergaan had, bij gelegenheid van dezen storm, deden echter hunne gevolgen weldra bespeuren; reeds den volgenden dag vertoonden zich de beginsels van eene zware ongesteldheid. Lijnslager was eenigzins ontzet over den staat, waarin hij zijnen vriend vond, maar verborg zijne verbaasdheid en stelde hem zooveel mogelijk gerust. Het weder was den volgenden dag nog wel van streek, maar kwam echter zoo verre tot bedaren, dat de Schipper Lijnslager verzekerde, dat, ingevalle 'er nu geen bijzondere tegenvallen plaats hadden, hij staat maakte, dat zij binnen drie of vier dagen te Livorno zou-
{==93==} {>>pagina-aanduiding<<}
den zijn. En, na nog twee dagen met eene frissche koelte gezeild te hebben, bereikten zij het eilandje Gorgona - en kwamen zoo in de golf van Livorno.
Middelerwijl was de ziekte van van Vliet zoodanig toegenomen, dat, toen het schip de haven van Livorno binnen geloopen was, men hem met veel mocite op een bed aan wal bragt. Sedert zijne ziekte had Maurits reeds deszelfs kooi niet verlaten en droeg inzonderheid zorg, dat hij met zoo weinig beweging en omslag als mogelijk was, in een logement werd overgebragt. - Maurits was ondertusschen zeer te vreden van, met zoo weinig tegenspoeds, de plaats zijner bestemming bereikt te hebben, en dankte God in zijn harte voor zijne behouden aankomst.


Achtste hoofdstuk.

Nadat Lijnslager voor eene korte poos zijn' reisgenoot aan de zorg van den Schipper had aanbevolen, begaf hij zich met zijn' aanbevelingsbrief bij een' der korrespondenten van zijnen vader, die hem met ongemeene vriendelijkheid ontving, en hem brieven overhandigde, die uit het Vaderland reeds voor hem waren aangekomen, gelijk ook voor zijnen reisgenoot van Vliet. Met drift brak hij de twee, die aan hem gerigt waren open, en verstond met vreugde den welstand zijner ouderen. Schoon zijn korrespondent 'er sterk op aandrong, dat hij den dag bij hem zou vertoeven, verschoonde hij zich uit hoofde van zijnen zieken reisgenoot, en verzocht hem voor denzelven

{==94==} {>>pagina-aanduiding<<}

een' kondigen arts aan te wijzen. Hij snelde nu naar zijnen zieken vriend. Met blijdschap naderde hij, met de brieven voor hem in de hand. Maar naauwelijks had van Vliet lust genoeg, om het hoofd op te beuren en de brieven aan te vatten... ‘o Open gij die maar... Lees gij ze mij maar voor,’ zeide hij. Aarzelende ging hiertoe Lijnslager over. ‘Familiegeheimen... familie bijzonderheden...’ zeide hij. ‘Och neen! och neen!’ hernam van Vliet. - ‘Ik heb geene geheimen voor u,’ - Nadat de Schipper nu vertrokken was, las Lijnslager de twee brieven van den vader van zijnen reisgenoot, die voornamelijk dienden ter geleide van twee wissels en behalve de berigten van het welvaren van de geheele familie eenige algemeene vermaningen behelsden tot voorzigtigheid en goed gedrag. - In een' der brieven vond Lijnslager een' brief, blijkbaar door eene fraaije vrouwenhand geschreven. ‘Moet ik dezen ook openen en lezen,’ vroeg hij aan zijnen zieken reisgenoot. ‘Het is 'er eene van eene vrouw.’ Van Vliet het opschrift gezien hebbende gaf daartoe gereedelijk zijne toestemming, daar hij verklaarde, dat het de hand van zijne zuster was. Met bevende vingers opende Maurits dezen brieft, verstaande welke hand dezen geschreven had, terwijl 'er een stille wensch in zijnen geest oprees: och dat hij aan mij gerigt ware! Nu las hij ook dezen brief. Hij behelsde, behalve eenige kleine familiebijzonderheden, die stedelijke nieuwtjes, waarin zij onderstelde, dat haar broeder eenig deel zou nemen. Onder andere vermeldde zij op eene aandoenlijke wijze de ziekte van zekeren jongen vriend, met welken hij zeer

{==95==} {>>pagina-aanduiding<<}

gemeenzaam had omgegaan, en aan wiens opkomst zij wanhoopte. Dit was aan het einde van haren brief, welke in dezer voege afliep: ‘Pas toch op u zelven, lieve Broeder! gij staat nu zoo geheel op uwe eigen beenen, zonder eenig toevoorzigt. Neem vooral de matigheid in acht; want ik mag 'er niet aan denken, Koo! als u in een vreemd land, zoo verre van ouders en goede bekenden, iets dergelijks overkwam, als uw' vriend. Deze heeft nu nog den troost, dat hij opgepast wordt door eene liefhebbende moeder en broeders - maar gij - o het eenige, dat mij, als ik dat zoo indenk, vertroosten zou, is, dat de jonge Lijnslager uw reisgenoot is, en zoo ik dien eenigzins, ken, zou hij u, zoolang gij althans te Livorno zijt, niet verlaten. Ja, mijn lieve broeder! ik zou mij grof omtrent hem bedrogen hebben, zoo ik het u niet durfde aanraden, om in alle voorvallende zaken met hem raad te plegen. Ik geloof althans niet, dat hij u tot dolle stappen zal aanzetten. Groet hem vriendelijk van mijnenwege: ik ben uwe liefhebbende Zuster.’
Het laat zich ligtelijk begrijpen, welk een uitwerkfel dit slet van den brief op het hart van Maurits hebben moest. Het was geheel verrukt van vreugde, die hij met moeite verborg: ja hij kon niet nalaten, de hand van van Vliet vattende, te zeggen. ‘Uw zuster mag vrij gerust wezen, dat ik u niet verlaten zal... Uwe zuster is... toch... een zeer goed meisje... Mij dunkt, die brieven van uw' vader, die brief van uwe zuster moet u opbeuren’ ‘Dat zouden zij mogelijk,’ zeide van Vliet, ‘was

{==96==} {>>pagina-aanduiding<<}

het niet, dat ik mij zeer ongesteld gevoelde... Ik hoop toch, dat gij mij niet verlaten zult... Ik ben ziek ... zeer ziek... En mijn vriend te Rotterdam zoo krank ... o misschien ... misschien zal hij wel reeds dood en begraven zijn...’ Hij sprak nog, en een Doctor, door den korrespondent van Lijnslager gezonden, liet zich door den cameriere aandienen. - Hij onderzocht den zieken met alle naauwkeurigheid, en raadde hem aan, om zich zoo stil mogelijk te houden, daar zijne ziekte in het opkomen was en van ernstige gevolgen kon worden, indien 'er niet zooveel mogelijk stilte plaats had. Lijnslager lette zeer aandachtig op het gelaat van den Doctor, terwijl hij den lijder onderzocht, en meende in hetzelve iets bedenkelijks te bespeuren. Het was uit dien hoofde, dat hij den Geneesheer, het ziekbedde en de kamer verlatende, volgde, en vroeg, hoe hem de staat van zijn' zieken landgenoot toescheen. ‘'t Is’ antwoordde deze, ‘ de eerste maal, dat ik dezen lijder zie; maar zijn toestand komt mij ongunstig voor. De ziekte zal zeer hevig worden - en de krachten van uwen vriend zijn gering, want zijn gestel komt mij zeer ondermijnd voor. In allen gevalle beveel ik u met naauwlettendheid zorg te dragen, want...’ en hier haalde de Arts zijne schouders op.
Lijnslager maakte zich nu zeer Verlegen over den toestand van zijnen reisgenoot. Hij zette zich aan zijn bed neder en zorgde, zooras het geneesmiddel gezonden was, voor het naauwkeurig toedienen van hetzelve. - Op het verzoek van zijnen vriend borg hij ook de brieven en wissels in deszelfs koffer.

{==97==} {>>pagina-aanduiding<<}

Denzelven geopend hebbende was het eerste voorwerp, dat hem in de oogen viel, het zoo welgelijkend afbeddfel van Maria. Hij kon niet nalaten hetzelve met verrukking op te vatten - en het was, of hare hemelsche oogen hem smeekten: ‘Draag zorg voor mijnen broeder.’ - Weinige oogenblikken durfde hij echter maar besteden aan de beschouwing van dat voorwerp. - Hij legde het afbeeldfel met eenen heiligen eerbied neder, en den koffer gesloten hebbende, gaf hij aan van Vliet den sleutel terug. - Hij besloot, om dezen nacht bij zijnen zieken vriend te waken, zoo om het beloop zijner ziekte waar te nemen, als om te zorgen, dat 'er geen het minst verzuim bij de toediening der geneesmiddelen plaats had. Van Vliet zocht hem wel te bewegen, dat hij hem verliet, maar was intusschen wel te vreden, dat Lijnslager zich deze moeite getroostte. Den nacht bragt hij zeer ongerust en woelachtig door. - Maurits zat tusschen beiden in den Bijbel te lezen: nu vroeg van Vliet: ‘Wat leest gij toch Maurits?...’
Maurits. Ik lees in het boek, dat mijne moeder mij aanbevolen heest.
Jakob van Vliet. Wat leest gij daarin?
Maurits. Gij zijt te zwak, om u het hoofd daarmede te vermoeijen.
Jakob van Vliet. Neen! neen! zoo zwak ben ik niet. Lees mij ten minste iets uit hetzelve voor.
Maurits aarzelde zeer, maar achtte, dat het toch beter was, om hem eenigermate genoegen te geven, dat hij gedeeltelijk aan zijn verzoek voldeed. Hij was juist tot de voortreffelijke Gelijkenis van den Verloren Zoon gevorderd; - van Vliet luisterde

{==98==} {>>pagina-aanduiding<<}

met veel aandacht; maar, toen Maurits gekomen was aan het gedeelte, waar van den afgeweken jongeling gelezen wordt: ‘En opstaande ging hij naar zijnen vader. En als hij nog verre van hem was, zag hem zijn vader en werd met innerlijke ontferming beweegd en toeloopende viel hem om zijn hals en kuste hem. En de zoon zeide tot hem: Vader! ik heb gezondigd tegen den Hemel en voor u, en ben niet meer waardig uw zoon genaamd te worden’ barstte van Vliet in een luid gejammer uit, zoodanig dat Lijnslager eensklaps ophield met lezen. ‘Wat deert u?’ vroeg Maurits.
‘Wat mij deert’ was het antwoord van van Vliet. ‘Vraagt gij dit nog Lijnslager o... hoeveel!... hoeveel gelijkenis is 'er tusschen mij en dien jongeling!... maar ik zal... ik zal niet wederkeeren tot mijnen Vader...’
Maurits. Bedaar, bedaar...
Jakob van Vliet. o Maurits... Maurits! - Gij, die geregeld geleefd hebt, gij hebt goed spreken van bedaardheid, maar, als gij eens wist, wat 'er in dit hart al omgaat... Maar ga voort... ga voort met lezen...
Maurits. Neen! van Vliet! Ik moet u dit volstrekt weigeren... Leg u neder... en zoek, of gij eenigen slaap vatten kunt.
Jakob van Vliet. Ik slapen... ik slapen... ja den slaap des doods... anders zal ik niet slapen, o 't is, of mijn hoofd gloeit... 't is of mijne hersenen in brand staan.
Lijnslager schrikte voor den wilden opslag van deszelfs oogen, en zoodra het dag geworden was, deed hij

{==99==} {>>pagina-aanduiding<<}

op nieuw den Geneesheer ontbieden. Deze verscheen al spoedig en kon niet verbergen, dat de omstandigheden van den lijder nog aanmerkelijk verslimmerd waren, zelfs zoo, dat hij vroeg, of hij misschien nog eenige bestellingen te maken had; want, dar hij vreesde, dat hij maar weinige uren het volledig gebruik van zijn verstand magtig zijn zou. Schoon van Vliet zich zeer ziek gevoelde, ontzette hij goweldig op deze aanzegging van den Geneesheer, welke hij voor niet minder dan zijn doodvonnis hield. Toen de Geneesheer vertrokken was, begon hij te schreijen, en op eene verwarde wijze te bidden... Lijnslager’ riep hij eindelijk uit ‘ik zal dansterven... hier sterven zoo ver van mijne ouders van mijne broeder en zuster... Zult gij mij bijstaan tot mijn uiterste oogenblik, beloof mij dat...’
Maurits Lijnslager. (Zeer aangedaan.) Dat beloof ik u heilig... Gij hebt gehoord, wat de Doctor gezegd heeft ... misschien ziet hij uwen toestand wat te donker in; in allen gevalle echter dient gij eenige voorzorgen te gebruiken, en iemand te benoemen ter bezorging van uwe ... begrafenis, indien het ten kwaadste loopen mogt. - Zal ik iemand ontbieden...?
Jakob van Vliet. Doe het in Gods naam...
Nadat Maurits de camieriere last gegeven had, om eenen Notaris te doen halen, kwam hij bij van Vliet terug; en na eenige oogenblikken in stilte aan zijn bed gezeten te hebben, ging van Vliet, zoo goed mogelijk, in hetzelve zitten, en zeide: ‘Gij hebt nu iemand laten ontbieden... maar wien, wien zal ik benoemen ... wien anders dan u...

{==100==} {>>pagina-aanduiding<<}

zoo gij u met die zaak belasten wilt... Wilt gij Maurits! wilt gij?’...
Maurits Lijnslager. o Ik hoop, dat mijne benoeming niet te pas zal komen, maar zoo gij het verkiest, kunt gij over mijn' persoon beschikken...
Jakob van Vliet. Wien zou ik anders... wien beter... kunnen kiezen... maar ik weet niet... hoe... ik u... alle de moeite... alle de vriendschap... die gij mij reeds bewezen hebt...
Maurits Lijnslager. o Zwijg daar van... zoo ik maar het geluk mag hebben, dat gij herstelt...
Jakob van Vliet. Neen!... neen!... gij moet eene gedachtenis van mij hebben... mijn' ring met juweelen ... mijne gouden snuifdoos...
Maurits Lijnslager. Ik verzoek, dat gij daaromtrent geene schikkingen maakt, want ik zal ze nooit... nooit aannemen.
Jakob van Vliet. Heb ik dan niets... niets...
Maurits Lijnslager. Misschien...
Jakob van Vliet. Noem het... denk... dat mijn tijd misschien kort is.
Maurits Lijnslager. o Zoo het ergste mogt gebeuren... dan zou de afbeelding van uwe Zuster, die ik toevallig in uwen koffer gezien heb... Daarmede...
Jakob van Vliet. Ik heb genoeg verstaan... Maurits! Maurits!... o wat zal mijne zuster... bedroefd zijn... wat zullen mijne ouders... als zij vernemen...
Maurits Lijnslager. Wij willen hopen, dat zich alles ten beste schikken zal... dat die voorzorgen vruchteloos zijn zullen.

{==101==} {>>pagina-aanduiding<<}

Het leed niet lang, of de Notaris maakte met weinig omslag de noodige schikkingen; het hart van van Vliet sloeg nu een weinig geruster - en hij stortte weldra in slaap. Lijnslager verheugde zich hierover, schoon hij zich over de blijkbare ongerustheid van den slapenden lijder tusschen beide beang-stigde: - en niet zonder reden, want, nadat de slaap ten einde was, ontwaakte van Vliet in eene volkomene bijsterzinnigheid; zelfs Lijnslager kende hij niet meer. Deze, schoon hij den vorigen nacht bij zijnen reisgenoot gewaakt had, was niet te bewegen, om hem ook den volgenden te verlaten en aan de zorge van vreemden over te geven. Liefst zelfs was hij met van Vliet alleen, omdat deze in zijne ijlhoofdigheid niet spaarzaam was in het vermelden der buitensporigheden van zijn vorig leven. - Dikwerf verhaalde hij die in het Nederduitsch, maar ook niet zelden in het Fransch, hetwelk door vele der huisgenooten verstaan werd. - Intusschen werd de ziekte heviger en heviger en op den derden dag berigtte de Geneesheer aan Lijnslager, dat de hoop geheel verdwenen, en de dood van zijnen vriend en reisgenoot nabij was, daar hij, nadat de razende koorts alle zijne krachten had uitgeput, nu van allen besef beroofd daar neder lag, en een kleine schok, ieder oogenblik, den draad van zijn leven af kon snijden, en de pols reeds met langdurige tusschenpoozen sloeg. - Wel spoedig werd ook de voorspelling van den Arts bewaarheid, en Maurits stond sprakejoos bij het lijk van zijnen jeugdigen reisgenoot.
Diep verslagen aanschouwde Lijnslager den afgestorvenen, en bevond zich in geene kleine verlegen-
{==102==} {>>pagina-aanduiding<<}
heid gedompeld. Hij begaf zich naar den oudsten korrespondent van zijnen vader, en deze onderrigtte hem van de gebruiken, die omtrent overledenen te Livorno plaats hadden, en in het bijzonder, hoe voor de Hollanders aldaar eene afzonderlijke begraafplaats was: nemende deze verder op zich, om hem in alles bij te staan, ten einde het lijk van zijnen jongen vriend op eene eenvoudige en tevens deftige wijze werd ter aarde besteld; hetwelk den tweeden dag na zijn overlijden plaats moest hebben.
Intusschen was Maurits het kerkhof der Hollanderen gaan bezoeken, en vond hetzelve op eene wijze ingerigt, die de aanleggers van hetzelve waarlijk eer aandeed. Niet gelijk dat der Engelschen pronkte het met allerhande, trotsche grafnaalden, verhevene tombes en sierlijke beelden; maar overeenkomstig de nederig- en eenvoudigheid der Hollandsche natie bestond het in een' vierkanten tuin, beplant met schaduwrijke boomen en geurige bloemen, waarvan alleen de kruisende middelpaden met marmeren zerken bedekt waren, waaronder de graven van de hier gestorvene Hollanders. De opschriften, meestal in het Nederduitsch, gaven dit ten duidelijkste te verstaan. Met eene weemoedige aandoening liet zich Maurits door den opzigter van deze plaats, wonende in eene Casino, aan den ingang van dezelve, aldaar rondleiden, en wandelde over de graven zijner Landgenooten, welker getal zijn reisgenoot eerstdaags zou vermeerderen. Aangenaam was ook de geur der bloemen; verkwikkende de schaduw van het geboomte, maar nog aangenamer nog verkwikkelijker de gedachte, die eensklaps in het hart van den jongeling op-
{==103==} {>>pagina-aanduiding<<}
rees. ‘Allen, die hier rusten van hunnen arbeid, zullen ook eenmaal weder herleven, als deze bloemen, uit het zaad, dat hier in den akker Gods voor de onsterfelijkheid gezaaid is.’ -
In de Casino trof nu Lijnslager vele Hollanders aan; onder dezelve verscheiden Schippers, die op Amsterdam voeren, en zelfs zijn' vader zeer wel kenden. Hier door werd zijn hart opgebeurd, en het was, als of hij, in den kring van zijne landgenooten, het gemis zijner ouderen en bloedverwanten meer of min vergoed zag. Zij beloofden hem, dat zij alle het lijk van zijnen jongen reisgenoot naar het graf zouden geleiden. - De dag der begrafenis was intusschen voor Maurits een dag van rouwe en treurigheid, te meer daar hij zich genoodzaakt zag, dienzelfden dag, naar Holland te schrijven en hij naauwelijks wist, hoe hij dit smartelijk berigt op de voegzaamste wijze aan de familie van van Vliet zou melden. Hij besloot om aan zijn' vader het geval te schrijven, en dezen te verzoeken, om de ouders van van Vliet voor te bereiden tot het ontvangen van het treurig nieuws, dat hij hun mededeelde in eenen brief, welken hij bij denzelven insloot. Somber, zeer somber was de geest van Maurits... en tranen vloeiden onder het schrijven aan de ouders van van Vliet. ‘Hoe,’ dacht hij herhaalde keeren, ‘hoe zal mijne lieve Maria gesteld zijn, als zij deze tijding ontvangt.’ - En eindelijk rees in hem de gedachte op, om deze gelegenheid waar te nemen, om en aan den broeder van den overledenen en aan deszelfs zuster, zoo wel als aan de ouders, te schrijven. Eerst schreef hij, nu die aan de ouders af was, aan den broeder -

{==104==} {>>pagina-aanduiding<<}

en toen aan het meisje, wier beeldtenis voor zijnen geest zweefde. Hij was wel diep getroffen over den dood en de begrafenis van zijnen reisgenoot, maar een ander gevoel deed hem het hart kloppen, toen hij de pen opvatte, om aan Maria te schrijven. Hij beklaagde haar wel over het sterfgeval van haren broeder; maar iets, iets meer, dan die welvoegelijke pligtpleging moest hij 'er bijvoegen... doch hoe duchtte hij, dat misschien een enkel woord meerder hem kwalijk zou geduid worden. Hij waagde het echter, om den brief aan Maria op deze wijze te eindigen: ‘Vergeef mij, dat ik hier nog eenige regels bijvoege, daar de verre afstand mij verbiedt met u te spreken. Ik kan u niet verbergen, hoe aangenaam mij het slot was van den brief, welken gij aan uw' overleden broeder geschreven hebt, dien ik hem uit hoofde van zijne ziekte voor moest lezen. Ik zag daaruit, dat gij mij nog niet geheel vergeten hadt. - o Hoe streelde mij de gunstige gedachte, die gij de goedheid hadt, omtrent mij, daarin uit te drukken. Altijd, altijd hoop ik dia waardig te blijven. Zoo hoop ik mij te gedragen, dat ik teruggekeerd in het vaderland in geen ongunstiger licht bij u voorkome. - Mogt ik hopen van uwe hand, op mijne reis, al was het maar eenige weinige regels te ontvangen, die mij uwen welstand berigtten. Ik zal hier nog wel drie of vier weken moeten blijven, en dan ga ik naar Florence, waar ik mij ook eenigen tijd zal ophouden... o Zoo het mogelijk, zoo het niet strijdig is met uw kiesche gevoelens van pligt... verheug mij dan daar met een enkel woordje op de-
{==105==} {>>pagina-aanduiding<<}
zen, verheug mij daarmede, die nu geheel eenzaam en beroofd ben van den reisgenoot, met welks bijzijn ik mij gevleid had, in een vreemd land, verre van mijne ouders en vrienden ... en bovenal ver van u ... daar geen aangenamer gedachte dan aan u mij kan opbeuren enz.’ Maurits stond na het eindigen van den brief nog in den wil, om hem weder te verscheuren; maar steunende op de goedaardigheid van Maria besloot hij eindelijk, om den brief te laten vertrekken, schoon hij daarna berouw had en bijna den cameriere, dien hij de brieven ter bezorging had overgegeven, terug riep, om hem die terug te vragen. Evenwel besloot hij, om den uitslag af te wachten, daar bij zich overtuigd hield, van niets ongeoorloofds geschreven te hebben; ja meer of min vleide hij zich somtijds, dat zijn brief haar niet geheel onaangenaam zijn zoude.
Nu kon de jonge Lijnslager eerst regt de belangen van zijn 's vaders kantoor gaan behartigen, en gelijk zijn korrespondent hem reeds had doen gevoelen, de zaak was van eene zeer netelige en ingewikkelde natuur; de man, met welken hij bijzonder te stellen had, was een doorslepen Italiaan; en de omstandigheden van het kantoor waren niet zoo gunstig, of men kon vermoeden, dat de nood van list zou gebruik maken; waardoor het Huis van Lijnslager eene aanmerkelijke schade zou kunnen lijden. Maurits kwam intusschen zeer onverwacht opdagen, en de schrandere Italiaan Villano stond verzet bij zijne komst, toen hij zich aandiende, als de zoon en compagnon van den koopman Lijnslager uit Amsterdam. Maurits behandelde hem met alle beleefdheid, en

{==106==} {>>pagina-aanduiding<<}

gaf hem geenszins te kennen, dat hunne onvereffende zaken de eenige oorzaak der reize waren, maar wel, dat hij om negotie-belangen voorhad, zich een' geruimen tijd te Livorno op te houden, en dat hij dus verwachtte, dat de netelige historie, waarover zooveel en reeds jaren gekorrespondeerd was, nu door mondelinge onderhandelingen geheel ten einde zou gebragt worden. - Signore Villano overlaadde daarop den jongen Lijnslager met vriendelijkheden en uitnoodigingen, waarop deze hem te kennen gaf, dat hij reeds zoodanig door zijns vaders andere korrespondenten was uitgenoodigd en ook met deze vele bezigheden had, dat hij vreesde niet veel tijd te zullen kunnen uitbreken, om aan zijn verzoek te kunnen voldoen: evenwel dat hij hem van tijd tot tijd zou komen zien. Hij legde hem verder een' naauwkeurigen staat en bewijzen van alles over, en verzocht hem maar dag te stellen, om daarover nader te handelen - want voegde hij 'er bij: ‘Ik ben hier, gelijk gij begrijpt, om zaken af te doen. Als gij daarover te handelen hebt, ben ik alle oogenblikken tot uw' dienst, daarvoor laat een goed Hollander alles staan!’ Signore Villano verzocht veertien dagen tijds, om nog alles eens degelijk na te zien; en beloofde hem stellig als dan met hem, zoo het eenigzins mogelijk was, de zaak af te doen. ‘Schoon veertien dagen mij lang genoeg zijn,’ zeide Lijnslager, ‘zal ik mij die getroosten, maar dan maak ik 'er staat op... en het is u bekend, dat de Hollanders woord houden, maar daarom zijn zij 'er ook op gesteld, dat het anderen van hunne zijde mede doen.’ Lijnslager voorzag

{==107==} {>>pagina-aanduiding<<}

wel, dat dit gevraagde uitstel door een ander zou gevolgd worden: maar hij wapende zich in dien tusschentijd, door van een' der kundigste regtsgeleerden en verder van kooplieden, met welke zijns vaders kantoor handelde, zoodanige kundigheden in te winnen, als hem, bij het maken van nieuwe uitvlugten, zouden kunnen te stade komen.
Zijnen tusschentijd besteedde hij, om alle de bijzonderheden van Livorno op te nemen, en eene zijner grootste uitspanningen, behalve het bezoeken van de Casino, bij het Hollandsche Kerkhof, schoon dit hem altijd met zekere weemoedigheid om het verlies van zijnen vriend vervulde, bestond in het wandelen op de moelje dier stad. Daar verlustigde bij zich in het gezigt der koopvaardijschepen van onderscheidene natien - en bovenal in daaronder zoo vele te mogen tellen met de vlag van het Gemeenebest, dat, hoe klein in evenredigheid bij andere landen van Europa gerekend, door vlijt en goede trouw de aanzienlijkste Mogendheden in handel en zeevaart naar de kroon stak, ja in vele opzigten overtrof. Somwijlen gelukte het hem bij helder weêr, om behalve de eilanden Gorgona en Melcora zelfs de kust van Corsica te ontdekken. Meermalen vestigde hij ook zijne aandacht op het nog nieuwe marmeren standbeeld Ferdinand den eersten voorstellende, en door zijnen zoon Cosmus den tweeden, die thans Groothertog van Toscanen was, gesticht, gebeeldhouwd door Giovanni dell'Opera. Bovenal bewonderde hij de vier slaven van meer dan levensgrootte, in onderscheiden en natuurlijke houdingen geplaatst aan de vier hoeken van het voetstuk, waarop het standbeeld, sedert weinige jaren, was opgerigt.

{==108==} {>>pagina-aanduiding<<}

Als hij op deze afbeeldingen van het ongelukkigst gedeelte van het menschdom staarde, gruwde zijne vrije ziel van het doemwaardig geweld door den eenen sterveling den anderen aangedaan! - ja het scheen hem toe, dat het voor de gedachtenis van Ferdinand eene veel vereerender vertooning zou gemaakt hebben, indien zijn standbeeld door de beelden van eenige dankbare onderdanen en burgers omringd ware geworden. Hij herinnerde zich daarbij, twee jaren geleden, met zijn' vader binnen Delft de graftombe van Willem den I. gezien te hebben, die, schoou toen nog maar gedeeltelijk voltooid, met de beelden der Godsdienst, Geregtigheid, Vrijheid en Dapperheid pronkte, deugden, die den Vorst als mensch doen eerbiedigen en beminnen, en hem alleen waardig maken, om dien verheven rang boven zijne broeders te bekleeden.
Toen de veertien dagen nu verloopen waren, die Signore Villano uitstel verzocht had, begaf zich Lijnslager weder naar hem toe; en vond juist hetgeen hij verwacht had - een verzoek van nieuw uitstel en allerhande soorten van uitvlugten. Daar Lijnslager intusschen begrepen had, dat het inslaan van den weg van regten langwijlig en moeijelijk zijn zoude, en daar de staat van het kantoor door zijne kundigste vrienden als zoodanig beschouwd werd, dat het misschien maar weinige jaren staande zou blijven, wendde hij het onverwacht voor Signore Villano over een' geheel anderen boeg. Alle gemaakte aanmerkingen, waar vele vitterijen onderliepen', liet hij gelden, en toonde hem toen aan, dat het dan toch duidelijk bleek, dat gijn kantoor eene zekere som tot

{==109==} {>>pagina-aanduiding<<}

slot zon toekomen; dat hij dus alle zijne gemaakte aanmerkingen volledig toegaf, en dat nu de vereffening gemakkelijk was. Door deze toegevendheid van Lijnslager stond Signore Villano eenigzins verzet, en had hier tegen niets in te brengen. ‘Ook dringen wij’ zeide daarna Lijnslager, ‘niet op eene oogenblikkelijke voldoening van die somme, alleen zult gij mij wel goede wissels willen afgeven, voor het bedrag van deze som, en zoo met mij die verdrietige zaak uit de wereld helpen. Gij ziet uit een en ander, dat ons kantoor niets bedoelt, dan, op eene edelmoedige wijze, een einde, aan het verschil te maken; en ik moet van u onderstellen, dat gij nu op geen verder uitstel zult aandringen, want, ronduit gesproken, als het openbaar werd, wat ons kantoor heeft toegegeven in dit geval, en gij bleeft nog aarzelen, om aan dit voorstel gehoor te verleenen, dan zou de soliditeit...’ Nu ontwaakte de drift van Signore Villano, en, in woede opstuivende, zeide hij: ‘Wie durft 'er aan de soliditeit van mijn huis twijfelen? - Niemand in geheel Europa... Ik had zulk een woord niet van u verwacht... maar, welaan!... daar gij zoo dringende zijt... dringende misschien tot uw eigen nadeel... ik zal u de verlangde wissels afgeven, en wij zullen zoo onze rekening vereffenen.’
Met groote bedaardheid en kalmte liet Lijnslager deze vlaag van drift overdrijven, en zag met veel genoegen, hoe hij Villano zoodanig in zijn zwak getroffen had, dat hij tot eene vereffening kwam, die wel niet zoo voordeelig was, als men had mogen

{==110==} {>>pagina-aanduiding<<}

verlangen, maar intusschen zijns vaders kantoor voor eenen zeer gevoeligen slag behoedde. Toen de wissels op bekende kantoren getrokken door Lijnslager in orde waren bevonden, sloten zij met elkander de rekening over en weder.
Naauwelijks was echter de jonge Hollandsche koopman vertrokken, of de drift van Signore Villano bedaarde, en deze begon, hoe schrander anderzius, nu eerst te begrijpen, dat de jeugdige Lijnslager hem door zijne groote toegevendheid vergaauwd had, en, schoon hij door die toegevendheid veel schijnbaar voordeel had laten glippen, zich in der daad verzekerd had van de betaling eener betrekkelijk kleiner som, welker voldoening hij echter mede gehoopt had lange te kunnen verschuiven. - Lijnslager schreef, nog dienzelfden dag, aan zijnen vader, en zond hem de wissels over, hem en zich zelven geluk wenschende, dat hij, ten minste, eene zoo aanzienlijke som gered had, welke hoogstwaarschijnlijk nog zeer lang zou hebben blijven uitstaan, zoo immer ingekomen zijn, indien hij niet in persoon zich te Livorno bevonden had. Hij gaf tevens zijn' vader te verstaan, dat hij, na nog met eenige korrespondenten sommige zaken afgedaan te hebben, voornemens was binnen weinige dagen naar Florence te vertrekken en wel in gezelschap van den Vlaamschen Kunstschilder Antonie van Dijk, met welken hij in de Casino der Hollanders zeer gemeenzame kennis gemaakt had - en die hem gelegenheid verschaffen zou, om in Florence de fraaiste voortbrengsels van beeldhouw- en schilderkunst te zien. Daarenboven was hij door den Muzijkant Manichetti, voor wien hij een' brief van

{==111==} {>>pagina-aanduiding<<}

zijnen Muzijkmeester had medegenomen, welken hij dezen uit Livorno had toegezonden, uitgenoodigd, om, ten zijnen huize, bij zijn verblijf te Florence zijn' intrek te nemen.


Negende hoofdstuk.

Florence, de Hoofdstad van het gezegend Toscanen, die zelfs haren naam gekregen heeft van de uitmuntende landftreek, in welke zij gelegen is, en den bijnaam van de schoone draagt, verrukte het hart van den jeugdigen Maurits, toen het zich in het verschiet aan zijn oog met deszelfs heerlijke gebouwen vertoonde, en door zijnen fraaijen dom en overige torens ten voordeeligste opdeed, zoodra hij de lage en moerassige streken van Livorno verlaten had. Hij herinnerde zich nu, hoe daar de zetel der Wetenschappen gevestigd was, en wat hem zijn vader van het geslacht der Medicis verhaald had. Daar was het, dat de groote Cosmus, met den eernaam van Vader des Vaderlands, om zijne burgerlijke deugden, vereerd, door goedheid milddadigheid en verstand, zonder het plegen van eenig geweld, en zonder eenigen titel, over zijne medeburgers heerschte. Daar had Cosmus te gelijk den aanzienlijksten handel gedreven, en stond, als het ware met den handelstaf van Mercurius in de hand aan het roer van staat. Nu was zijn naamgenoot, schoon uit een' anderen tak voortgesproten, aan het hoofd der regering geplaatst.
Niet minder was Maurits verrukt, toen hij, de

{==112==} {>>pagina-aanduiding<<}

vruchtbare landstreek met zijnen reisgenoot, den beroemden Schilder van Dijk, doorgereden hebbende, welke hem bijzonder op alle de fraaiheden van dezen oord opmerkzaam maakte, de stad zelve binnentrad. Zoovele trotsche gebouwen, de eigendommen van bijzondere personen, in eenen zoo regelmatigen en verheven smaak, afgewisseld door openbare, alle eene zuivere en edele bouwkunst vertoonende, had hij nimmer aanschouwd. - De voortreffelijkste bruggen over de Arno, die de stad doorsnijdt; de groote Standbeelden op de fonteinen trokken niet alleen zijne aandacht, maar zijn geest werd door alles vervuld met de denkbeelden van het verhevene en schoone, die de edele voortbrengsels van het levendig vernuft der voortreffelijkste kunstenaren, onwederstaanbaar elk helder verstand en gevoelig hart inboezemen.
Vol van dit gevoel kwam hij nu met den Schilder van Dijk in het huis van den Muzijkant Manichetti, bij wien hij beloofd had zijnen intrek te nemen. Zoodra had hij zich niet aangemeld, of met blijdschap kwam hem Manichetti tegenloopen. ‘Mijne Hollandsche Vriend’ klonk door zijne woning, en hij leidde hem in een zijvertrek. Daar bood hij Lijnslager en deszelfs reisgenoot zijne dochter Antonia aan, welke zat te lezen in de Decamerona van den beroemden Bocacius, onder de voomaamste Italiaansche Dichters geteld. Zij begroette met eene onbeschrijfelijke vriendelijkheid de beide jonge vreemdelingen. - Het eerste oogenblik, dat van Dijk met Lijnslager toevallig alleen was, betuigde die kenner der vrouwelijke schoonheden, dat hij nooit een gelaat en houding gesien had, die deze evenaarden,

{==113==} {>>pagina-aanduiding<<}

daarbij nog bewonderende de uitmuntende uitspraak van het Italiaansch, want dat zij waarlijk sprak la lingua Toscana in Bocca Romana. ‘Ja’ barstte van Dijk uit: ‘'t is de Venus anadyomene levendig, die ik honderde malen in het Medicesche paleis op den Berg Pincio te Rome in het marmer bewonderd en aangebeden heb. Zij is iets grooter. 't Is de natuur in hare grootste schoonheid. - Hoe vereenigt zich met de volkomenste evenredigheid een bevallig zacht en eerbaar voorkomen. Zij had, toen zij zich voor ons boog, iets van den beminnelijken stand dier Godin...’ ‘En,’ voegde 'er Lijnslager bij, ‘hebt gij ooit oogen gezien, die de hare evenaren?’ ‘Nooit nooit,’ hernam van Dijk, en, zoo Laura, waarom Petrarcha zoovele jaren gezucht en gedicht heeft, zulke oogen gehad heeft, vergeef ik hem van harte zijne veeljarige droefheid.’ - Waren beide jongelingen verrukt over de voortreffelijke schoonheid van Antonia Manichetti, eenige uren later smolten zij weg van verrukking, toen zij de klanken van hare guitar en stem vereenigde, welluidende en zacht bij het teedere, maar bij de sterkere tot eene edele kracht klimmende, die het hart met eene onwederstaanbare magt tot zich trok. Stom van verrukking staarden Lijnslager en van Dijk elkander aan. Vader Manichetti verzocht nu, dat, daar zijne dochter voorgegaan was, zij beide ook een zangstuk zouden laten hooren. Van Dijk wist zich oogenblikkelijk te redden, door te verklaren, dat hem, met hoeveel gevoel voor de zangkunst geboren, de buigzaamheid van stem geweigerd was, tot de beoefening van die kunst onontbeerlijk. Gaar-
{==114==} {>>pagina-aanduiding<<}
ne zou zich ook Lijnslager van die verschooning bediend hebben, maar zijn Amsterdamsche Meester had veel, schoon niet ten onregte, van hem in zijnen brief opgegeven; en schoon hij betuigde, dat zijne bekwaamheden zoo gering waren in vergelijking van die van de dochter van Signore Manichetti, dat het haar gehoor kwetsen zou, liet deze niet af. Antonia legde hem een Duo voor - en verzocht hem, op eenen smeekenden toon, ‘haar verzoek niet af te slaan, daar zij uit den brief van Signore Matteo Vittorino door haar' vader voorgelezen, vernomen had, dat dit Duet juist een zijner geliefdste, was, ja zij betuigde, dat zij niet zou aflaten, voor dat hij ten minste aan dat verzoek voldaan had.’ ‘Ik wil den schijn niet hebben’ (hernam Maurits, terwijl hij als betooverd werd door de schoonheden van Antonia, die nog verdubbelden, toen zij eene smeekende gestalte aannam) ‘van mij aan onbeleefdheid schuldig te maken, en daarom, ... maar gij zult overtuigd zijn, als het stuk ten einde is. Ik zal dit doen onder voorwaarde, dat ook de Heer Manichetti mij zijne stem hooren laat, waarvan, mijn Leermeester zoo dikwijls gesproken heeft.’ - Signore Manichetti nam dit aan, en volbragt ook nog dien avond, tot verbazing van Lijnslager zijne belofte, regtvaardigende den lof, dien hem. Vittorino gegeven had.
Niettegenstaande zijne tegenkantingen, steelde het echter het hart van Maurits, dat hij met eene zoo voortreffelijke schoonheid, en met eene der bekwaamste zangeressen van Florence zou zingen. Of het veroorzaakt werd door het uitmuntend voorbeeld van de

{==115==} {>>pagina-aanduiding<<}

bekoorlijke Antonia, of door de verrukking, waarin hij door hare bevallige schoonheid gebragt was, zeker is het, dat Lijnslager zoo uitnemend zong, dat hij het harte van Antonia hevig roerde - en haar vader na eenige oogenblikken verstomd te hebben gestaan - uitriep: ‘o waardig leerling van mijn' ouden vriend Vittorino!’ Antonia bedankte voorts, op de levendigste en lieftaligste wijze, den Hollandschen Zanger. Terwijl zij dezen dank uitboezemde, en de levendigste erkentenis uit hare oogen schitterde, was het als of de lachjes der bevalligheden rondom haren fraaijen mond zweefden - en Maurits zou minder, of meer dan mensch hebben moeten zijn, om den overstelpenden stroom van zoovele jeugdige bekoorlijkheden te kunnen wederstaan. Terwijl hij met haar zong, golfde het bloed met eene sneller beweging door zijn harte, dat met een geweldigen slag in zijnen boezem bonsde. Hij raakte, bij de aanwijzing van zekere passagie haren bekoorlijk geronden arm aan, en, op die aanraking, ging 'er eene rilling door zijn geheel gestel ... ja het scheen hem toe, of, in de smeltende toonen van hare stem, een liefelijke geur van jeugdig leven bij elken ademtogt van Antonia hem tegenstroomde, die de vonken in zijn betooverd hart tot eenen vollen gloed aanblies. - En, toen hij uit dien bekoorlijken mond zijn' lof hoorde klinken, was hij buiten staat, om zijne verrukking langer te bedwingen. Werktuigelijk viel hij haar om den hals en drukte vol verrukking een' kus op den mond dezer Italiaansche schoonheid. Antonia, schoon door dezen onverwachten aanval een weinig verzet, was niet zoo geheel eene nieuweling

{==116==} {>>pagina-aanduiding<<}

in het stuk der liefde, of zij begreep den indruk, dien zij op het hart van den jongen Hollander gemaakt had. Vader Manichetti geliet zich, als of hij van dit voorval niets gemerkt had, ten minste of hij het voor eene galante pligtpleging hield, welke men althans eenen vreemdeling niet ten kwade duiden kon. Hij trok van Dijk een weinig op zijde, en verstond van dezen, dat Maurits de eenige zoon was van een', zoo deze dacht, rijken Hollandschen Koopman. Dit woord klonk Signore Manichetti zeer bekoorlijk in het oor, en hij voorspelde zich misschien de schoonvader te zullen worden van den rijken Hollandschen jongeling. Van Dijk, die reeds een' geruimen tijd in Italie rondgereisd, en eenen goeden schat van menschenkennis verzameld had, zag in een oogenblik den geheelen toeleg van Manichetti door, en besloot, om nog dezen avond zijnen jeugdigen vriend te waarschuwen. Met volle teugen dronk Lijnslager, het overige gedeelte van denzelven, het vergift der liefde in, daar nu de Florentijnsche schoonheid alle hare bekoorlijkheden, die zoo geschikt waren, om te schitteren, ten toon spreidde, daartoe uitgelokt door het wezenlijk behagen, dat zij in den jongen Hollander vond. En, zoo van Dijk niet van het tegendeel overtuigd geweest was, zou hij op het einde van den avond gedacht hebben, dat Maurits en Antonia reeds sedert lang minnaar en minnares geweest waren. Lang na middernacht en een' vrolijken maaltijd, scheidde eindelijk het gezelschap, en Signore Manichetti geleidde Lijnslager en van Dijk naar hetzelfde rustvertrek, en wenschte hun eenen goeden nacht.

{==117==} {>>pagina-aanduiding<<}

Naauwelijks was Manichetti vertrokken, of van Dijk bleef met groote bedaardheid Lijnslager aanzien. Deze dit bemerkende vroeg hem daarvan de reden. En al lagchende antwoordde deze: ‘Omdat gij dronken zijt...’
Maurits Lijnslager (met veel drift.) Dronken... Dronken? Ik heb slechts drie glazen wijn gebruikt.
Van Dijk. Ik wenschte, dat gij dronken waart door wijn...
Maurits Lijnslager. Spreek duidelijker...
Van Dijk. Als gij het wilt ... gij zijt dronken van verliefdheid ... of liever gij zijt betooverd. Die fraaije heks met hare bruine oogen en stem van een' Engel heeft u dronken gemaakt.
Maurits Lijnslager. Noemt gij zoo Antonia ... de Goddelijke Antonia... Gij vindt haar immers schoon?
Van Dijk. Zeer schoon.
Maurits Lijnslager. Is zij niet bevallig?
Van Dijk. Zeer bevallig.
Maurits Lijnslager. Kunt gij u een volmaakter, een bevalliger schoonheid uitdenken?
Van Dijk. 't Is zoo als ik u te kennen gaf, even nadat wij haar gezien hadden, eene volwassen levendige Venus de Medicis...
Maurits Lijnslager. En gij kunt het dan dronkenschap noemen, dat ik getroffen ben door hare bekoorlijkheden.
Van Dijk. Och, dat gij dien roes kondt uitslapen, zoo als dien, welken men door het gebruik van te veel wijn gescheept heeft.
Maurits Lijnslager. Ik geloof, dat gij ja-
{==118==} {>>pagina-aanduiding<<}
loersch zijt, dat zij van mij meer werk gemaakt heeft dan van u.
Van Dijk. Maak u niet driftig... Ik ben uw vriend... Laat ik u alleen mogen raden, dat wij mijn eerste plan volgen, en morgen, onder een of ander voorwendsel onzen intrek nemen in het logement aan de Arno digt bij de brug Trinidat, waar uwe reisbagaadje op morgen komen zal, en waar de brieven, die gij uit Holland dagelijks verwacht, zullen worden afgegeven. - Geloof mij, Mijn Heer! Gij moet in dit huis niet blijven. Ik heb ondervinding van de Italiaansche schoonheden, al waren zij zoo uitstekend niet, als Antonia.
Maurits Lijnslager. En gij verdenkt...
Van Dijk. Ik verdenk noch Antonia, noch haar' vader ... maar laat ik u dit alleen mogen zeggen... Antonia, die ik met meer bedaardheid, dan gij, in haar gedrag dezen avond heb waargenomen, kan onschuldig zijn, maar onnoozel is zij niet...
Maurits Lijnslager. Gij denkt..:
Van Dijk. Dat zij uitnemend hare kleine coquetterijen met een masker van onschuldig liefde weet te bedekken.
Maurits Lijnslager. Foei - gij beleedigt...
Van Dijk. Ik beleedig niemand... Laten wij 'er niet meer van spreken. Alleen beloof mij, dat wij morgen van Logement veranderen zullen... Niet om mij... Ik ben een zwervend schilder ... maar om uwen wil ... gij hebt mij zooveel van uw familie, van uwe ouders ... van zekere Ma..
Maurits Lijnslager. (Als met schrik bevangen en de hand op den mond van van Dijk leggende.)

{==119==} {>>pagina-aanduiding<<}

Noem mij dien naam niet ... noem mij dien naam niet ... geen woord ... geen woord meer - morgen nemen wij onzen intrek in het logement...
Van Dijk. Uwe hand 'er op...
Maurits Lijnslager. Daar is mijne hand...
En nu ging elk in zijn bed ter ruste - van Dijk sliep spoedig in, maar het hart van Maurits was in eene te hevige beweging - en het beeld van Antonia zweefde nu in alle zijne bekoorlijkheden voor zijnen geest en verdreef alle andere beelden, die somtijds, als in nevelen gehuld, hetzelve poogden te verdringen. Het eenige, dat hem somtijds als met een' schrik deed opspringen, was de herinnering der woorden van van Dijk... betreffende Maria, schoon hij wel duizendmalen berouw had, dat hij hem beloofd had, om het verblijf, waar Antonia woonde, te verlaten.
Toen de dag aangebroken was en van Dijk met Maurits en Signore Manichetti het ontbijt genomen had, gaf de eerste te verstaan, dat zij dezen dag hun verblijf zouden nemen in het Logement aan de Arno bij de brug Trinidat; dat zij, op zijn zoo dringend verzoek, dezen nacht, van zijne groote beleefdheid gebruik hadden gemaakt, doch dat hij en zijn vriend nooit gewoon waren, iemand in zijn huis eenigen overlast aan te doen. Signore Manichetti deed wal alles, wat hij met mogelijkheid kon, maar van Dijk hield zich bij zijn besluit onverwrikbaar. En de Heer Manichetti moest beloven dezen middag bij hen in dat Logement met zijne dochter Antonia te komen spijzigen, en verder den dag doorbrengen. Maurits vertrok nog, eer Antonia bij

{==120==} {>>pagina-aanduiding<<}

de hand was, met van Dijk reeds naar hun logement, en Signore Manichetti was in zijn hart zeer te onvreden, wel begrijpende, dat de schilder van Dijk het mogelijk gevaar doorgrond had, waarin zich zijn reisgenoot bevond, en dat deze hem daaraan zocht te onttrekken. Hij gaf zijne dochter van het vertrek van de twee Heeren kennis, die groote oogen opsloeg, en hare hoop zoowel als haar vader zijn oogmerk goeddeels verijdeld achtte. Alleen vertroostte het beide, dat zij toch dezen dag gelegenheid zouden hebben, om nog nader kennis te maken, uit hoofde van de gedane uitnoodiging - en daar Antonia, behalve dat zij waarlijk getroffen was door de mannelijke schoonheid van Lijnslager, ook haar oog vestigde op de schatten van den rijken Hollander, vleide zij zich, dat zij dezen dag wel een middel zou ter hand nemen, dat hem onlosmakelijk aan haar boeijen zou.
Tegen den tijd van het middagmaal ging zij met haar' vader naar het Logement. Zij had zich nu met al dien zwier opgetooid, welke dat oogenblik het gebruik medebragt, en daar zij 'er den slag van had, om dien juist met verstand aan te wenden, dat groot geheim der tooverkunst van den vrouwelijken opschik, zoo dat de zwier hare bekoorlijkheden niet overschaduwde, zag zij 'er nog bevalliger dan den vorigen dag uit. In de kamer gekomen, waar Maurits en van Dijk haar met haren vader verbeidden op het middagmaal, trad zij na de gewone pligtplegingen naar Maurits toe, en met een' half toornigen blik door minzaamheid getemperd, zeide zij. ‘Ik dacht niet, Signore! dat wij u zoo slecht gehuisvest hadden,

{==121==} {>>pagina-aanduiding<<}

dat gij zoo spoedig en onverwacht ons zoudt verlaten hebben... De Heeren Hollanders moeten wel zeer bang zijn, om zelfs onder de zoete verpligting der vriendschap te liggen... Nu het is gedaan; maar ik ben regt moeijelijk op u.’ Maurits gaf haar te kennen, hoe 'er bijzonder zijn vriend van Dijk, als geheel niet aan haar' vader aanbevolen zijnde, sterk op gedrongen had. - ‘Die Signore,’ fluisterde zij hem in, ‘moet dan wel zeer veel magt over u hebben, dat moet een man van bijzondere talenten zijn... Ik heb gisteren misschien te weinig acht op hem gegeven...’ Toen de maaltijd was aangerigt zette zich Antonia naast van Dijk neder en nu moest Maurits wel plaats nemen haast den Muzijkant Manichetti. - Nu begon zij met van Dijk te boerten en deze wel gewoon, met Italiaansche vrouwen en meisjes om te gaan, wist dezelve op eene zeer aardige wijze te beantwoorden. - Hij beantwoordde daarenboven gemeenzaamheden met gepaste vrijheden, schoon hij bespeurde, dat Maurits hierdoor zeer getroffen werd: te meer, daar alles, wat hij tegen haar sprak, kortelijk, schoon niet onvriendelijk echter op eene hem grievende wijze, als ter loops, beantwoord werd. Juist wekte hierdoor Antonia in de ziel van Maurits de jaloezij op, waaruit zij zich eene heviger liefdevlam durfde voorspellen: en zij nam met een streelend genoegen waar, hoe wel zij in hare bedoeling slaagde. Terwijl zij onder het nageregt zaten, waarop de heerlijkste oranje-appelen hun toelachten, en, in alle harten, behalve dat van Maurits, de vrolijkheid ten toppunt klom, werd den laatsten door den cameriere een paar brie-
{==122==} {>>pagina-aanduiding<<}
ven overhandigd, die zoo even met den Hollandschen post waren aangekomen. In den eersten brief, die hem in het oog viel, herkende hij de hand van zijnen vader. Hij brak denzelven terstond open; zag hem over, en las, andere zaken overslaande, dat zijne ouders welvarende waren. - Nu brak hij den anderen open, en daaruit vielen twee brieven op den grond. Het was een brief van den ouden Heer van Vliet en in denzelven een van zijnen zoon Willem en de andere was geschreven door zijne dochter Maria... Met drift raapte Maurits beide die brieven op en de hand ziende van Maria, welke hij terstond herkende, ging 'er eene ijskoude rilling door zijne leden... Zijne ontsteltenis kon geen geheim blijven, daar hij met bevende vingers den brief van Maria openscheurde... Hij wierp zich werktuigelijk in een' stoel, die niet verre van het venster stond, neder, - en met wilde blikken verstond hij den inhoud van Maria's brief; die, schoon niet wijdloopig, een volledig antwoord strekte op den zijnen, en, hoewel met maagdelijke bloôheid gescheven, genoeg kenteekenen droeg van de teedere gevoelens, die in haar hart jegens Maurits huisvestten. Als versteend van schrik bleef Maurits de letters van Maria aan staren, totdat van Dijk, van tafel oprijzende, naar hem toetrad, vragende: ‘Hebt gij kwade tijdingen uit het vaderland ontvangen?...’ ‘Vraag mij niets, vraag mij niets,’ zeide Maurits, den brief van Maria bij zich stekende, ‘gij zult alles nader hooren... mijn vriend!’ - Vlugtig zag nu Maurits de twee andere brieven in, van welke die van den ouden van Vliet bovenal overvloeide van dankbetuigingen voor alle de liefde,

{==123==} {>>pagina-aanduiding<<}

trouw en zorg, die hij voor zijnen overledenen zoon gedragen had. - En nu aan tafel teruggekeerd, met een diep getroffen hart, dat zich voor zich zelve schaamde, dat zich zelve beschuldigde, zag hij naauwelijks Antonia met alle hare aanlokkelijkheden, daar een geheel ander beeld voor zijnen geest zweefde. - Niet meer trof het hem nu, dat zij hare bevalligheden voor zijnen reisgenoot ten toon spreidde, ja, toen de maaltijd afgeloopen was, en Antonia vreezende, dat zij hare proef wat te ver gedreven had, zich bij hem nederzette en tot het zingen van eene nieuwe Aria uitnoodigde, gaf hij, op eenen geheel anderen toon, dan den vorigen dag, te kennen, dat hij daartoe ongenegen was, en dat alles met zooveel terugstootende koelheid, dat Antonia zich nu meer en meer bevestigd vond in haren waan, dat hij inderdaad op haar vertoornd was. 'Er zweefde eene duisternis over zijn voorhoofd; zijne wenkbraauwen waren zamengefronseld, en eene zwaarmoedige ontevredenheid straalde uit dezelfde oogen, die gisteren zoo helder en vrolijk stonden. Antonia zeide, terwijl haar vader en van Dijk met elkander over de schoonheden van de gezigten over de Arno stonden te spreken. ‘Gij zijt wel zeer somber, Signore! Hebt gij dezen nacht niet geslapen?’
Maurits. Ik heb dezen nacht niet geslapen, Signora! -
Antonia. Maar gij zijt te onvreden - op mij misschien.
Maurits. Misschien... Misschien niet...
Antonia. (Al nader bij hem schikkende en zijne hand grijpende, tot welke gemeenzaamheid de omgang

{==124==} {>>pagina-aanduiding<<}

van den vorigen avond haar vrijheid gaf.) Gij zoudt op mij...
Maurits (zijne hand losscheurende, als of hem eene adder beet) Ja, Signora, ik ben op u - op mij zelven - op de geheele wereld te onvreden, behalve... - (En hier zweeg hij plotseling stil)...
Antonia. (Oprijzende.) Denkt gij, Signore! dat ik mij door iemand zou laten beleedigen ... mijne hand weg te werpen, uw ongenoegen tegen mij te verklaren... Mijn vader! laat ons van hier gaan, wij zijn hier niet gekomen, om beleedigingen te ondergaan...
Van Dijk schoot nu tusschen beide, en daar hij Signore Manichetti gereed zag, om de partij van zijne beleedigde Dochter op te nemen, gaf bij te kennen, dat zeker de brieven, die zijn vriend uit Holland ontvangen had, redenen tot gemelijkheid en verdriet zouden behelzen ... en dat zij dus zijn eenigzins woest gedrag moesten verschoonen. Hij was verzekerd dat hij geene beleediging kon bedoelen... Antonia voelde zich te leur gesteld en bedrogen ... achtte zich te zeer gehoond, om het langer daar te kunnnen uithouden ... tranen van spijt deden hare oogen zwellen - terwijl gramschap meer en meer in haar hart ontgloeide - en de oude Manichetti, die altijd gewoon was den wil zijner dochter als die eener Heilige te eerbiedigen, verliet met haar, na eenige koele pligtplegingen, welke naauwelijks door Lijnslager bemerkt werden, het vertrek en het Hotel, waar Lijnslager en van Dijk nu hun verblijf genomen hadden.

{==*1==} {>>pagina-aanduiding<<}


{== afbeelding 
	
I. Deel.

Wij zijn hier niet gekomen, om beleedigingen te ondergaan.....

bl. 124.==} {>>afbeelding<<}
    




{==125==} {>>pagina-aanduiding<<}

Tiende hoofdstuk.

Met verwondering beschouwde van Dijk zijnen jeugdigen reisgenoot, die echter eenige lucht scheen te scheppen, toen Manichetti met zijne dochter vertrokken was. ‘Zoo gij,’ ving van Dijk aan, ‘geene slechte tijding uit Holland ontvangen hebt, moet het 'er toch eene zijn, die uwe geheele ziel ontroert.’
Maurits Lijnslager. o 't Is een brief van Maria van Vliet, die, zoo ik dien eergisteren ontvangen had, mij tot den gelukkigsten mensch gemaakt zou hebben ... maar nu ... nu ik mijzelven van ontrouw aan die waardige moet beschuldigen... Nu 'er oogenblikken geweest zijn, waarin ik, verblind door de schitterende aanlokkelijkheden van Antonia, haar vergeten heb, die ik nu ontdek...
Van Dijk. Gij trekt dit te ver. Immers uwe Maria weet niet...
Maurits Lijnslager. Mijn hart ... mijn hart weet het en dat is genoeg ... o het is, of dat hart verscheurd wordt... Oordeel, oordeel zelf ... door het lezen van dezen brief. - En hier gaf hij hem den brief van Maria over, welke van dezen inhoud was:
‘Ik heb lang in overweging gestaan, of ik uwen brief beantwoorden zou, maar, daar gij de beleefdheid gehad hebt, om mij afzonderlijk kennis te geven van het overlijden van mijn' broeder, kan ik niet nalaten eenige letteren bij die van mijnen

{==126==} {>>pagina-aanduiding<<}

vader te voegen; te meer, dewijl die, gelijk ook mijn nu eenige broeder, mij daartoe aanspoort. Ik kan u niet uitdrukken, in welk eene droefheid wij allen door uwen brief, die den dood van broeder Jakob behelsde, gestort zijn. Bovenal is moeder bijna ontroostbaar. Het eenige, dat haar en ons allen nog het meest opbeurt, is dat gij hem in zijne ziekte zoo getrouw hebt bijgestaan en bij zijn afsterven tegenwoordig geweest zijt. Ik zeg u hartelijk dank voor alle de diensten, die gij hem in zijne krankheid bewezen hebt, en gij hebt daardoor juist bij ons die gevoelens bevestigd, welke wij van u hadden. - Gij ziet dus uit dit schrijven, dat ik u niet vergeet: het is mijn zwak niet, om goede vrienden, voor welke ik achting heb, ligt te vergeten; vooral niet, wanneer zij betuigen, eenig belang in mij te stellen, schoon ik mij niet verbeelden kan, dat eenige weinige regels schrifts van mijne hand u zulk een bijzonder genoegen zullen schenken. - Hoewel ik zeer geschokt werd door de tijding van mijn' broeders dood, kan ik niet merken, dat dit eenig wezenlijk nadeel aan mijne gezondheid heeft toegebragt. Ik bid God, dat Hij u voor alle ongelukken beware, en dat gij, als gij uwe zaken hebt afgedaan, behouden en gezond in het Vaderland zult wederkomen. Hoe smartelijk het vallen moge, zal het zeker mijne ouders en mij aangenaam zijn, alsdan uit uwen mond nog iets naders omtrent mijnen overledenen broeder te mogen vernemen. Als gij dus in het Vaderland zijt weder gekomen, twijfel ik niet, of een bezoek van u zal bij mijne ouders welkom zijn. Nu, nog

{==127==} {>>pagina-aanduiding<<}

eens, God beware u in leven en gezondheid! - Hij schenke u alle genoegens en voorspoed. Dit is de opregte en dagelijksche bede van

‘Uwe genegene Vriendin

‘Maria van Vliet.’

Van Dijk zeide, nadat hij dezen brief gelezen had: ‘Welnu, Maurits! uwe zaken staan niet slecht bij dat meisje. Zij durft maar niet meer zeggen ... maar dat biddende hartje klopt voor u. Gij hebt geheel geene reden, om zoo neerslagtig te zijn.’
Maurits Lijnslager. Zoudt gij het dan u zelven kunnen vergeven, indien gij aan een zoo edeldenkend, aan zulk een waarlijk braaf meisje, al was het dan maar eenige oogenblikken, ongetrouw geweest waart?
Van Dijk. Ja, wat zal ik 'er van zeggen... Mijn hart hecht zich zoo heel lang niet aan één voorwerp. Ik houd wel zeer veel van de vrouwen en meisjes. Zij zijn de modellen der schoone natuur. Ik ben niet liever dan in haar bijzijn. Ik heb zelfs vele van mijne beste gedachten aan haar te danken ... maar ik bind mij nooit aan één voorwerp. Heden middag heb ik mij zeer vermaakt met de schoone bruinet Antonia...
Maurits Lijnslager. o Noem mij den naam niet, die in mijn hart bittere verwijtingen op nieuw doet oprijzen.
Van Dijk. Maar zoo ik heden avond, bij voorbeeld het geluk had, van in gezelschap te kunnen

{==128==} {>>pagina-aanduiding<<}

zijn met Maria van Vliet, die gij mij als eene fraaije Hollandsche blonde hebt afgeschilderd: wel nu! ik zou den toon dan wat zachter stemmen, maar ik zou mij niet minder vermaken... Ik zou dan weder onder de hand een ander model van schoonheid opdoen.
Maurits Lijnslager. Wij verschillen dan veel, zeer veel op dit stuk in manier van denken, en wel zooveel, dat ik geloof, dat bij u het ontvangen van een' brief, als dien, welken gij zoo even gelezen hebt, geene verstoring in uw genoegen, geen zelfverwijt zou hebben doen geboren worden
Van Dijk. Gij hebt het zeer wel begrepen ... maar ik had niet gedacht, dat een Hollander, want uwe natie gaat toch de naam van koelheid na, tot zulk eene vervoering vervallen kon, als gij waart, in het bijzijn van Signore Manichetti en zijne dochter.
Maurits Lijnslager. Alleen door onkundige vreemdelingen wordt aan de Hollanders koelheid te last gelegd. Misschien werken bij ons de aandoeningen minder snel, dan bij sommigen onzer naburen, maar deze werkingen laten diepe sporen in het hart na... Wij zijn daarenboven zoo min als onze naburen ongevoelig voor de indrukken van het schoone...
Van Dijk. Dat heb ik gemerkt... Gisteren waart gij niet onvatbaar voor de schoonheden van Signore Antonia Manichetti...
Maurits Lijnslager. Spreek mij niet van haar... Spreek mij niet van haar.
Van Dijk. Nu, niet boos te worden, laten wij liever naar de Kathedrale Kerk Santa Maria del Fiore gaan, en daar, want de Vesper zal nu wel uit zijn,

{==129==} {>>pagina-aanduiding<<}

eens de fraaiheden opnemen. Vergeet vooral niet te zien naar de fraaije Maria door Giovanni Pisano in marmer gehouwen of de Maria van Michael Angelo...
Maurits Lijnslager. Ik ben niet geschikt, om met u mede te gaan, en nog ongeschikter, om uwe boerterij met geduld te kunnen aanhooren.
Van Dijk. Nu dan ga ik alleen. Zeide ik het u gister avond niet, dat gij beschonken waart, ô dan is men altijd den volgenden dag knorrig. Ik heb nu al lang genoeg staan kijken naar het snel afloopen van de Arno... Morgen ... morgen moet gij met mij naar de Galerij van den Groothertog; maar dan zult gij meer Venussen dan Maria's ... evenwel ook geene Antonia's vinden. Onder de schilderijen zal ik u toch wel Maria's laten zien.
Zoo boertende vertrok van Dijk en liet Maurits geheel aan zijne eigene overdenkingen over. Schoon deze eenige verstoordheid gevoelde over deszelfs boerterij, tot welke zijn hart zoo slecht gestemd was, herinnerde hij zich echter met genoegen, en dankbaarheid, hoe van Dijk (zijne gevoelens over onderscheiden zaken mogten veel van de zijne verschillen) door zijne meerdere menschkunde hem bewaard had, om, door een langer verblijf ten huize van Manichetti, zich ingewikkeld te zien in een' strik, die hem door Antonia of misschien door haren vader gespannen was. Hij bleef nu zeer ernstig zitten peinzen, en verheugde zich, dat hem van Dijk alleen gelaten had. Herhaalde malen las hij den brief van Maria - en, om zijne ziel geheel met haar beeld te verzadigen en te doortrekken, haalde hij haar afbeeldsel, dat hij

{==130==} {>>pagina-aanduiding<<}

van haren broeder Jakob geërfd had, en hing hetzelve in het vertrek, waar hij slapen zou. Met verfoeijing van de driftvervoering van den vorigen dag, de oogen beurtelings op den brief van Maria en haar afbeeldsel slaande, zwoer zijn hart plegtig eene eeuwige liefde aan de beminnelijke en beminnens-waardige Maria; den Hemel ten getuige van zijne plegtige gelofte aanroepende. Hij las nu de brieven over van den vader en den broeder van Maria. Zeer levendig keerden in zijnen geest terug alle de treurige tooneelen van de ziekte, den dood en de begrafenis van zijnen vriend. Hij gevoelde, dat de loftuitingen, hem door van Vliet en deszelfs zoon gegeven, veel te sterk waren, daar hij zich overtuigd hield, dat de liefde tot Maria veel had medegewerkt, om zoo hulpvaardig bij haren broeder te zijn. Evenwel deed de somberheid van zijne luim zelfs zijne eigene bewezene liefdediensten in een donkerder en mingunstig licht voorkomen, dan dezelve wezenlijk verdienden. Zulk een wonderbaar tegenstrijdig wezen toch is de mensch, dat hij het ééne oogenblik zich zelven te hoog schat en als een' afgod bemint, daar hij een volgend oogenblik zijne verdiensten van veel minder waarde rekenende, dan zij wezenlijk zijn, zich voor eene soort van zedelijk wangedrogt houdt. - Nu ging Maurits aan het lezen van den brief zijner ouderen. Die van zijn' vader was, behalve het gedeelte, dat over den koophandel liep, in deszelfs gewonen vrolijken stijl geschreven. In algemeene bewoordingen drong hij bij hem aan, om zich wel te gedragen, maar tevens gaf hij hem vrijheid, om alle uitspanningen, die de ge-
{==131==} {>>pagina-aanduiding<<}
legenheid hem aanbood, waar te nemen, en vermaande hij hem vooral, om in de steden en plaatsen, welke hij bezoeken of doortrekken zou, alle de schoonheden en bijzonderheden van kunst wel op te nemen. ‘Dan kunt gij,’ zoo drukte zich de oude Lijnslager uit, ‘als gij ook eens geheel op uwe rust komt, zoo als ik, schoon ik denk, dat dit wel wat vroeger door Gods zegen uw geval dan het mijne zijn zal, nog wat meer vertellen, als die melkbaarden, die nooit verder dan hun moeders keuken geweest zijn: maar pas op, dat gij niet leert liegen, zoo als vele reizigers, want dan raakt men ellendig zijn krediet kwijt. Kijk, Maurits, ik ben tweemaal de linie gepasseerd en heb heel wat vreemde landen gezien, maar ik heb nooit van iets, dat ik gezien heb, bij mijn weten moedwillig gelogen, ja, 'er zelfs niets bij of afgedaan, en daarom houden zij alles, wat ik zeg, voor Evangelie. Laatst nog op een' Schuttersmaaltijd werd 'er over de Piek van Teneriffe veel gepraat en gewaweld en nog meer gelogen. - “Wacht zel 'er een, daar staat Kapitein Lijnslager, laten wij het dien maar vragen, die liegt toch nooit.” Jongen! dat deed mij regt goed.’ - De brief van zijne moeder was in een' geheel anderen toon geschreven, en behelsde vele vermaningen tot een Godsdienstig en zedig leven. Bovenal verklaarde zij zich zeer verblijd te zijn, dat het geschenk van dien Bijbel hem bijzonder aangenaam geweest was. Zij hoopte, dat hij toch vlijtig voornamelijk alle die gedeelten lezen en herlezen zou, die zij hem opgegeven had; want zij maakte zij zich dikwijls

{==132==} {>>pagina-aanduiding<<}

ongerust, daar zij wist, dat Italie een zeer verleidelijk land voor jongelieden was. ‘Lees toch vooral dikwijls’ schreef zij, ‘in de Spreuken van Salomo het zevende Hoofdstuk, opdat gij afgeschrikt wordt van de vreemde vrouwen na te volgen, en als een os ter slagting te gaan. - Als ik daarover mij zoo wat bezwaard make, o dan vertroost ik mij, dat gij uw' zin zoo wat gezet hebt op de dochter van den Heer van Vliet, die ik een zeer lief meisje vind, schoon de lieden zelve mij, wat diep in de groote wereld zijn. Zoo iets kan een jong mensch voor vele dwaasheden en zonden bewaren. Ik heb 'er nu vader wat van laten blijken, en hij had 'er ook al zoo wat van bespeurd, maar hij heeft mij beloofd, 'er u niet over te zullen schrijven.’
Maurits was over dit gedeelte van zijn moeders brief zeer geroerd, en het laat zich gemakkelijk begrijpen, dat 'er op nieuw verwijtingen in zijn gemoed oprezen: te meer, daar hij zich, behalve het gebeurde van den vorigen avond, te binnen bragt, hoe hij door de verstrooijingen der reis bij lang na alle gelegenheden niet had waargenomen, om de lessen van zijne moeder vlijtig te betrachten. Hij nam dus voor, om in het vervolg oplettender te zijn op zijn hart, en des te meer, daar de schilder van Dijk, hoe aangenaam van omgang, en hoeveel hij nu in dit geval aan hem te danken had, anders van een' lossen aard en wuft karakter was, en zeer geschikt, om hem smaak te doen krijgen in eene ligtvaardigheid van zeden, die door hare bevalligheid en schijnbare onschuld dikwerf van nadeeliger gevolgen is,

{==133==} {>>pagina-aanduiding<<}

dan de ondeugd zelve. - Lijnslager ging nu het aangewezen Hoofdstuk lezen, en diep zeer diep was hij bij hetzelve getroffen. Schoon Antonia Manichetti geheel niet verdiende gelijk gesteld te worden met die vrouw, welke daarin met de juiste hatelijkheid wordt afgeschilderd, vergeleek haar Maurits bij dezelve... en nog meer, waaraan hij beter deed, zichzelven bij den jongeling, die zich door de verleiding liet wegslepen.
In den brief van zijne moeder had hem ook het slot zeer getroffen, waarin zij hem bij het voorbeeld van zijnen reisgenoot aan zijne sterfelijkheid op eene teedere en godvruchtige wijze herinnerde, eindigende met deze woorden: ‘Ja mijn lieve Maurits! de dood kan u even goed op eene vrolijke partij in eene veilige woning, als in een' storm op zee overvallen... Zorg maar, mijn kind! dat uwe ziel altijd wel bereid is, tot het doen van eenen slap, dien geen mensch vermijden kan, die zeer nabij kan zijn, en zeker niet verre af is...’ Dit alles samengenomen deed in de ziel van Maurits zijne eenigzins sluimerende gevoelens van Godsdienstigheid op nieuw ontwaken, en met een diep getroffen hart, en oogen, vol tranen van berouw, verhief hij zijne gedachte met den opregtsten eerbied tot het Opperwezen, en zijn geest werd, bij deze Godsdienstige slemming, op nieuw vervuld met die verheven zedelijke gedachten en voornemens, die hem wapenden, om nieuwe verzoekingen en verleidingen, welke hem mogten naderen, met fieren moed wederstand te bieden. Hij zocht ook de Stichtelijke Rijmen van Kamphuyzen, die hij van dien braven man ten geschenke

{==134==} {>>pagina-aanduiding<<}

gekregen had, welke hem zoovele aangename vertroostingen op zee geschonken hadden, en las in dezelve het gedicht de wijze Koopman, en vond in hetzelve op onderscheidene plaatsen het beeld van zijne jeugdige wankelmoedigheid. Onder anderen trot hem zeer, en meende bij den waren staat van zijne wankelbare deugd in de volgende regels te vinden:

‘De Mensch, die niet in 't kwade gansch verzopen 
Voor 't waarheidslicht in 't hart wel houdt een open, 
Doch wankelijk nog tusschen beiden zeilt, 
En 't hart aan deugd en ondeugd heeft gedeild. 
 
Die redens raad somwijlen wil betrachten, 
En wederom bij tijden niet zal achten; 
In 't kleine niet vol trouw, maar slof en laf, 
Kiest somtijds 't pad, maar treedt 'er meest weêr af.’ 


De avond overviel hem in zijn gepeins en de maan begon haren glans op de afstroomende Arno te verspreiden, toen hem van Dijk door zijne te huis komst uit zijne bespiegelingen wekte. Deze deed oogenblikkelijk licht komen, en den wand versierd ziende met een vrouwen pourtraitje, was zijn eerste werk om dat te gaan bezigtigen: ‘Maria... zeker uwe Maria,’ zeide hij lagchende.
Maurits. Mijne ... mijne?
Van Dijk. Of die de uwe worden zal ... zij is waarachtig regt lief ... maar eene geheel Hollandsche

{==135==} {>>pagina-aanduiding<<}

schoonheid. Als dat uwe vrouw wordt Maurits, dan kom ik u en uwe vrouw portraiteren. - En als gij het de eerste of tweede maand van uw huwelijk of in den bruiloftstijd liet doen, dan zal het 'er nog wat anders uitzien...
Maurits. Altijd vrolijk, altijd boertende.
Van Dijk. Vrolijk kan zijn, maar ik boert hier niet meê. Ik weet geen gunstiger oogenblik, om eene vrouw te schilderen, dan als zij eene wel te vreden bruid is. Nu vriend! ik houd mij aanbevolen, als het eens zoo ver met Maria is, en ik dan in de buurt ben.
Vervolgens begon van Dijk, met al de vervoering van een' gevoelig kunstenaar en een kloek vernuft uit te weiden over alle de schoonheden van kunst, die hij aanschouwd had. Hij was op nieuw geheel betooverd door het schoone Florence, waarin zelfs de veelvuldige standbeelden op de openbare plaatsen den geest met eerbied voor de kunst en kunstliefde vervullen, terwijl de voortreffelijke bouworde van zoovele openbare als bijzondere gebouwen den geest tot het gevoel voor het ware schoone en het eenvoudig verhevene opwekt. ‘Morgen, morgen,’ zeide bij, ‘gaan wij naar de galerij, dat zal een nieuwe feestdag voor mijn oog en hart zijn,’ ‘want,’ liet hij volgen, ‘schoon ik somtijds los en luchtig spreek, 'er is in mijne ziel eene zoo onwederstaanbare neiging tot bewondering tot aanbidding van alles, wat schoon groot en verheven is, dat mijne ziel eigenlijk ongeschikt is, om lang bij het lage en kleine te vertoeven. - Ik zeg u dit, Maurits, opdat gij mij niet zoudt miskennen... Ik trof een zeer aan-
{==136==} {>>pagina-aanduiding<<}
doenlijk oogenblik, 'er zouden juist kinderen gedoopt worden in het Battistorio, dat de Florentijnen voor eene soort van feest houden. - 'Er was, eene groote menigte volks op de been. Ik volgde, de menigte. Ik zag dit Doophuis met eenen heiligen eerbied aan, en herinnerde mij bij het gezigt, van hetzelve en vooral der drie bronzen deuren, dat de groote Michael Angelo in verrukking over derzelver schoonheid gezegd had: - “Zij zijn zoo schoon, dat zij zouden verdienen, om de deuren van het paradijs te zijn.” Geloof mij Maurits - tranen van verheven ontroering kwamen mij in de oogen. o Ik kan u niet uitdrukken, wat ik gevoelde bij de beroemde groep van Herkules, daar hij voorgesteld wordt als den Centaurus Nessus met eene knods te verslaan. Dit geheele werk is uit één stuk en vervaardigd door Johan van Bologne. Verbeeld u, hoe stout de stelling der beelden is; de geheele groep rust op het zijdwaarts uitstaand been van den Herkules en op den gebogen voet van den Centaurus. Op dat gezigt, schoon de groep nog gunstiger kon geplaatst zijn, ging 'er eene rilling door mijn harte; ik werd vermeesterd door een edel en verheven gevoel - en ik ben daardoor zeker buiten staat, om heden iets laags of mij zelv' onteerends te bedrijven.’
Deze en diergelijke uitboezemingen, welke van tijd tot tijd van van Dijk met het vuur, dat een' waarachtigen kunstenaar kenschetst, ontglipten, maakten hem beminnenswaardig in de oogen van Lijnslager en deden hem des zelfs andere gebreken inschikken. Voornamelijk was dit nu den volgenden dag het ge-
{==137==} {>>pagina-aanduiding<<}
val, toen zij de Galerij van den Groothertog bezochten. Reeds bij de intrede van dezelve was van Dijk geheel verrukking. ‘Hier,’ zeide hij toen zij degli Uffizzi binnen traden: ‘Hier, mijn vriend! hier is het Heiligdom van de schoone kunsten, waarin het beroemde huis de Medicis het edelst gebruik van zijne schatten gemaakt heeft, door eene menigte van standbeelden der oudheid, munten en schilderijen bij een te zamelen, die alleen eene reis naar Italië verdienen, en nog dagelijks door de waardige opvolgers vermeerderd worden.’ Hij leidde hem eerst rond in de zaal, pronkende met de standbeelden door de voortreffelijkste Beeldhouwers van Griekenland en Rome vervaardigd. Hij wees Lijnslager het zigtbaar onderscheid aan, dat 'er tusschen de oude en hedendaagsche plaats had. - Bij de Leda en de Zwaan duidde hij hem aan, hoeveel de borst en de hand, die zich in de vederen van de Zwaan schijnen te verliezen, in schoonheid verschillen van al het overige, dat duidelijk het werk van een' hedendaagschen meester was, die het geschondene hersteld had. - Hij hield hem ook bijzonder staande bij eene Flora met bloemen in de eene band, daar zij met hare andere hand haar kleed schijnt op te tillen; bovenal wees hij hein het schoone en bevallige der trekken van het gelaat aan, en de sierlijkheid van de schikking der haarlokken. - Lang stonden zij stil bij eene Zanggodin met eene rol in de linkerhand, zoo ligt gekleed, dat het naakte 'er als door heen schijnt. - Bij den Marsias, even aan een' boom gebonden, stond Lijnslager verrukt, toen hem van Dijk aantoonde, welke diepe kennis de maker moet gehad hebben van

{==138==} {>>pagina-aanduiding<<}

de ware ligging der zenuwen en aderen. - Bij het beeld van Narcissus behoefde hij naauwelijks zijne aandacht te vestigen op het zelfsbehagende vergenoegen in het gelaat van dat beeld doorstralende. - Lang vertoefden zij ook bij het borstbeeld van Alexander den Grooten, driemaal meer dan levensgrootte, een meesterstuk van Grieksche kunst, en van eenen verhevenen stijl. Hij wordt stervende verbeeld en zijne lippen zijn eenigzins geopend. Ook vestigde van Dijk de aandacht op den Arattino Rotatore, eenen man voorstellende krom gebogen op aarde nederzittende, en een mes op een' steen slijpende.
Niet minder wekte van Dijk de verrukking van Lijnslager op bij de voortreffelijke schilderijen. Hij wees hem nu de Venus van Titiaan, over het algemeen voor zijn grootst meesterstuk gehouden, en misschien de afbeelding zijner minnares voorstellende, zijnde de uitmuntende opslag van het oog en het koloriet zoo uitstekend, dat men zich verbeelden zou, dat het geene schilderij, maar een levendig voorwerp is. - Bij den Johannes de Woestijnier van Rafael; de Maria van Correggio, den Christus aan het Kruis door Michael Angelo vertoefden zij een' geruimen tijd. Toen zij de Galerij verlieten, sprak van Dijk veel over den verheven smaak. der Italianen, maar kon niet nalaten tevens uit te weiden over de Vaderlandsche Schilders. ‘Ik houde mij verzekerd,’ zeide hij onder anderen, ‘dat, wanneer de Groothertog besluit, om 'er voortbrengsels van onze Vaderlandsche Kunstenaren bij te voegen (want de Vlaamsche en Hollandsche scholen hebben toch in vele opzigten groote overeenkomst) de vreemdelingen met een we-
{==139==} {>>pagina-aanduiding<<}
zenlijk genoegen ook bij dezelve zullen vertoeven, bovenal, omdat zij daarin, schoon het verhevene misfende, eene getrouwe navolging der natuur ontdekken zullen, waardoor het gezigt van kundigen en onkundigen gestreeld wordt, terwijl de dichterlijke schoonheden der Italianen alleen door meesters in de kunst kunnen ontdekt en gevoeld worden. o Welk eene eer zou ik het rekenen, indien eenmaal mijne werken zoodanig geacht werden, dat zij maar eene plaats mogten vinden aan de zijde van deze voortreffelijke meesterstukken!’ - De ziel van Lijnslager was diep getroffen door al het schoone, hetgeen zich binnen zoo weinige oogenblikken aan zijn oog vertoond had. Dit had eenen edelen zwaai aan zijnen geest gegeven die hem vatbaar maakte voor het ware gevoel van grootheid. Vol van dit gevoel keerde hij met zijnen vriend terug naar hun toenmalig verblijf.
Bij het inkomen, reikte de camieriere van Dijk een biljet over. Het was geschreven door Signore Manichetti, en behelsde een berigt, dat zijne dochter Antonia, sedert dat zij den vorigen dag het Logement verlaten hadden, in eene hevige woede vervallen was over de versmading, die zij van den jongen Hollander ondergaan had; dat hij hem dus bad, pogingen bij zijnen reisgenoot aan te wenden, dat hij zich aan zijne woning wilde vervoegen, en Antonia te kennen gaf, dat hij haar niet versmaadde; daar hij hoopte, dat dit zou mogen strekken, om haren ontroerden geest tot eenige kalmte terug te brengen; met bijvoeging van zoodanige drangredenen, als hem de vaderlijke bekommering inboezemde.

{==140==} {>>pagina-aanduiding<<}

Van Dijk was eenigzins in het naauw met dat verzoek, daar hij aan de eene zijde reeds genoeg van den aard van Lijnslager kende, om te weten, welken onaangenamen indruk het op zijnen geest maken zou, indien hij hem den toestand mededeelde, waarin zich Antonia bevond, terwijl hij tevens kennis droeg van zijne wezenlijke gehechtheid aan eene vaderlandsche schoone. - Aan den anderen kant vertrouwde hij noch vader Manichetti, noch dochter Antonia, daar hij onderstelde, dat het mogelijk was, dat of bij beiden of een van beiden bedoelingen, behalve die der liefde, plaats grepen. Hij nam daarom het besluit, om zijn' jongen vriend van den inhoud van het biljet niets te zeggen; doch, daar deze zich het overige van den dag bezig hield met het schrijven van brieven naar Holland, vond hij gemakkelijk gelegenheid, om, zonder dat het eenige opmerking baarde, een bezoek te gaan afleggen bij Signore Manichetti.
Van Dijk bevond, tegen zijne verwachting en tegen de vermoedens, die in zijnen geest waren opgerezen, dat Signore Manichetti, schoon deze al eenige zijdelingsche oogmerken mogt gehad hebben, in zijn biljet volkomen de waarheid geschreven had. Nadat deze hem eenigzins den toestand van zijn dochter had te kennen gegeven, en van Dijk dit zoodanig beantwoordde, dat de schranderheid van den Italiaan wel doorzag, dat 'er bij hem eenige twijfeling plaats had, leidde hij hem binnen bij Antonia. In een wit nachtgewaad met verstrooide kastanje-bruine haarlokken, die haar achteloos langs den eenen schouder afhingen, zat zij achter over in een' leuningstoel.

{==141==} {>>pagina-aanduiding<<}

De guitar in hare handen houdende, en dezelve even aantikkende, vergezelde zij dat zacht geluid met eenige regels uit een smeltend teedere Adagio. Van Dijk, die naauwkeurig acht gaf op de bewegingen van den vader, ontdekte, dat dezelve bij het intreden van de kamer zeer treurig werd. Zoodanig scheen Antonia ingespannen op de aria, die zij zong, dat zij noch haar' vader noch van Dijk bij het intreden van het vertrek merkte - of liever zij zong werktuigelijk die toonen, terwijl hare vingers even werktuigelijk die klanken voortbragten, maar haar geest was op een geheel ander voorwerp gevestigd - haar geest stelde zich den jongen Lijnslager voor - en zij was in hare verbijstering bezig met hem voor de beleediging, die zij hem door hare plagerij had aangedaan, en die hij zoo hevig opgenomen had, vergiffenis te vragen of zich te verontschuldigen.
‘Zie daar Signore’ zeide Manichetti, ‘zie daar mijne dochter, en oordeel gij zelve, hoe haar' toestand is. Zoo, zoo is zijn in hare gepeinzen, verzonken, dat zij ons niet eens bemerkt...’ ‘Antonia, Antonia!’ riep Manichetti - en nu sprong zij, als uit een' droom op. ‘Vader! Vader!’ zeide zij, ‘wat wilt gy?...’
Manichetti. Hier is...
Antonia (de guitar loslatende en opstaande.) Wie is daar? (van Dijk in het oog krijgende en een weinig terug tredende.) Dat is een wreed bedrog, vader... (zich herstellende) Vergeef mij Signore!
Van Dijk. Ik had gehoord Signore! dat gij ongesteld waart.
Antonia. Ongesteld - ja Signore! neen! niet on-
{==142==} {>>pagina-aanduiding<<}
gesteld - maar... (in verwarring) hoe vaart uw ... reisgenoot?
Van Dijk. Mijn vriend Lijnslager is zeer welvarende.
Antonia. Hoe! uw vriend zegt gij - uw vriend! - o Gij zijn dan wel gelukkig - maar... waarom, waarom komt gij dan alleen? - Ware vrienden zijn nooit gescheiden - waarom vergezelt uw vriend u niet. - o Ik vrees - ik vrees, hij zal ziek zijn... en gij wilt het verbergen.
Van Dijk. Neen, Signore! hij is wel - zeer welvarende.
Antonia. (Met een bitter lachje.) Wel ... zeer welvarende ... en waarom is hij dan niet medegekomen?...
Van Dijk. Hij was bezig met schrijven van brieven naar Holland. - Het is van daag Hollandsche Postdag.
Antonia. Heeft hij de groetenis aan mijn' vader of aan mij verzocht, toen gij hem verliet?
Van Dijk. Hij wist niet, dat ik naar u vertrok. Anders...
Antonia. Hoe anders! anders - zou hij zeker de groete verzocht hebben. Goed, zeer goed - hij wist dan niet, dat gij naar ons heen gingt. - Hij zou immers anders de groete verzocht hebben?
Van Dijk. Ik denk ja, Signore! -
Antonia. Hoe zoo koel - zoo koel - gij denkt ja! och Signore - zeg gij het mij - zeg gij het mij - gij zijt immers zijn vriend! - gij zult het dus wel weten... Is hij nog zoo toornig op mij, als toen

{==143==} {>>pagina-aanduiding<<}

wij hem verlieten?... Gij zwijgt - o hij is dan nog zoo toornig?...
Van Dijk. Neen, Signore! -
Antonia. ô Dat zou goed, zeer goed - zijn - maar ik vrees, dat gij mij misleidt - ja, ja - gij bedriegt mij - Signore Mauritio is nog toornig op de ongelukkige Antonia - maar ik heb het verdiend, ik heb het aan hem verdiend. - Ik heb hem mishandeld - heb ik niet, Signore! - ja, ja, gij bekent het - ik heb hem zeer verstoord - o ik dacht niet, dat een Hollander zoo ligt in gramschap ontvlamde tegen een onschuldig meisje, dat maar een weinig boertte. - Zeg... zeg het mij opregt, Signore! ik heb immers zijne achting en zijne vriendschap verloren.
Van Dijk. Ik geloof geen van beide.
Antonia. o Hoe flaauw - hoe flaauw beantwoordt gij dit weder. - Gij gelooft geen van beide. - o Gij zijt immers de vriend van Mauritio - o een vriend! - Signore, de vriend gelooft niets van zijn' vriend - hij weet alles van hem - o mijn vader! mijn vader! ik heb de achting, de vriendschap van Mauritio verloren - voor eeuwig verloren. – (Zich nederwerpende in den leuningstoel) arme Antonia! arme Antonia! wat hebt gij gedaan... Den schoonsten den beminnelijksten jongeling.... (naar van Dijk snellende met zekere woestheid) o Signore! zeg het hem niet... zeg het hem met, Signore! dat gij dit van mij gehoord hebt... (na eenige oogenblikken bedenkens) of ja! ja! zeg het hem vrij. - Misschien - misschien! dat hij dit hoorende... (oogenblikkelijk met een' grimlach van toon veranderende.) Houdt gij mij voor geen onnoozel dwaas kind...

{==144==} {>>pagina-aanduiding<<}

Neen! Signore! (op een' zeer gedwongen fieren toon) zeg gij aan uwen koelen Hollandschen vriend niets... niets, dan dat een Toskaansch meisje, dat hij beleedigd heeft, hem veracht, als hare gunst onwaardig - zeg hem, dat zij hem vergeet... (terugvallende in een' anderen toon) Neen! Signore, neen! zeg dat laatste niet aan Mauritio. - Want vergeten neen! dat kan ik toch niet - o mijn vader! hoe zou ik ook Mauritio kunnen vergeten - Signore! zijt gij geen Schilder?
Van Dijk. Dat heb ik u immers verhaald, Signora!
Antonia. Ja! ja! dat hebt gij ook - maar dat was mij bijna vergeten-.. Vergeten ik - Mauritio - o gij zijt een Schilder... haal, haal dan uw penseel, ik zal u bewijzen, dat ik Mauritio niet vergeten heb... o als gij hem zoo weet af te schilderen, als hij in mijn' geest daar oprijst... ja Signore! ja! zoo, zoo moet gij hem schilderen. - o Die gestalte van den jeugdigen Bacchus, zoo als hij in de Galerij van den Hertog gevonden wordt - met het gelaat van Antinous... Vergeet dan, vergeet dan niet die blonde lokken, die zoo geestig kronkelen weet gij, Signore! gij zijt toch een Schilder, in zulke zachte golfjes, zoo als de Engel Rafael in de schilderij van Titiaan - niet zoo als deze zwarte lange lokken, die in flaauwe bogten wegvallen (en hier speelde zij met hare afhangende lokken) dan...
Signore Manichetti. Schaam u, Antonia! dat gij...
Antonia. Ik mij schamen, vader! ik mij schamen, omdat ik met een' Schilder over het behagelijk beeld van eenen levendigen Adonis spreek... Gij zult

{==145==} {>>pagina-aanduiding<<}

dan niet vergeten Signore, om hem dat edel voorhoofd te geven, met dien helderen blos op zijne kaken; o vergeet niet, dat gij hem toch lagchende afbeeldt, dan verdiepen zich die kaken; - ook niet dien vriendelijken mond - en fraai geronde kin... maar zeg mij, Signore, hoe zult gij die heldere hemelsblaauwe oogen toch schilderen - hoe zult gij daar dat leven, dat vuur, dien geest inbrengen - die smeltende teederheid... o maak... maak mij zulk eene afbeelding... en gij zult mij, daar Mauritio zelf niet komen wil, gelukkig maken... Maar ik bid u... ik bid u, Signore! schilder hem mij miet, zoo als hij zich vertoonde... op dien ijsselijken middag...
Van Dijk. (Zich zeer verlegen makende over haren toestand.) Neen! dat zal ik niet... dat zal ik niet.
Antonia. Maar gij zult hem mij dan schilderen... o Gij hebt dan niet alleen een' vriend in Mauritio - maar eene vriendin in Antonia - in de versmade Antonia... (hare hand aan haar hoofd brengende) Zeg aan Mauritio, dat ik ziek... zeer ziek ben... maar bid hem, dat hij mij toch vergeeft, dat ik hem mishandeld heb... Eilieve, zeg mij eens opregt, Signore! heb ik wel zooveel versmading verdiend? –
Van Djjk. Neen, Signora! gij verdient geene versmading... maar medelijden...
Antonia. Medelijden ja ... dat verdien ik - gij spreekt nu als mijn vriend.
Van Dijk. Houdt gij mij voor uw' vriend? -
Antonia. o De vriend van Mauritio moet immers wel mijn vriend zijn.
Van Dijk. Dan zult gij ook wel naar mijn' raad willen luisteren.

{==146==} {>>pagina-aanduiding<<}

Antonia. Gaarne, zeer gaarne.
Van Dijk. Gij hebt rust noodig, Signora! - Ik zou u raden, dat gij beproefde, of gij misschien den slaap zoudt kunnen vatten.
Antonia. De slaap, Signore! de slaap... neen Signore! zoolang ik Signore Mauritio niet gezien heb ... slaap ik niet weder.
Van Dijk. o Als gij het misschien beproeft. -
Antonia. Ik heb het beproefd - maar als ik mijne oogen sluit - dan, dan staat Mauritio voor mijn' geest in die vertoornde gedaante, waarmede hij mij verlaten heeft.
Nu begon vader Manichetti te schreijen en zijne dochter te bidden, dat zij den raad van Signore van Dijk volgen zou. Van Dijk, te zeer overtuigd, dat alles ernstig, zeer ernstig was, vereenigde zijne bede met die van haren vader, en voegde 'er bij, dat hij zeker wist, dat Signore Mauritio nog meer verstoord op haar worden zou, indien hij wist, dat zij niet naar zijnen raad wilde luisteren. Gelukkig had hier van Dijk de regte snaar van haar hart getroffen... ‘Dan, dan,’ zeide zij, ‘zal ik mij te bed en ter rust begeven - o vader! laat de camieriera komen, en mij naar mijne slaapkamer brengen... dat zij mij te bed helpe, want ik ben ziek... o Signore! groet, ei groet toch Mauritio’ - zeide zij toen de camieriera gekomen was, die haar naar haar slaapvertrek wegleidde.
Van Dijk kon niet veel meer, toen zij vertrokken was, dan vader Manichetti beklagen, en gaf hem daarbij te verstaan, dat de oorzaak van den afkeer, dien zijn vriend Lijnslager had laten blijken, eigen-
{==147==} {>>pagina-aanduiding<<}
lijk te zoeken was in het ontvangen van een' brief uit Holland, die hem eensklaps eene persoon herinnerde, voor welke hij aldaar zeer groote genegenheid had opgevat, alleen door de zoo Goddelijke schoonheid van zijne dochter Antonia voor eenige oogenblikken in zijn hart onderdrukt geworden. - Hierom raadde hem van Dijk, dewijl het geval zijner dochter niet twijfelachtig was, haar voor te bereiden, om dit te vernemen, daar hem de liefde van Lijnslager omtrent het Hollandsch meisje zoo gevestigd scheen, dat 'er in het hart van Signore Mauritio geene plaats was voor eene andere, hoe bekoorlijk anderzins het voorwerp ware. - Manichetti stond verzet over dit berigt, dat hem bijzonder trof, daar hij vreesde, dat deszelfs mededeeling den geest van zijne Antonia nog verder verwarren zou.


Elfde hoofdstuk.

Van Dijk, die nu reeds eenigen tijd met Lijnslager had omgegaan en hem, staande denzelven, reeds had leeren kennen voor een' jongeling van een nadenkend karakter, van goede zeden en van eenen Godsdienstigen aanleg, besefte zeer wel, dat op het hart van Lijnslager zijn verhaal van Antonia's toestand een' diepen en onaangenamen indruk maken zou. Evenwel oordeelde hij best, om alles onbewimpeld te verhalen, en deed zulks, toen hij des avonds te huis gekomen was, en met zijnen vriend in het schijnsel der maan de snelvlietende Arno zat te beschou-
{==148==} {>>pagina-aanduiding<<}
wen: waartoe hij te beter gelegenheid vond, dewijl Maurits hem met alle openhartigheid mededeelde, hoe hij, onder de brieven, die hij naar Holland geschreven had, de vrijheid had genomen, om 'er een' aan Maria bij te voegen: en dat hem het schrijven van dien brief in een vrolijker en helderder luim gebragt had, ‘Gaarne,’ zeide van Dijk, ‘geloof ik dit... en wie weet in welk eene goede luim of het uwe Maria brengt, als zij denzelven ontvangt. Ik moet u wel geluk wenschen, dat gij zulk een gunsteling der liefde zijt.’
Maurits Lijnslager. Ik? - ik? - Gij spot toch gaarne, van Dijk! Ik kan het nu beter velen dan anders...
Van Dijk. Ik spot niet... Ik ben zelfs zeer ernstig, Maurits! Gij hebt dan ook een' zeer diepen indruk op het hart van Antonia gemaakt...
Maurits Lijnslager. ô Wilt gij mijne goede luim verdrijven, noem mij haar niet, die coquette.
Van Dijk. Wees niet te streng... Gij zult toch bezwaarlijk ontkennen kunnen, of Antonia heeft zeer vele bekoorlijkheden.
Maurits Lijnslager. Waarom spreekt gij mij van haar... Gij weet...
Van Dijk. Ik spreek van haar, omdat zij in een' ongelukkigen staat zich bevindt.
Maurits Lijnslager. In een' ongelukkigen staat?
Van Dijk. Ja mijn vriend! Antonia is geene Hollandsche. - Wij zijn hier in een land, waarin de hartstogten sneller ontvlammen. Antonia moge zich op den bewusten middag van eenige coquetterie

{==149==} {>>pagina-aanduiding<<}

bediend hebben... maar zij is... in waarheid op u verliefd.
Maurits Lijnslager. Gij spot...
Van Dijk. Ik wenschte om haren wil, dat ik met u spotte. (En nu liet hij een verhaal volgen van zijne ontmoeting aan het huis van Manichetti.)
Met zeer veel aandoening hoorde Lijnslager dit verhaal en viel van tijd tot tijd van Dijk in de reden, om wegens bijzonderheden nader onderrigt te krijgen: ‘o Hoe hoop ik,’ zeide hij, vernemende, dat zij zich eindelijk ter rust begeven had, ‘o hoe hoop ik, dat zij door eenen aangenamen slaap zal verkwikt worden, en dat haar geest weder in behoorlijke orde komen mag... Weinig dacht ik, dat ik eenigen indruk op haar hart en geest gemaakt had; o hoe verfoei ik de onbedachtzaamheid van dien avond - maar gij zijt immers nu zeker, volstrekt zeker, van Dijk, dat 'er geene kunstenarij onderliep?’ Van Dijk gaf hem te kennen, dat hij, nog ten overvloede, daartoe gelegenheid gezocht hebbende, naar het gedrag van Manichetti en zijne dochter vernomen had, maar dat bij dit onderzoek hem gebleken was, dat beide in een zeer goed geruchte stonden - en Antonia bekend was voor een goedaardig meisje - en waarvan men althans niet kon onderstellen, dat zij zooverre gevorderd was in de kunst van veinzen en vermommen, als noodzakelijk zou zijn, om zoodanig eene rol zoo natuurlijk te spelen.
Hoeveel echter vader Manichetti zich gevleid had met den slaap zijner dochter, bewees echter de uitkomst, dat dezelve wel eenigzins haar ligchaam verkwikt had, maar dat haar geest in droomen on-
{==150==} {>>pagina-aanduiding<<}
verwrikbaar op hetzelfde punt had blijven voortwerken, ja dat hare verbijstering eer toe- dan afgenomen was. Zij bleef nu aanhoudend zeggen, dat zij den schoonsten en braafsten jongeling mishandeld had. ‘Rusten zal ik niet’ boezemde zij uit, ‘rusten zal ik niet, voor dat ik hem gezien, gesproken - en op mijne knieën om vergiffenis gesmeekt heb... want hij is verstoord, zeer verstoord op mij - en ik heb hem beleedigd...’ Vruchteloos was het, dat Manichetti haar zocht te overtuigen, dat hij geheel niet vertoornd op haar was. Zij bleef, zoo als meest het geval is van zoodanige verbijsterden, al denzelfden eisch herhalen. Nu besloot eindelijk Manichetti, om het over eenen anderen boeg te wenden, en om te beproeven, of hij haar geheel van den vreemdeling zou kunnen aftrekken. ‘Hoor, mijne Antonia!’ zeide hij, ‘gij verbeeldt u, dat Mauritio op u toornig is, maar dat is zoo niet... Zijn gedrag, toen wij ons bij hem bevonden, kwam uit eene geheel andere oorzaak voort... Hij heeft in Holland een meisje, een zeer bekoorlijk meisje... van haar ontving hij een' brief, toen wij bij hem waren... hij herinnerde zich toen, hoe hij den vorigen avond...’ Naauwelijks had Manichetti zoo verre gesproken, of Antonia, door eene vreesselijke woede aangegrepen, werd bleek van schrik - gaf een' ijsselijken gil en sloeg plotseling op den grond aan zijne voeten neder. Een' geruimen tijd lag zij in zwijm en met behulp van de camieriera keerden eindelijk hare levensgeesten terug; maar nu, nu waren hare zinnen nog in grooter verbijstering en zij deed niet dan uitroepen: ‘Mauritio, Mauri-
{==151==} {>>pagina-aanduiding<<}
tio...’ en tusschen beide - ‘als ik u niet wederzie, als gij het niet vergeeft, dan sterf ik van wanhoop...’ Dit geschrei van zijn eenig kind trof het vaderlijke hart zeer diep en eindelijk besloot hij den volgenden dag, om den jongen Lijnslager te laten verzoeken, dat hij ten minste zijne ongelukkige dochter een bezoek wilde geven, al ware het voor zeer weinige oogenblikken, daar hij zich vleide, dat misschien zijne tegenwoordigheid iets bij zou brengen, om haren geest eenigzins te bedaren; vooral indien hij haar verzekerde, dat hij geenszins op haar te onvreden was.
Schoon zich Lijnslager gaarne van dit bezoek ontslagen zou hebben, en 'er zeer tegen opzag, om de ongelukkige schoone te ontmoeten, besloot hij echter, om te laten weten, dat hij met zijnen vriend van Dijk in den namiddag aan het verzoek van Signore Manichetti voldoen zou. Naauwelijks had deze die toezegging, of hij bereidde zijne dochter voor tot het ontvangen van dat bezoek - en maar even had hij haar dit gezegd - of eensklaps verdween al hare zwaarmoedigheid en sloeg tot eene luidruchtige vrolijkheid over; - zij rees van haar bed op, en deed zich oogenblikkelijk haar beste kleed brengen, maakte haar toilet zoo fraai mogelijk, en, schoon het rood van hare wangen eenigzins verdwenen, en haar gelaat eenigermate betrokken was, wierp nu het kwijnende waas, dat de bijna te sterke schittering harer schoonheid temperde, eenen dunnen maar bekoorlijken sluijer over haar aangezigt. - Toen de middag voorbij was, zat zij onbewegelijk aan het venster, en staarde naar alle de voetgangers; - alleen op eenen

{==152==} {>>pagina-aanduiding<<}

weemoedigen toon tusschen beide haar' vader toevoegende: ‘nog komt Mauritio niet.’ - Eindelijk zag zij hem, en gaf een' luiden kreet van vreugde, die haar' vader deed schrikken. - Op een' gebiedenden toon zeide hij haar, dat het haar paste zich behoorlijk te gedragen - en in de tegenwoordigheid van Signore Mauritio zich bedaarder aan te stellen. Lijnslager en van Dijk traden nu de kamer binnen: - en zoo als Maurits Antonia naderde, scheen het, of eensklaps hare bijsterzinnigheid geheel verdween. - Zij trad hem met eene bekoorlijke minzaamheid tegen, en begon, toen zij naast hem zat, op eene zeer bezadigde wijze te spreken over het plotseling afbreken van het vorig bezoek. Zij zeide op eenen zeer bedaarden toon, ‘Signore Mauritio! gij zult mij toch wel willen bekennen dat gij een weinigje uit uwe luim - dat gij een weinigje te hevig waart.’
Maurits. Gaarne, Signora zeer gaarne - ik vraag u zelf verschooning voor...
Antonia. (Hare bekoorlijke hand hem op de lippen leggende.) Neen! zoo niet... zoo niet Signore Mauritio! Vergiffenis te vragen is niet uwe... het is mijne zaak. Ik had u, van het oogenblik af, dat ik bij u gekomen was, getergd en beleedigd... dat moest ik niet gedaan hebben.
Maurits. o Laten wij hier niet van spreken...
Antonia. Niet van spreken, Mauritio... o waarom... waarom niet?... Ik heb misdaan: ik heb berouw... o gij... (en hier sloeg zij haren arm om zijnen hals.) Gij zijt immers niet wreed... Gij zijt niet onverzoenbaar... Gij vergeeft het mij...

{==153==} {>>pagina-aanduiding<<}

Maurits. (Zachtelijk haren arm loswikkelende.) 'Er komt geene vergiffenis te pas, Signora!
Antonia. (Op eenen eenigzins treurigen toon.) Gij vergeeft het mij dan niet... Helaas! - Helaas! - o het is dan waar, dat ik gedroomd heb... Ja, ja Mauritio! dien droom moet gij hooren. - Immers dat wilt gij wel... Ik droomde, dat gij zoo verstoord op mij waart geworden, dat gij u oogenblikkelijk uit Florence begaaft - ô ik zag, dat gij u inscheepte te Livorno. - Ik stond heel droevig aan de moelje het schip na te kijken - en toen ik mij omkeerde, o toen was ik in de Kerk van Santa Maria dell Fiore... daar stondt gij voor het hoog altaar - de Priester stak den trouwring aan uwe hand en gij wilde uwe hand aan een onbekend meisje geven... o toen was het, of de geheele Kerk door eene aardbeving op mij nederstortte - ik gaf een gil - en ontwaakte... maar dat was een droom. Nu zijt gij weder bij mij - nu zijt gij wel te vreden - maar (met hare hand over zijn voorhoofd strijkende) weg - weg met die rimpels... foei die ontsieren u... 't Is immers niet waar, dat gij met een ander getrouwd zijt? (Maurits zuchtte) Hoe gij zucht - zou het waarheid zijn... Mauritio, Mauritio! -
Maurits. Indien gij in staat waart, om mij aan te hooren, zou ik u zeggen, dat ik...
Antonia. (Met groote hevigheid.) Zeg het ... zeg het niet ... spreek ... spreek het vonnis niet over mij uit. - maar gij vergeeft mij immers - gij vergeeft mij immers...
Maurits. o Ik heb u niets te vergeven - gij hebt mij niet beleedigd ... maar ik...

{==154==} {>>pagina-aanduiding<<}

Antonia. (Met een' navorschenden blik hem aanziende.) Maar gij... (Zachtelijk hem toesprekende en op zijde trekkende.) Het is immers niet waar - Mauritio - dat mijn vader mij gezegd heeft; - dat gij in Holland uw hart reeds verbonden hebt aan een meisje...
Nu kon Maurits zich niet langer bedwingen, maar barstte uit... ‘o goede God!... wat zal ik...’ (zich een weinig herstellende, ‘Signora! ik mag... (ik ben gewoon de waarheid te spreken) ik mag, ik wil u niet bedriegen.’
Antonia. o Dat kunt gij niet... dat zult gij niet.
Maurits. Ik heb in Holland eene Maria...
Antonia. (Met beide handen haar gelaat bedekkende.) Het is dan waarheid, het is dan waarheid... - ik heb genoeg verstaan... geen woord meer - het is eene Maria... Foei, foei! Trouwelooze... En gij... maar neen! - Mauritio! niet trouwloos zijt gij geweest... Ik ongelukkige - ik heb uwe boert voor ernst gehouden... maar (met een' verschrikkelijken lach op haar aangezigt) maar gij boert, gij scherst weder... 'Er is immers geen zulke Maria... Zeide gij niet, dat gij nooit een meisje gezien hadt, dat mij overtrof... Zeide gij niet, dat (o ligtgeloovige, die ik was) dat uwe oogen in mijne oogen, dat uw hart in mijn hart scheen weg te smelten ... noemde gij...
Maurits. Ik bid u zwijg, Signora! bedroef mij niet meerder door eene zoo grievende herinnering... ja... ja... uwe schoonheid ... uwe bevalligheid ... uwe bekwaamheden hadden mij betooverd ... hadden uit mijnen geest alle beelden van het verledene weggevaagd, ... deden mij die vergeten...

{==155==} {>>pagina-aanduiding<<}

Terwijl Maurits dit zeide, rees Antonia op met eene fierheid, die alle hare krachten overspande, en eene bedaardheid aannemende, die bijna ijsselijker was dan hare woeste vlagen, antwoordde zij; ‘Genoeg Signore Mauritio! genoeg... Ik verg niet, dat gij meerder zegt. Ik had mij dan niet bedrogen. Gij erkent, wat gij gezegd hebt ... maar ... met één ... uwe misdaad ... ja, gij trouwlooze vreemdeling! keer naar uw Holland terug - en zeg, zeg uwe Maria, dat 'er eene Antonia, een Toskaansch meisje - waarom gij haar voor eenige oogenblikken vergeten hadt, maar die gevoelende, wat zij lijden zou, door u te verliezen - u uwe ‘ zwakheid vergeven heeft, - ja die tot het laatste oogenblik van haar leven in het klooster bidden zal voor het geluk van Mauritio.’ - (En toen zich tot haar' vader wendende.) - ‘Want lieve vader! - gij zult hem immers wel aan uwe Antonia vergunnen, dat zij in het klooster van Santa Magdalena zich verberge ... dat zij daar met de heilige Nonnen zinge Stabat mater dolorosa.’
En hier ving Antonia, daar de vlaag van bijsterzinnigheid terugkeerde, dat lied aan, en zong het op eene zoo hartroerende wijze, dat alleen de toon van hare stem aan van Dijk de tranen uit de oogen perste. Maurits ziel was te diep getroffen, om het verheven schoone van het gezang te gevoelen. Manichetti was vol doodelijken angst, wat dit nieuw verschijnfel zou te weeg brengen. Bij den laatsten regel vestigde Antonia hare aandacht op van Dijk, dien zij nog niet bespeurd had. Met de snelheid van een' pijl vloog zij naar hem toe en vroeg: ‘Nu Signore!

{==156==} {>>pagina-aanduiding<<}

wat zegt gij van het Nonnetje Antonia ... o als gij eens eene Santa Cecilia schilderen moet, mag ik dan uw model wezen?... Tot eene Santa Maria zult gij wel eene andere vinden.’
Ondertusschen gaf van Dijk aan Signore Manichetti te kennen, dat het hem toescheen, dat het bijzijn van zijnen vriend eer na- dan voordeelig voor zijne dochter was, en hij raadde daarom Lijnslager, om zich in stilte te verwijderen. Signore Manichetti was van het gevoelen van van Dijk; Maurits, die geheel verpletterd was, stemde ligtelijk in het voorstel van zijnen vriend; en de eerste oogenblikken, waarin de aandacht van Antonia toevallig op haar guitar gevestigd was, namen zij waar om te vertrekken. Signore Manichetti kon echter niet nalaten met een verbitterd hart Maurits bij het heengaan te gemoet te voeren, die hem om verschooning verzocht: - ‘o Signore Mauritio! gij hebt door uwe onvoorzigtigheid mij tot een' zeer ongelukkig vader gemaakt.’
Maurits was door droefheid en aandoeningen buiten staat, om, toen zij eene lange wijl reeds buiten het huis van Manichetti waren van Dijk één woord toe te spreken. Het was of de laatste woorden, die de diep bedroefde Manichetti tot hem gesproken had, bij herhaling hem in de ooren klonken, en of hem de blik van elken voorbijganger verweet, dat hij eenen gelukkigen grijsaard door zijne onvoorzigtigheid had ongelukkig gemaakt. Van Dijk zorgde, dat zij langs den kortsten weg hun logement bereikten, en aldaar gekomen liet hij eerst zijnen reisgenoot in eene vlaag van ongenoegen tegen zichzelven

{==157==} {>>pagina-aanduiding<<}

uitvaren, eer dat hij hem met een woord te keer ging. Lijnslager kwam eindelijk tot stilzwijgen. Alle hartstogten, wanneer zij lang genoeg gewoed hebben, schijnen zich zelve te vernietigen, althans, de verstoordheid op zichzelven is zeker van dien aard, ten zij dat zij overgaat in wanhoop: hiertoe was de aanleg van het karakter van Lijnslager ongeschikt, en zijne beginselen van eenen te Godsdienstigen en deugdzamen aard. Van Dijk nam nu de gelegenheid waar, om zijnen vriend op te beuren; en zocht hem daarmede te troosten, dat hij het geluk getroffen had, dat het meisje, hetwelk hem door hare betooverende schoonheden zoo zeer verrukt had, dat hij eenige onvoorzigtige uitdrukkingen had gebezigd, waarlijk eene edele en deugdzame...
Maurits. Zwijg, zwijg, mijn vriend, en dat edel, dat deugdzaam meisje, heb ik door mijne onvoorzigtigheid, misschien voor altijd, ongelukkig gemaakt. - Zoo zij bij haar besluit blijft, ben ik de schuldige oorzaak, dat zoovele verheven talenten, zulk eene uitmuntende schoonheid levendig in de muren van een klooster begraven worden... Vergoelijk, vergoelijk toch mij het kwaad niet voor mij zelven. Berouw, hartgrondig berouw is misschien het eenige, waarmede ik mijne dwaasheid mijne strafbare onvoorzigtigheid boeten kan. 't Zou wel een schandelijke eigenbatige troost zijn, dat ik, daar ik een ander heb ongelukkig gemaakt, zelf niet zeer ongelukkig geworden ben. Maar mijn besluit is genomen ik vertoef niet langer in Florence; met alle zijne schoonheden, met alle zijne bekoorlijkheden, kan het mij niet langer tegenhouden. Het heeft voor mij en door mijn

{==158==} {>>pagina-aanduiding<<}

eigen schuld alle bekoorlijkheid, alle schoonheid verloren.
Van Dijk gaf te kennen, dat zij dan elkander moesten verlaten, want dat zijn oogmerk was, om hier ten minste nog eene maand te vertoeven. Maurits was evenwel van gevoelen, dat het misschien voor het herftel van Antonia bevorderlijk zijn zou, als geheel de mogelijkheid was afgesneden, om elkander weder te ontmoeten, ja hij erkende, dat hij, niettegenstaande de ongelukkige verbijstering, waarin haar verstand was, in haar bijzijn, door dien nevel van hare bedwelming henen, gevóeld had, hoe krachtig hare schoonheid, hare aantrekkelijkheid nog op zijne ziel werkte: en hij besloot, na eenen zeer akeligen nacht te hebben doorgebragt, den volgenden dag stelig, om bij de eerste gelegenheid Florence te verlaten, en naar Bologne te vertrekken.
Toen van Dijk merkte, dat het voornemen van Lijnslager onherroepelijk bleef, nadat hij alle pogingen had aangewend, om hem tot een langer verblijf te bewegen, gaf hij hem kort voor zijn vertrek onverwacht te kennen, dat hij, die toch nog een' geruimen tijd in Italië dacht te vertoeven, besloten had, om hem naar Bologne te verzellen. Van Dijk had groote achting en vriendschap voor den jongen Lijnslager opgevat, en het deed hem gevoelig leed, dat eene, althans in zijne oogen zeer vergeeflijke, onvoorzigtigheid zoo spoedig scheiding tusschen twee landgenooten (want zoo noemde hij altijd Lijnslager) zou te weeg brengen. Lijnslager was zeer verheugd over dit besluit van zijnen reisgenoot, te meer daar hij zoo zeer gevoelde, de opbeuring van

{==159==} {>>pagina-aanduiding<<}

eenen vrolijken medgezel in zijne omstandigheden te behoeven.
Lijnslager verliet evenwel Florence niet, voor dat hij Manichetti, zorg dragende, dat deszelfs dochter hem niet spreken zou, of van zijne komst iets weten, nogmaals een bezoek gegeven had. In dit bezoek bragt hij Signore Manichetti de geheele toedragt der zake onder het oog en verklaarde hem zijn diep en waarachtig leedwezen over den ongelukkigen uitslag van zijne toevallige uitgelokte onvoorzigtigheid. Daar Manichetti een allezins redelijk man was, liet deze zich overtuigen door de bewijzen, die Lijnslager voor het onbedachte van zijne betuigingen van liefde bij deszelfs dochter aanvoerde. Manichetti had ook ondervinding genoeg en genoeg was hij van de uitmuntende schoonheid zijner dochter overtuigd, om, als zijne droefheid over Antonia's bijsterzinnigheid zweeg, de onvoorzigtigheid van Maurits te kunnen verschoonen, zoo niet geheel vergeven. Hij verhaalde hem, hoe hij best geoordeeld had, om zijne dochter in den waan te brengen, dat hij reeds uit Florence vertrokken was, om van haar lastig aanzoek bevrijd te raken, dat zij toch nog eenmaal Mauritio mogt spreken. Hij berigtte verder, dat zij tegenwoordig meer in eene stille zachte weemoedigheid verkeerde, maar dat zij, behalve het aandringen op haren wensch om in het klooster te gaan, dien hij zooveel mogelijk tegenstond, hem met eenen wensch lastig viel, waaraan hij geloofde, dat het hem niet moeijelijk vallen zou om te voldoen. Maurits zeide met veel drift: ‘Welk een wensch toch Signore! spreek, spreek, -

{==160==} {>>pagina-aanduiding<<}

o waarmeê, waarmeê kan ik haar, kan ik uw ongeluk maar eenigzins verzachten?...’
Manichetti. Och, Signore, zij wenscht uw afbeeldfel te bezitten.
Lijnslager. Dat zal zij, dat zal zij, zoo gij denkt, Signore dat dit strekken kan, om haar uit den ongelukkigen staat terug te roepen, waarin zij verkeert.
Manichetti. Dat hoop ik, Signore! - Althans dat bezittende, zal ik den anderen wensch van het Klooster haar zoo spoedig niet behoeven in te willigen... en misschien, dat dit afbeeldfel haar bewaren zal, om zich over te geven aan die mijmeringen en hoogvliegende verbeeldingen, waarin een Priester, die ons somtijds bezoekt, haar zoo gaarne zou versterken: want, schoon ik goed katholijk ben, zou het mij zeer bedroeven een kind, zoo als mijne Antonia, voor een klooster opgevoed te hebben...
Lijnslager. Dat zou onvergetelijk jammer zijn. Ik zal mijn' vriend van Dijk, die zoo uitmuntend schildert, verzoeken om, eer wij nog van hier vertrekken, van mij eene afbeelding te maken, en gij kunt verzekerd zijn, dat het wel gelijken zal.
Het kostte aan Lijnslager geène moeite, om zijnen vriend van Dijk te bewegen, om dit te vervaardigen. Uitmuntend had van Dijk hem getroffen, maar op verzoek van Lijnslager zelven, hem eenigzins stuurscher afgemaald, dan anders zijn voorkomen was; dat te gemakkelijker geschiedde, daar 'er sedert het gebeurde met Antonia eene droefgeestigheid in zijne ziel heerschte, die het blijde van zijn gelaat temperde. Hij deed hetzelve in eene schoone

{==161==} {>>pagina-aanduiding<<}

lijst zetten, en zond het aan Signore Manichetti met een' brief, waarin hij hem van zijne achting verzekerde, 'er eenen kostbaren ring voor Antonia insluitende, waarop met fraaije letters in het Italiaansch gegraveerd was: Opregt berouw der onvoorzigtigheid, om denzelven, als haar geest teruggekeerd was tot eene genoegzame kalmte, haar uit zijnen naam te schenken. Nog, eer bij Florence verliet, ontving hij van Signore Manichetti een' brief vol dankbetuigingen: - onder anderen hem berigtende, dat Antonia vooral niet verergerde, en dat zij zich weemoedig bij het ontvangen van zijn afbeeldsel verheugd had, en gezegd: ‘Zijt gerust, mijn vader! Nu gij dezen wensch van mijn hart vervuld hebt, zal ik niet op dien van het Klooster langer aandringen.’


Twaalfde hoofdstuk.

Binnen weinige dagen vertrokken nu Lijnslager en van Dijk te paard uit Florence. Zoodra zij de vruchtbare streken rondom die schoone stad verlaten hadden, kwamen zij aan het Apennijnsch gebergte, en trokken hetzelve en de Monte Juovo over. Zeer staken deze dorre en onbebouwde oorden af bij de weelderige omstreken van Florence, waarvoor de kleine valleijen rondom de steden van Scarpia en Fiorenzola slechts eene kleine vergoeding opleverden. Niet verre van Scarpia werden beide reisgenooten elk op hetzelfde oogenblik eene bijzondere aandoening gewaar. Het was, nadat zij eenige oogenblikken bezwaarlijker

{==162==} {>>pagina-aanduiding<<}

adem gehaald hadden, of hen oogenblikkelijk eene zeeziekte overviel - of alle voorwerpen voor hunne oogen draaiden, ja of de grond onder hun scheen weg te zinken. - Al het gebergte in de rondte beefde, terwijl de klokken van een naburig Klooster aansloegen, - hunne paarden schrikten en begonnen te steigeren. De geleider, dien zij bij zich hadden, een Italiaan van geboorte, sprong van zijn paard en riep in het Italiaansch: Eene aardbeving - eene aardbeving! en met een lag hij, het paard aan den toom houdende, op zijne knieën, maakte eenige kruisen en prevelde een gebed. Lijnslager en van Dijk hadden werks genoeg, om hunne paarden te houden, te meer, daar zij door de vreemdheid en het ontzettende van dat geduchtste aller natuurverschijnselen zeer verschrikt waren. Zij vroegen den jongen gids, nadat hij weder te paard gestegen was, of dit hier meermalen gebeurde. ‘In deze streek is het geene zeldzaamheid,’ zeide hij, ‘op deze hoogte ziet men meer vreemde zaken. Als wij dezen nacht in het Dorp Pietra Mala doorbrengen, dan zouden de Signori nog wel wat anders zien gebeuren...’ Natuurlijk vroegen van Dijk en Lijnslager, die nu van hunnen schrik weder bekomen waren, welk verschijnsel hij bedoelde: ‘Ik meen,’ gaf hij te verstaan, ‘het Fuoco di Legno, eene vlam zoo zuiver als die van een' takkebos van dun hout, zonder dat dezelve eenigen reuk van zich geeft, welke zich gedurig op eenen zeer harden steenachtigen weg verheft.’ - Van Dijk verklaarde hem, dat hij vermoedde, dat daaromtrent eene kleine spleet in het gebergte zijn zou, maar de gids hield

{==163==} {>>pagina-aanduiding<<}

staande, dat 'er volstrekt geene opening te vinden was. Lijnslager drong bij van Dijk aan, om dit verschijnsel te gaan nasporen, en daar de doffe lucht, die 'er den geheelen dag gehangen had, tegen den tijd, dat zij te Pietra Mala kwamen, in eenen matigen regen veranderde, zagen zij, de door hunn' gids aangewezen plaats nadergekomen, dat waarlijk eene zeer fraaije en levendige vlam, niettegenstaande den regen, op den grond heen en weder speelde, zonder dat 'er in denzelven eenige opening te ontdekken was. Met stille verrukking beschouwden beide de reizigers eene lange poos dit verschijnsel, dat hun gids volgens zijne begrippen aan niet anders dan aan de werking van dezen of genen boozen geest toeschreef, en van Dijk, schoon in vele opzigten verlichter dan de gids, was echter minder gerust dan Lijnslager, door de opvoeding zijner ouderen verre boven de vooroordeelen der middeleeuwen verheven. Daar intusschen de regen sterker en sterker werd, zagen zij, dat de vlam voor een' korten tijd geheel werd uitgedoofd, maar na weinige oogenblikken blaakte dezelve, als of zij slechts tegengehouden was, sterker op dan voorheen. Lijnslager was naauwelijks af te trekken van dit voortreffelijk schouwspel der natuur, en moest 'er eindelijk tegen zijnen dank van scheiden, toen hem beide zijne reisgezellen verlieten, om hunnen intrek in eene kleine herberg in het dorp Pietra Mala te nemen.
De gemoederen waren in het dorp en in de herberg nog in onrust over de aardbeving, welke dien dag gevoeld was, en 'er was aan geen ander gesprek, dan over dit onderwerp, te denken. Lijnslager

{==164==} {>>pagina-aanduiding<<}

bespeurde, dat het hart van zijnen vriend van Dijk diep in alles deelde, en ontdekte in hem eene ongewone bekommering. Eer zij naar bed gingen, daar zij nog een afzonderlijk vertrek gekregen hadden, waarin zich echter een man van jaren van Florence reeds te slapen gelegd had, een man, die dagelijks in die streken verkeerde, en men den naam van Filosofo di Fiorenza gaf, zocht hem Lijnslager gerust te stellen. - ‘Hoe,’ zeide van Dijk, ‘gij zijt zoo gerust... daar ik, die anders veel vrolijker ben dan gij, mij zoo beangstig, dat ik naauwelijks te bed durf gaan. De aardbeving van dezen dag heeft dus geen' invloed op uw gestel gehad.’
Lijnslager. Gij zaagt, hoe ik verschrikte, toen wij dezelve gevoelden... maar zij is voorbij - het weêr is opgeklaard en 'er waait eene frissche koelte, zoodat 'er weinig vrees is, dat zich dezelve herhalen zal.
Van Dijk. Maar waar voor houdt gij toch eene aardbeving?
Lijnslager. Ik kan derzelver juiste oorzaken zoo min uitleggen, als die van den donder, daar ik geen natuurkundige ben; en die Heeren het onder elkander ook bij lang na daarover niet eens zijn.
Van Dijk. Houdt gij dan aardbeving voor geen bijzonder bewijs van Gods toorn?
Lijnslager. Hoe? ik merk, dat gij die daar voor houdt. Als gij dat weten wilt, mijn vriend! ik ben door mijn' vader daaromtrent heel anders onderrigt; en een zeer verstandig man, die mij in den Godsdienst heeft onderwezen, en in zijne jeugd zich bijzonder op natuurkundige wetenschappen had toege-
{==165==} {>>pagina-aanduiding<<}
legd, heeft mij, zoo wel, als mijn eigen nadenken, in mijne gevoelens versterkt. ‘Aardbevingen orkanen en onweders’ leerde die mij, ‘en alle hevige natuurverschijnsels, hoe verschrikkelijk voor den mensch, staan even als alle andere onder het bestuur van denzelfden goeden God, die, welke verwoestingen zij somtijds op deze of gene plaats aanrigten, echter door Hem geschikt zijn tot het welzijn van de geheele wereld. Aardbevingen vallen voor in de anders meest gezegende streken van den aardbol, en die zouden immers anders niet zoo gezegend kunnen zijn, daar dezelfde oorzaken, die haar onderworpen maken aan de aardbevingen, zooveel tot derzelver vruchtbaarheid medewerken - even eens als bij ons de donderbuijen en winden. Ja, zij rigten hier en daar somtijds nu grooter dan kleiner schaden aan, maar het goed, dat zij te weeg brengen, is veel overvloediger. Als gij dus het geluk hebt van een of ander ontzettend natuurverschijnsel te hebben doorgestaan, laat dan geene angstige bekommering voor het toekomende uwe ziel bezwaren, maar dank God, dat Hij u gespaard heeft, in die geweldige beroeringen der natuur, die onafscheidelijk zijn van die verblijfplaats, welke zijne wijsheid gewild heeft, dat de menschen bewonen zouden, en zoo vol is van zijne goedertierenheid en wijsheid.’ Wat zegt gij daarvan? - Zoo sprak 'er mijn leermeester over.
Van Dijk. Het laat zich wel wat hooren, dat gij daar zegt; maar ik ben van mijne jeugd af ingeprent, dat, wanneer het dondert, God dan toornig is op de booze menschen ... en dat de zondaren dan reden

{==166==} {>>pagina-aanduiding<<}

hebben, om regt bevreesd te zijn ... en daar wij toch alle dagen dikwijls zondigen, heeft men dan niet wel reden om zich te verontrusten?... Hoeveel te meer bij een zoo verschrikkelijk verschijnsel, als eene aardbeving.
Lijnslager. Ik kan mij haast niet verbeelden, dat ik mijn' vriend van Dijk hoor spreken. Is het mogelijk, dat gij, die anders zulke heerlijke denkbeelden over het schoone hebt, zoo bekrompen van begrippen zijt, zelfs omtrent het Opperwezen?
Van Dijk. Laten wij hierover niet verder spreken - wij zijn te goede vrienden. Ik heb eenmaal mijn gevoelen omtrent den Godsdienst aangenomen, en vastelijk besloten, om daar bij te volharden. Ik onderzoek daaromtrent niet... Laten wij zien, of wij rusten kunnen...
Lijnslager bemerkte nu, dat het best zijn zou, dat hij deze snaar bij zijnen reisgenoot niet verder roerde. Hij wenschte hem daarom, zonder over dit stuk verder te spreken, eenen goeden nacht, en binnen weinige oogenblikken sliep Lijnslager zeer gerust in.
De dag was naauwelijks aan den hemel, of Maurits ontwaakte door eenig geluid, dat hij in zijn vertrek hoorde, en zag, dat 'er een man van jaren door hetzelve op en neder liep, en van tijd tot tijd eenige meetkundige figuren met een stuk krijt op een' brok lei schreef, en dan in gedachten diep verzonken scheen. Nu bekroop hem zijne nieuwsgierigheid, om dien man nader te leeren kennen, en hij verliet mede de matras, waarop hij gerust had. Met eenen vriendelijken groet bejegende de onbekende onzen Lijn-
{==167==} {>>pagina-aanduiding<<}
slager, die niet kon nalaten hem te zeggen, dat hij wel regt vroeg aan den arbeid was. ‘Ja mijn Heer,’ gaf de onbekende hem te verstaan ‘het spreekwoord zegt, het leven is kort en de kunst is lang. - Men kan alles alles op deze wereld terugkrijgen behalve verspilden tijd... Maar mag ik vragen, uit wat land gij zijt? Ik heb gister avond naar bed gaande u fransch met iemand hooren spreken.’
Lijnslager. Ik ben een Hollander, Signore.
De Onbekende. En uw reisgenoot? -
Lijnslager. Is uit Vlaanderen...
De Onbekende. Zijt gij een Hollander? ô ik wenschte, dat het God behaagd had, mij in dat land te laten geboren worden! (Na eenig stilzwijgen.) Het is een fraaije morgenstond. - Wilt gij met mij, terwijl hier alles nog in rust is, eene kleine wandeling doen?
Lijnslager, die bekoord werd door het hupsche en vriendelijke van den Filozoof van Florence gaf zijne toestemming; - zij gingen de deur uit en hervatten hun gesprek. - ‘Gij zeide daar,’ ving Maurits aan, ‘dat gij wenschte, dat God u in Holland had ‘laten geboren worden.’
De Onbekende. Dit zeide ik en ik meende zulks van harte.
Maurits Lijnslager. Ik vind echter het Toskaansche, het eenige, dat ik van Italie gezien heb, een Paradijs - vooral de stad Florence en derzelver ligging, en ik meen gehoord te hebben, dat gij een Florentijner zijt.
De Onbekende. Dat ben ik, maar in Holland is iets te vinden, dat men vergeefs in Italie zoekt.

{==168==} {>>pagina-aanduiding<<}

Maurits Lijnslager. (Eenigzins verwonderd.) Wat Signore!
De Onbekende. De vrijheid van onderzoek, en om zijne gevoelens, althans over natuurkundige onderwerpen, vrij uit en openhartig te mogen zeggen. Hier, hier moet men zoo voorzigtig zijn, of men loopt gevaar van de Heilige Inquisitie... Gister avond, toen gij met uwen reisgenoot spraakt over de aardbeving, welke gisteren was voorgevallen, maakte ik mij ongerust over u, en was bijna opgestaan, om u te waarschuwen. - Wij zijn hier alleen... en daar gij een Hollander zijt en uwe natie met regt den naam draagt van eerlijkheid, zult gij mij niet beklappen. De gevoelens, die gij in het gesprek met uwen vriend blijken liet, en welke ik hoorde, daar ik door het openen van de deur, toen gij de kamer binnen tradt, wakker geworden was, zijn de mijne - maar op dezen bodem worden zij misschien ketterijen genoemd - en zijn daarom zeer gevaarlijk. Gij spraakt, merkte ik met een' vertrouwd reisgenoot, en daarom zal het zeker u niet ten nadeele kunnen strekken, hetgeen gij gezegd hebt.
Maurits Lijnslager. Gij spreekt met zeer veel achting van de Hollanders.
De Onbekende. Zou ik niet met achting van die natie spreken. Een uit dat volk heeft mij de grootste genoegens in mijn leven bezorgd. Nu ruim tien jaren geleden ontving ik van Jacobus Metius uw' landgenoot den eersten verrekijker, dien ooit mijne oogen zagen. Ik was op dat oogenblik te Venetie. - Nooit nooit heb ik grooter verrukking gevoeld, dan op dat oogenblik, toen ik voor de eerste maal daar-
{==169==} {>>pagina-aanduiding<<}
door het uitspansel beschouwde. Ik bragt een' geheelen nacht door in gepeins en bespiegelingen, en het gelukte mij reeds den volgenden dag, om een dergelijk werktuig te vervaardigen.
Maurits Lijnslager. Mag ik weten Signore, met wien ik het genoegen heb te spreken?
De Onbekende. Zoo u dat eenig genoegen geeft, Signore, ik heet Galilaeus Galilaei, en ben Hoogleeraar te Padua. - Op het spoor van hoeveel ontdekkingen heeft mij die uitvinding van uwen landgenoot niet gebragt! Daardoor heb ik de vlekken in de zon waargenomen, en de manen, die de planeet Jupiter vergezellen, ontdekt. Die heeft mij bevestigd in het Leerstelsel van Copernicus, wegens het stilstaan der zon, en het bewegen der aarde en der overige planeten om dezelve, mij reeds door mijnen leermeester Maestlinus ingeboezemd... Maar, ach! dat ik in uw land in plaats van te Padua het Hoogleeraarambt mogt bekleeden: daar zou ik niet te vreezen hebben, voor de vervolging der Inquisitie, omdat ik dat stelsel verkondig en staande houd.
Maurits Lijnslager. Hebt gij daarom vervolgingen te duchten, omdat gij een wijsgeerig stelsel over de sterren aankleeft?
Galilaei. Ja, in de vorige week heb ik een' brief van een' vertrouwd vriend uit Rome ontvangen, die mij waarschuwt, dat Paus Urbanus het mij zeer euvel afneemt, dat ik een stelsel durf blijven aankleven, dat, zooals zijne Heiligheid beweert, strijdig is met de uitspraak der H. Schrift. - Gij staat verbaasd, en ik geloof gaarne, dat dit voor een' Hollander bijna ongeloofelijk schijnt; maar hoe zult gij dan kunnen ge-
{==170==} {>>pagina-aanduiding<<}
looven, dat de geestelijke haat zoo verre gaat, dat men bedreigingen tegen mij uitslaat, om mij, zoo ik mijne omhelzing van het stelsel van Copernicus niet herroep, als een ketter voor de vierschaar der Heilige Inquisitie te dagen, welke dan met mij handelen zal als met een' booswicht, en mij, zoo al niet om het leven doen brengen, ten minste van mijne persoonlijke vrijheid berooven zal.
Maurits Lijnslager. Waarom blijft gij in zulk een land u langer ophouden? In mijn vaderland, de schuilplaats van zoovele verdrukten, zijn alle vreemdelingen, die het de vervolging van vorsten of geestelijken in hun geboorteland te bang maakt, welkom; zij genieten de bescherming der wetten, de voorregten der burgerlijke vrijheid, en worden geëerbiedigd als slagtoffers van geweld en zielendwang.
Galilaei. Gij ziet ik ben reeds in de jaren gevorderd. - Mijn vaderland heeft vele bekoorlijkheden, en de koelheid der noordelijke landen zou op mijn gestel, aan de milde zachtheid van het zuidelijk Europa gewoon, waarschijnlijk eenen zeer schadelijken invloed hebben. Daar komt nog bij eene flaauwe hoop, die ik koester, dat mijne landgenooten nog eenmaal de oogen zullen openen, en dat ik over hunne verblindheid door de rede zal zegepralen. Ik voed eene stille hoop, dat zij mij in deze schuilplaats, waar ik, zonder thans openbaar te leeraren, en dus, naar het gevoelen van den Paus, ketterijen te verspreiden, mijne stille letteroefeningen voortzet, veilig wezen zal. Het doet mij genoegen, dat ik in staat geweest ben, om u ten minste te kunnen waarschuwen, opdat gij in het vervolg hier te lande voorzigtiger zijt.

{==171==} {>>pagina-aanduiding<<}

Nu sprak Maurits nog veel met hem over de aardbeving van den vorigen dag, en over het Fuoco di legno op een' kleinen afstand van Pietra Mala waargenomen. De goede Galilaei lachte hartelijk met Lijnslager over de bespottelijke gedachten, die deswegens niet alleen het gemeen, maar zelfs de meer verlichte of beschaafde inwoners, zoowel van Florence als van Bologne, zich vormden. Toen zij van de morgenwandeling terug waren gekeerd, en met elkander het ontbijt namen, kwamen 'er vier mannen te paard met een rijtuig; een hunner vroeg, of zich hier de Hoogleeraar Galilaeus Galilaei onthield. Met veel achtbaarheid stond de Florentijnsche Wijsgeer op en zeide tegen den man, die na hem vroeg: ‘Ik ben Galilaeus Galilaei. - Wat begeert gij?’ - Hierop haalde deze een' openen brief te voorschijn en zeide, ‘Signore! zie hier mijnen last, den last van het Geregtshof der Heilige Inquisitie.’ - Met eene bevende hand greep Galilaei den brief, behelzende, om zijn' persoon, wegens zijne kettersche begrippen, in hechtenis te nemen. Na een oogenblik gezwegen te hebben, zeide hij, met ontroering, maar met eene wijsgeerige bedaardheid. ‘Ik ben uw gevangene - ik zal met u gaan... alleen mishandelt mij niet, want, zoo ik al mogt dolen, mishandeling heb ik niet verdiend. - Ik zal mij aankleelden en met u vertrekken.’ In een dorpje, als Pietra Mala, kon het niet lang bedekt blijven, dat 'er eenige Officieren der Heilige Inquisitie, om den Florentijnschen Filozoof aangekomen waren. - Het leed maar kort, of Galilaei had zich aangekleed; zijn weinige goederen bijeengepakt, en den herbergier betaald. -

{==172==} {>>pagina-aanduiding<<}

Hij stond gereed, om het rijtuig in te stijgen, en nu tierde groot en klein, jong en oud: Ketter! ketter! - Galilaei dit getier hoorende wendde zich, in het heengaan, tot Lijnslager - en zeide tegen hem in het Fransch: ‘Vaarwel, goede vreemdeling! verhaal, als gij in uw vaderland terugkomt, hoe men in Italie met hun handelt, die durven zeggen en schrijven, hetgeen zij achten waarheid, te zijn. God beware u, en laat mijn voorbeeld u leeren!’ - De tranen schoten Maurits in de oogen, toen hij Galilaei het rijtuig zag opstappen en het was alleen eene gegronde vrees, die hem zijne verontwaardiging deed smoren, toen hij den wijsgeer Galilaei, onder het ruw gejoel der menigte van ketter! ketter! zag wegslepen naar de gevangenis der Inquisitie, waarin de brave man vijf jaren lang bleef opgesloten, en eindelijk, na zoolang vruchteloos om redding gezucht, en naar verlossing gereikhalsd te hebben, ter wederverkrijging van zijne persoonlijke vrijheid, zijn wijsgeerig gevoelen wegens het Zonnestelsel herriep, dat in de tegenwoordige Eeuw door alle wijsgeeren als het eenige ware en met de natuur der zaak overeenkomstige is aangenomen, en met zoovele onwederspreekbare proeven bevestigd, dat het zich de bekrompendst denkende godgeleerde schamen zou, om dat gevoelen met den naam van ketterij te bestempelen.
Voor van Dijk, om tot het verhaal weder te keeren, was deze gebeurtenis minder belangrijk dan zijn' vriend Lijnslager, daar hij genoeg de gestrengheid van de InquiSitie kende, om, zonder het maken van eenige aanmerking, deze gewelddadigheid aan te zien,

{==173==} {>>pagina-aanduiding<<}

schoon zijn edel hart, al was hij dan aan die kerkleer verknocht, aan welker handhaving zich de Inquisitie had toegewijd, de helsche middelen verfoeide, die het geweld bezigde, om, met gevangenissen verbeurdverklaringen en marteltuigen, het redelijk schepsel tot het aannemen van afgetrokkene waarheden te dwingen. Hij, die wel gemerkt had, dat zijn reisgenoot Maurits eenige kennis gemaakt had met den ongelukkigen, wachtte zich echter hiervan iets te laten blijken, opdat zijn reisgenoot hierdoor niet in verdenking vallen kon, tot zoolange dat zij voor de poort van Bologne van hunn' gids afscheid genomen hadden. Hoog steeg nu ook de verontwaardiging van van Dijk bij het verhaal, dat hem Maurits van den ongelukkigen Galilaei deed, en hij oordeelde, dat, welke ook de dwaling mogt zijn, die hem onschuldig van den schoot der moederkerk verwijderde, men ten minste eenigen eerbied moest koesteren voor de bekwaamheden en jaren van eenen anderzins braven man, gelijk hij opmaakte, dat hij zijn moest, uit de minzame waarschuwingen, die hij aan Maurits gedaan had, en welke hij aan zijnen vriend hernieuwde, daar zij het toenmalig Pauselijk Bologne binnenreden.


Dertiende hoofdstuk.

Naauwelijks hadden Lijnslager en van Dijk hunnen intrek te Bologne in het Witte Kruis genomen, of zij werden op hunne vraag, welke de oorzaak van

{==174==} {>>pagina-aanduiding<<}

het verbazende gewoel in de stad was, door den camieriere onderrigt, dat het sedert eergisteren het feest van de Lieve Vrouw de la Gaudia was, en dat heden in de Dom-Kerk door den Gezant van den Paus zelven de mis zou gevierd worden, dat hij wel merken kon, dat de Signori uit heele verre landen komen moesten, want dat dit feest hun anders zeker bekend zou zijn, 'er bijvoegende, dat binnen een uur deplegtige processie plaats zou hebben. Nu ontbrandde in Maurits, die nimmer eenen omgang van dezen aard aanschouwd had, de lust, om ooggetuige van denzelven te wezen. Van Dijk, die in zijne geboortestad Antwerpen soortgelijke menigmaal had bijgewoond, wist, hoe bij die gelegenheid de geestdrift van het volk tot eene zoo groote hoogte is opgewonden, dat het, gedreven door eenen woesten ijver, ligtelijk uitspat; en de zoodanigen, die hetzelve maar eenigzins toeschijnen niet met den vereischten eerbied het oog te vestigen op die uiterlijke hulde, gevaar loopen van onbeschofte en ruwe beleedigingen, en toonde daartoe dus minder genegenheid, dan zijn vriend. Evenwel, uitgelokt door het fraaije weder, en de beschrijving van den grooten toestel, alsmede om zijnen vriend te vergezellen, ten einde hem, zoo het noodig ware, te onderrigten, hoe zich te beveiligen voor de oploopendheid van het gemeen, besloot hij, om zich met hem onder eene der overdekte galerijen, welke 'er zoovele in deze stad gevonden worden, te plaatsen en van daar den omgang te aanschouwen. De straten van Bologne, eene der grootste en volkrijkste steden van Italië na Rome, wemelden van menschen. Uit alle de huizen van de aanzienlijkste straten der stad

{==175==} {>>pagina-aanduiding<<}

hingen kostbare tapijten ter vensters uit, en de pilaren, die de wandelgalerijen ondersteunden, waren aan elkander gehecht met guirlandes van palm en allerhande soorten van bloemen. De vensters waren alle vervuld met de keurigst opgesierde vrouwen. - En nu naderde de statige trein, voorafgegaan door eenige Ruiters, geschikt, zoowel om ruimte te maken, als, om alle wanorde zoo veel mogelijk te keeren: voorts eenige Kloosterlingen met waskaarsen in de hand en eene groote menigte muzijkanten, die eene zeer treffende muzijk maakten, welke door schoone zangstemmen ondersteund werd. Nu vertoonde zich het afbeeldsel van de Lieve Vrouw de la Gaudia, hetwelk de overlevering aan het kunstpenseel van den Euangelist Lucas toeschrijft; toen stortte de geheele menigte, die uit eenige duizenden van menschen bestond, plotseling op hare knieën ter aarde, en wel zoo snel, dat schoon van Dijk vooraf onzen Maurits gewaarschuwd had, om zich naar dit gebruik te schikken, dewijl het anders onveilig zijn zou, om den omgang op straat bij te wonen, deze reeds den grooten hoop volks rondom op aarde geknield zag, eer hij bewegingen maakte, om te knielen. Het was, of hem op dat oogenblik eene huivering van schrik overviel, en deze schrik, veroorzaakt door den wenk van zijnen reisgenoot, deed hem maar even bij tijds niet in het oog te vallen van het opgewonden volk, en de vereischte gestalte aannemen. Nu ook begon de groote menigte hare gebeden te prevelen, en andere hieven gezangen aan. Achter het afbeeldsel der Lieve Vrouw, volgde de Gezant van den Paus in een prachtig staatsiekleed, en op hem de Gonfaliere. Verder vertoonde

{==176==} {>>pagina-aanduiding<<}

zich eene aanzienlijke schaar van Priesters en Geestelijken van onderscheiden stand, de Leden van de hooge Overheid van het aanzienlijke Bologne in plegtgewaad, Kloosterlingen in hunne onderscheide ordenskleederen volgden weder deze op; daar de Broederschappen en Gilden den aanzienlijken trein besloten, van achteren gedekt door eenige krijgslieden te paard.
Maurits, schoon zich in zijne uiterlijke gestalte geschikt hebbende naar de menigte, had echter deze gelegenheid waargenomen, om den verbazenden toestel, die bij zoodanig eenen ommegang plaats had, met behoorlijke aandacht te beschouwen. Hij zocht, doch te vergeefs, dien te vergelijken bij den intogt, dien Prins Maurits, na zijne behaalde overwinningen, binnen het magtig en volkrijk Amsterdam, eenige jaren geleden, gedaan had. Ja daar hadden plegtigheden plaats; 'er was eene groote menigte volks op de been, doch 'er was op aller aangezigten eene heldere vrolijkheid, eene hartelijke opgewektheid te lezen, daar zijn hart hier toesloot door de sombere geestdrift, die het gelaat van allen met eenen treurigen eerbied bedekte. Dit een en ander veroorzaakte in zijnen geest eene zekere soort van angst, die, toen de geheele trein voorbij was, hem tot zijn' vriend van Dijk deed wenden, met de betuiging, dat hij genoeg gezien had, en onder eene zoo woelige en door hevige geestdrift bewogene menigte, zich niet naar de Dom-Kerk, waar nu alles in eenen heiligen ijver heenstroomde, wilde begeven: hem voorstellende, om liever den tijd te besteden, met de thans min bezochte deelen van Bologne te bezigtigen. Zij wandelden, langs een kanaal der rivier Reno, welke deze stad

{==177==} {>>pagina-aanduiding<<}

doorftroomt, en die zoovele honderde zijdemolens aan den gang houdt, schoon thans, ook uit hoofde van de feestdagen, de arbeid geheel gestaakt was.
Maurits, nog vervuld met de denkbeelden van den beschouwden ommegang, kon niet nalaten, om zijnen vriend te doen opmerken, dat de waarde en onwaarde van dat heilig afbeeldsel der Lieve Vrouw de la Gaudia daar gelaten, en zonder over eenig Godsdienstig stelfel te willen beslissen, in het oog van een' Hollandsch koopman feesten van eenen zoo langen duur ten uiterste nadeelig zijn voor het volk, dat, staande den tijd der feestviering althans niets verrigt, en daardoor in zekere verwildering geraakt, waardoor het min geschikt wordt voor den arbeid; waaraan hij ook het groot getal van lediggangers en bedelaars toeschreef, dat hij in Italie meende op te merken. Van Dijk bragt hier wel tegen in, dat ook in Holland het volk zijne uitspanningen had, die tijd en geld kostten, maar hij kon onzen Lijnslager niet uit het hoofd praten, dat die van een' veel onschadelijker aard waren, daar niemand tot dezelve verpligt was, en het genot daarvan den mensen tot eene ge-noegelijke verpoozing strekte van noodzakelijke bezigheden, terwijl ongelukkig vele Godsdienstige feesten voor de gemoederen eene min opbeurende strekking hadden.
Over zoodanige en soortgelijke onderwerpen sprekende, kwam 'er een rijtuig met groote drift aanrennen, en, naauwelijks was het voorbijgesneld, of Maurits hoorde eenig gejank. Hij behoorde niet tot die onaandoenlijke wezens, welke de dieren slechts voor werktuigen tot ons vermaak en nut geschapen

{==178==} {>>pagina-aanduiding<<}

aanziende, en alleen als zoodanig behandelende, zich derzelver lijden, indien 'er maar onmiddelijk hun eigenbelang niet mede verbonden is, weinig of niet aantrekken: neen, hij beschouwde en behandelde dezelve als gevoelige wezens. Door den edelen trek van medelijden gedreven, liep hij naar de plaats, waar van daan dat gejank hem in de ooren klonk en hij zag een klein hondje, naauwelijks een paar vuisten groot, dat, niet geweken hebbende voor her aansnellend rijtuig of door hetzelve, of door een' slag van een der paarden zoodanig gekwetst was, dat het niet kon opstaan. Werktuigelijk nam het Maurits van den grond, en zag, dat het een dier beroemde hondjes was, welke naar deze landstreek Bolognezen genaamd worden, die toen ten tijde niet alleen in hunne geboorteplaats zeer hoog geacht werden, doch waarvoor, in andere streken van Europa, tot in het noorden toe, zeer veel gelds gegeven werd, zoodat dezelve een' tak van koophandel uitmaakten. Derzelver kleinheid was eene der redenen, waarom zij zoo diep in de gunst der schoone sekse deelden. Die kleine medgezel op de kaptafel van dien tijd genoot ook in Holland des winters de eer, om door zijne schoone meesteres, als zij uitging, niet haar volgende of in den arm zittende te vergezellen, maar in hare mof verborgen beveiligd te worden tegen de beleedigingen van lucht en weder. Een dezer kleine lievelingen nu der sekse was het, die onze Maurits van de straat had opgenomen. - Hij streelde her ligt gekwetste dier, en het scheen, dat het besef had van het betoonde medelijden. - Lijnslager deed van Dijk de schoonheid van dit beestje opmerken, daar

{==179==} {>>pagina-aanduiding<<}

het niet alleen in kleinheid, maar in schoonheid en glanzigheid van haar uitmunte. Na een kort beraad besloten zij, om het ongelukkig schepsel, daar zij vruchteloos naar deszelfs eigenaar omzagen, en het vooral Maurits niet van het hart mogt, om hetzelve, zonder opzigt, op nieuw aan gevaar bloot te stellen, met zich naar hun logement te nemen. Van Dijk schepte middelerwij] vermaak in te boerten over dezen vond; en onderscheiden wijzen voor te slaan aan zijnen reisgenoot, om dit diertje, als het genezen was, in eene doos als een geschenk aan Maria van Vliet te zenden. - Voorts spotte hij met de zoo hooge prijzen voor deze soort van honden, en verhaalde, hoe een inwoner uit de provincie Lemosois, waar men zich bijzonder op den Veehandel toelegt, vernemende, dat deze kleine hondjes te Bologne, tot buitensporige prijzen verkocht werden, wat onvoorzigtig van het kleine tot het groote besluitende, eene groote hoeveelheid kloeke honden naar de stad zond, om met dezelve een aanzienlijk voordeel te behalen, maar die welras als eene koopwaar, welke niet in trek was, onverkocht terugontving. - In hun logement teruggekomen, bevond Maurits de kwetsuur van geen belang en vatte ondertusschen, daar het dier hem alle vriendelijkheid, als of hij zijn meester was, bewees, eene groote genegenheid voor hetzelve op. Aan het diertje was geen bijzonder kenteeken, dan alleen een klein overblijfsel van een rozerood lintje om zijnen hals.
Eenige dagen onthielden zich de Reisgenooten te Bologne en bezagen alle de merkwaardigheden. Zij bezochten onder anderen het klooster der Olivetaner

{==180==} {>>pagina-aanduiding<<}

Monniken van St. Michiel de Bosco, toen een der prachtigste kloosters van Italie, van waar men een alleruitstekendst uitzigt heeft over de stad en de landstreek Bologne. Zij bewonderden daar, behalve de voortreffelijke voorhoven in het klooster zelve, den grooten schat van schilderijen door Guido en de Caracci's vervaardigd. Het werk van een' uit het laatst genoemd geslacht, dat der beroemde Caracci's, bewonderden zij mede in de Domkerk, waar boven het altaar de Boodschap aan Maria meer dan levensgrootte was afgebeeld. Zij bragten ook veel tijd door, met het bezigtigen der voornaamste kerken van Bologne. Bij uitstekendheid werden zij getroffen in de kerk van de Mendicanti di Dentro door het meesterstuk van Guido, aldaar op het hoofdaltaar geplaatst, zijnde genoegzaam in twee deelen gescheiden. In het bovenste werd het lijk van Christus voorgesteld, benevens zijne moeder en twee Engelen. In het benedenste gedeelte knielt de Heilige Jacobus met het kruis in de hand, vergezeld van eenige beschermheiligen van Bologne, alle in eene gestalte, die aanduidt, dat zij Christus aanbidden. Bovenal bewonderden zij, daarin het edele der uitdrukking in het beeld van Maria en het bevallige in dat van den eenen Engel. Ook beschouwden zij met verrukking de heerlijke paleizen, die Bologne oplevert, en van Dijk wist zich door gunstige aanbevelingen, die hij had als schilder, en Lijnslager door milde geschenken gelegenheid te verschaffen, om de uitmuntende voortbrengsels van Bouwkunde en Schilderkunst, bovenal binnen dezelve gevonden wordende, te bezigtigen. Zeer kwamen Maurits hier weder te stade de aanwijzingen der

{==181==} {>>pagina-aanduiding<<}

schoonheden, die het scherpziend schilderoog van van Dijk ontdekte, en waardoor deze in den geest van zijnen reisgenoot niet alleen eenen smaak voor het schoone deed geboren worden, maar tevens hem eene bekwaamheid in het juist beoordeelen der voortbrengsels van teeken- en schilderkunst verkrijgen deed, die hem aan de eene zijde veel genoegen veroorzaakte, door met meerder verstand kunstwerken te kunnen beschouwen, en aan den anderen kant hem beveiligde voor bedrog, waaraan somtijds onze landgenooten, zelfs nog heden ten dage, blootgesteld zijn. Toen bovenal moesten zij daartegen op hunne hoede zijn, daar ten dien tijde schilderstukken in alle aanzienlijke vertrekken de krijtwitte muren van de voorvaderlijke huizen bedekten.
Zij lieten ook de uitmuntende zijdemolens niet onbezocht, welke door het water gedreven werden. Daar zagen zij, dewijl zich Maurits door eene zeer ruime gift in eene der fabrijken den toegang baande, een groot rad vele honderde haspels met zijde in beweging brengen. Lijnslager beschouwde deze en alle andere buitenlandsche fabrijken met een zeer waarnemend oog, om zoo mogelijk zijn vaderland met knndigheden te verrijken. Daar hij van begrip was, dat Handwerken en Fabrijken, in een wezenlijk verband staande met den Koophandel, zamen zouden moeten werken, om zijn vaderland tot nog hoogeren trap van aanzien en rijkdommen te doen opstijgen, teekende hij ook alles, wat hij waargenomen had in de fabrijken der Buitenlanders, met groote naauwkeurigheid dagelijks op.
In het paleis Palazzo publico geheeten, waarin de

{==182==} {>>pagina-aanduiding<<}

Pauselijke gezant de Kardinaal Legaat en de Gonfaliera (de Pauselijke Vaandrager,) woonden, beschouwden zij, behalve vele natuurlijke zeldzaamheden door den beroemden Natuurkundige Ulisses Aldrovandus verzameld, bijna honderd boekdeelen, alle handschriften van dien ijverigen Natuuronderzoeker, behalve eene aanzienlijke verzameling van papieren, verre de gebondene handschriften overtreffende, in meer dan tweehonderd zakken, alle de voortbrengsels en aanteekeningen van denzelfden vlijtigen en verdienstelijken man.
Twee of drie dagen na hunne aankomst met elkander onder de bedekte Galerijen wandelende, viel van Dijks aandacht op eenen uitroeper, die aankondiging van verscheiden zaken deed, en onder anderen eenen prijs uitloofde van twintig Romeinsche Kroonen aan den genen, welke een zeker fraai Bologneesch hondje, waarschijnlijk met een rozenrood lintje om den hals, aan de eigenares Signora Vedova Farfalla, wonende bij het Palazzo Sampieri te regt bragt, 'er nog bijvoegende, dat het beestje verloren was geraakt op den laatsten dag van den omgang der Lieve vrouw de Gaudia. - Naauwelijks had van Dijk dit gehoord, of hij voegde zijn' vriend, die minder aandachtig op dat oogenblik scheen geweest te zijn, toe: ‘Vriend, op eene eerlijke wijze kunnen wij twintig Romeinsche kroonen voor onzen kleinen Bologneschen kostganger bij Signora Vedova Farfalla krijgen:’ Maurits, die, gelijk zich begrijpen laat, 'er verre af was, om dien gestelden prijs te willen verdienen, sloeg hem terstond voor, om, schoon het hem leed deed, dat hij van zijnen kleinen vondeling zou moe-
{==183==} {>>pagina-aanduiding<<}
ten scheiden, naar hun logement te gaan, en van daar met den verloren lieveling zich beide naar de eigenares te begeven. Zoo gezegd, zoo gedaan. Maurits hield het dier onder zijnen mantel verborgen, en zij klopten aan de woning van Signora Vedova Farfalla. De camieriere, de deur geopend hebbende, was de vraag om de Signora te spreken, maar deze gaf te kennen, dat zij sedert drie dagen voor niemand te spreken, en dat zij tegenwoordig ziek van droefheid was, dat alleen Signore Rosario haar in hare droefheid opbeurde. ‘Zeg,’ zeide van Dijk, ‘dat wij, schoon wij vreemdelingen en onbekenden zijn, eene goede boodschap brengen;’ en met een sloeg Lijnslager zijnen mantel op, en liet den kop van het hondje zien; dat of toevallig of uit besef, dat het in het huis was, waar het eigenlijk behoorde, terstond een luid geblaf aanhief. De camieriere scheen op dit gezigt betooverd te worden, en schreeuwde, dat de gewelven van den gang wedergalmden: nostra cara pupila è trovata, nostra pupila è trovata (onze lieve pupila is gevonden; onze pupila is gevonden.) Zoo schreeuwende en tierende liep hij naar de kamer van Signora Farfalla. Naauwelijks was de deur geopend, of reeds hoorde zij het gekef van den kleinen lieveling. Daar Signore Rosario hare hand juist vasthield, toen de deur geopend werd, rukte zij dezelve los en vloog werktuigelijk naar de deur, zeggende: Waar is mia pupila? - De camieriere, die in de deur stond, wees haar de vreemdelingen. ‘Treedt binnen Signori, treedt binnen,’ riep zij - en nu kon Lijnslager zijnen vondeling niet langer terughouden; hij nam een' eenigzins gevaar-
{==184==} {>>pagina-aanduiding<<}
lijken sprong en vloog kwispelstaartende met groote snelheid naar zijne meesteres. - Geene minnares ontvangt haren sinds hing afwezigen minnaar met grooter blijdschap dan nu de Weduwe Farfalla het diertje, dat zij den teederen naam van haren oogappel gegeven had, zij barstte in tranen van vreugde uit... en verzuimde door hare blijdschap bijna de beleefdheden, die zij aan twee welgekleede vreemdelingen schuldig was. Signore Rosario nam daarom die pligtplegingen waar. - Toen Lijnslager en van Dijk hadden plaats genomen, zeide Lijnslager ‘Signora! Het is mij een bijzonder genoegen, dat ik in staat geweest ben, om uwen lieveling, schoon hij reeds de mijne geworden was, terug te mogen brengen. Ik had hem op den dag van de processie, daar hij aan een zijner voorste pootjes een weinig gekwetst was, van straat opgenomen...’
Signora Farfalla (zittende nu met haar Pupila op den schoot, die tegen haar opklauterde en alle mogelijke liefkozingen bewees, daar hij reeds op lekkernijen en de oogenblikkelijk aangebragte melk onthaald werd, op eenen zeer teederen toon). Gekwetst... mia pupila gekwetst. -
Lijnslager. Maar tot uwe geruststelling, Signora weder geheel genezen...
Signora Farfalla. Waarmeê bid ik u, Signore, waarmeê zal ik u vergelden...
Lijnslager. Vergelden, Signora! dit komt geheel niet in aanmerking. De som van twintig Romeinsche kroonen begrijpt gij, dat ik niet behoef. Wilt gij die aan de armen schenken, zulks zal mij

{==185==} {>>pagina-aanduiding<<}

aangenaam wezen, regt aangenaam. En zoo het mij, eer ik uit deze stad vertrek, vrij staat, u nogmaals een bezoek te geven; zie daar alles, alles wat ik begeer.
Signora Farfalla. Gij begeert niets Signore! mijn huis en mijne tafel zijn geheel ten uwen dienst. - Zoo gij aanbevelingsbrieven mogt noodig hebben...
Van Dijk. (Op eene vrijmoedige wijze zich in het gesprek mengende). Ik moet u zeggen, Signora, dat mijn vriend de Hollander u gemakkelijker loslaat, dan ik, indien ik in zijn geval ware...
Signora Farfalla. Gij spreekt wel, Signore, gij spreekt beter dan uw vriend de Hollander. Maar wat zoudt gij dan verlangen?
Van Dijk. Iets, dat ik hem schenken zou.
Signora Farfalla. Iets dat gij hem schenken zoudt, spreek duidelijker.
Van Dijk. Ik zou, in de plaats van mijn' vriend zijnde, eene afheelding verzocht hebben van eene zoo schoone Signora, en wel in de beminnelijke gestalte der hartelijke vreugde over het terugvinden van haren lieveling.
Signora Farfalla. Gij zijt zeer galant, Signore! waarschijnlijk is uw vaderland Frankrijk en uw geboortestad Parijs.
Van Dijk. Verschooning, Signora! ik ben een geboren Antwerpenaar, een schilder van mijn bedrijf... Zoo gij mij intusschen wilde vergunnen, om zoodanig eene afbeelding van u te vervaardigen; ik zou mij geluk wenschen met een gelaat te mogen schilderen, dat mij tot een model van eene Madonna zou kunnen strekken.

{==186==} {>>pagina-aanduiding<<}

Signora Farfalla (zich tot Signore Rosario wendende). Zulk een beleefd verzoek kan men niet afslaan, wat zegt gij, Signore?
Signore Rosario (die van ter zijde met een oog vol jaloezij den schilder van Dijk begluurde en echter Signora Farfalla niet durfde tegenspreken). Zeker ... zeker Signora! ... is het voorstel van den vreemdeling ... aannemelijk ... schoon ik de eer ... niet heb van hem te kennen.
Lijnslager. Signore! Gij behoeft u niet te bekommeren, dat hij uwer schoonheid geen regt zal laten wedervaren.... Het is een der beroemdste Vlaamsche kunstschilders.
Van Dijk. Dit is de eerste maal, Signora! dat mijn vriend de wetten der vriendschap schendt, met mij in mijn aangezigt te prijzen.
Lijnslager. Ik ben gewoon de waarheid te spreken, Signora! en gij zult, indien gij mijn' vriend de eer vergunt, om u af te beelden, zelve beslissen, of ik eenvoudig de waarheid gesproken heb, dan of ik een vleijer geweest ben.
Signora Farfalla. Ik zal aan u verlangen voldoen: te meer omdat dan mijne pupila mede zal afgebeeld worden. Heden middag moet gij onze gasten zijn. Niet waar Signore Rosario?
Signore Rosario. (Met grooten tegenzin en zich half verbijtende.) Zeker! - Signora! heden middag...
Van Dijk en Lijnslager vonden geene redenen, om dit verzoek af te slaan, en de eerste maakte met eene ongemeene vlugheid eene schets der gestalte en houding, waarnaar hij voornemens was Signora Farfalla met haar pupila af te beelden. ‘Zoo u de

{==187==} {>>pagina-aanduiding<<}

stand niet behaagt,’ zeide hij, haar de omtrekken vertoonende, ‘zeg het mij... want waarom zou ik eene beminnelijke schoonheid niet in die gestalte plaatsen, die haar zelf de bevalligste schijnt...’ ‘o Gij vleijer!’ antwoordde Signora Farfalla. ‘Wat mijn' stand betreft, dien laat ik geheel aan u over, indien gij maar zorgt, dat mijn pupila vooral in een gunstig licht te voorschijn komt.’
Van Dijk (Met eene beleefde buiging). Uw verzoek, Signora, zal mij eene wet zijn: maar ik bid u vooral, dat gij die keeren, wanneer gij voor mij zit, u in dezelfde kleeding vertoont. Dit zwarte kleed zal uwe handen allerheerlijkst doen uitkomen, en daarop zal ook uwe pupila eene treffende vertooning maken.
Signora Farfalla. Het is mijn gewoon gewaad, Signore, dat ik draag, in mijnen staat als weduwe: want vijf maanden geleden heb ik mijnen man verloren.
De cameriere kwam nu juist berigten, dat de tafel gereed was. En nu begaf zich het gezelschap derwaarts. Zij plaatste zich tusschen van Dijk en Lijnslager, terwijl Signore Rosario verzocht werd de honneurs van de tafel op te houden. Onder den maaltijd was Signora Farfalla zeer opgeruimd, daar de gelukkige terugkomst van haar' pupila haren geest in de gunstigste stemming gebragt had: ja, zij was tot het luidruchtige toe vrolijk. - ‘Groot verschil’ kon Signore Rosario niet nalaten, vol gemelijkheid, op te merken, ‘groot verschil bij gisteren middag, Signora! - nu zoo opgeruimd en een hemel van genoegen op uw aangezigt, en

{==188==} {>>pagina-aanduiding<<}

toen...’ ‘Groot verschil zeker’ voerde zij hem te gemoet, ‘in mijne luim niet waar ... maar heb ik niet mijnen lieveling wedergevonden, en daar bij twee vrienden... Waarlijk die winst is te groot, om mij niet te verheugen...’ Op het nageregt verschenen de vruchten in twee zilveren mandjes, uit geestig zamengevlochten bloemwerk bestaande, in welks vervaardiging de Bolognezen van ouds zoo beroemd waren. Lijnslager kon niet nalaten, om over derzelver schoonheid zijne verwondering te betuigen, roemende bijzonder de dunheid en teederheid van de bladeren der bloemen. Dit bleef bij de edelmoedige Signora Farfalla niet onopgemerkt, schoon zij zich gedroeg, als of zij op dien lof geen' bijzonderen acht sloeg.
Van Dijk ging reeds den volgenden dag aan het schilderen der afbeelding van Signora Farfalla, en besteedde, behalve aan de bezigtiging van de bijzonderheden van Bologne met zijnen vriend Lijnslager, eenige dagen na elkander aan hetzelve, waarbij ook Signore Rosario dikwijls tegenwoordig was. Signora Farfalla was zeer gediend met de aangename verhalen, die van Dijk van zijne reizen en kleine lotgevallen wist te doen; terwijl hij haar ook wegens zijnen vriend Lijnslager, als die afwezig was, de gunstigste berigten mededeelde, en haar wenken gaf van zijne liefde voor een Hollandsch meisje, waaraan zijne geheele ziel verkleefd was.
Versteld stonden alle de huisgenooten, toen het schilderstuk van van Dijk af was, over de treffende gelijkenis. Zij zagen 'er hunne teedere, gevoelige en edelmoedige meesteres, met een gelaat, waarop de

{==189==} {>>pagina-aanduiding<<}

bevalligheid en schoonheid elkander den prijs betwistten, ontspannen door opregte vreugde. Haar open en gulhartig gelaat was met een' blos van vreugde overspreid, en haar nette mond ontsloot zich tot een lachje, dat het volgende oogenblik in een vriendelijk gezegde of een' kus kon overgaan. Hare zacht bruine oogen tintelden van vreugde. Bovenal was van Dijk gelukkig geslaagd in de schoone kleur van haren hals - en het was, of hare fraaije handen, waarvan 'er eene haar liefkozend hondje tegenhield, ver buiten de schilderij uitstaken. Over de afbeelding van pupila was Signora uitstekend voldaan - bedankte in de hartelijkste uitdrukkingen den schilder voor het gelukkig slagen - en beloonde hem met de rijkelijkheid van eene vorstin en op eene bedekte wijze, die de verheven kunst niet vernedert tot een werktuigelijk handwerk, maar een genie aanprikkelt, en dat streelend besef inboezemt, dat men hem door onderscheiding regt weêrvaren laat. - Daar nu de dag naderde, dat Lijnslager Bologne verlaten en van zijn' vriend van Dijk, die naarFlorence terug zou keeren, scheiden zou, drong 'er Signora Farfalla op, dat zij, den laatsten dag van hun verblijf te Bologne, bij haar den avond zouden doorbrengen, - en Lijnslager noch van Dijk vonden redenen, om dit te weigeren. In tegendeel zij namen hetzelve gereedelijk aan, daar zij rekenden op geen aangenamer plaats, en in geen beter gezelschap, dan dat van de beminnelijke weduwe den laatsten avond aldaar te kunnen doorbrengen, hetgeen nog lang daarna aan hun eene aangename herinnering zou kunnen verschaffen. Signore Rosario was wel geen zoo lustig man, als zij

{==190==} {>>pagina-aanduiding<<}

juist verlangden, ja hij scheen hun van tijd tot tijd stiller en ingetrokkener te worden, maar alles werd vergoed door de gulheid en gastvrijheid van Signora Farfalla zelve. Ook hadden zij dezen avond geen hinder van hem: want, schoon hij wel genoodigd was, om het gezelschap bij te wonen, liet hij met biljet, zijne ongesteldheid te kennen gevende, bedanken.
Signora beklaagde zich in het eerst nog al over zijn afzijn, omdat het juist de laatste avond was, maar van Dijk merkte aan: ‘Het is een oud gezegde, dat een gezelschap niet te klein is, wanneer het uit het getal der bevalligheden bestaat.’ Door veelvuldige aangename gesprekken vloog zelfs een gedeelte van den nacht voorbij, eer men aan scheiden dacht. De kleine Bolognees, die oorzaak tot deze aangename kennismaking gegeven had, zat den geheelen avond tusschen Signora Farfalla en Lijnslager in, en scheen in het afscheidsmaal deel te nemen. Met veel aandoening was het afscheid zelve, en Lijnslager, zoowel als van Dijk, moest de bekoorlijke gastvrouw beloven, zoo hij immer weder te Bologne kwam, dat hij zijn' intrek ten haren huize nemen zou. Stellig verzekerde haar van Dijk, dat hij van dat aanbod gebruik zou maken, als hij weder van Florence, na eenige maanden, terugkeerde. Met teedere omhelzingen geschiedde het afscheid - de tranen blonken zelfs in de schoone oogen van Signora Farfalla. - Het was nu in het holst van den nacht, en de maan aan het ondergaan, toen het paar vrienden met hartelijke adio's de Signora verliet. Onder de bogen eenige voetstappen gedaan

{==191==} {>>pagina-aanduiding<<}

hebbende, meenden zij eenig geluid te hooren, en op het oogenblik werden zij beiden aangegrepen. Lijnslager, die bij het eerst geruisch reeds iets kwaads vermoedde, daar hij een' karel zag vooruitschieten, greep terstond van zich, en gelukkig de hand, waarin dezelve een' dolk had. Hij wrong hem dien uit de hand en graauwde den aanvaller onder het losworstelen toe, dat hij een man des doods was, zoo hij niet asliet. Deze door het geweld, waarmede hij aangegrepen werd, verschrikt, en zich ontwapend ziende, nam gelukkig de vlugt; maar anders was het geval van van Dijk; deze was nog bezig met worstelen, en, schoon de dolksteek, dien hem zijne partij dacht toe te brengen, door de schemering mislukt was, deze was echter nog meester van den dolk, en zeker zou hij van Dijk gegriefd hebben, zoo niet Lijnslager, die ook veel sterker was dan dan zijn vriend, gelukkig was toegeschoten, scheurende, met veel drift den onbekenden moordenaar van zijnen vriend af. Hem eerst ruggelings achter over smijtende, en toen bij den strot grijpende - zeide hij: ‘Schelm! gij komt niet levendig uit mijne handen..’ ‘Santo Bastiano!’ riep hij op den grond uitgestrekt liggende, ‘Santo Bastiano!.’ Lijnslager nu bevende van drift duwde hem toe: ‘Santo Bastiano zal u niet beschermen, onverlaat, ‘zoo gij mij op het oogenblik uw' naam niet noemt, dan gaat de dolk in uw hart...’ ‘Help, help...’ riep de ellendige nog eens. ‘Geen woord meer,’ zeide Lijnslager, of het gaat 'er door, uw ‘medestander is gevlugt, en...’ ‘Nu,’ zeide de overwonnene, ‘ik verlaat mij dan op uwe edelmoedig-
{==192==} {>>pagina-aanduiding<<}
heid - ik ben Signore Bastiano Rosario.’ - ‘Booswicht!’ zeide Lijnslager - ‘gij Signore Rosario... ja ik hoor het nu aan uwe stem... Ha! was het, om dat belsche stuk uit te voeren, dat gij heden geweigerd hebt bij Signora Farfalla den avond door te brengen?’
Daar dit alles het bedrijf van maar weinige oogenblikken was, en in de duisternis voorviel, was van Dijk, die nog in zijne doodelijke ontsteltenis, zoodra hij losraakte, zich eenige stappen werktuigelijk verwijderd had, juist teruggekomen, toen Signore Rosario op eene zeer benaauwde wijze zijn' naam uitstamerde: ‘Ik bid u om verschooning en genade,’ ging hij voort, ‘denk, dat ik een Napolitaansch edelman ben...’ - ‘Omdat ik u voor een ongelukkig mensch houd,’ voerde hem Lijnslager te gemoet, ‘zou ik u die kunnen geven, niet omdat gij een Napolitaan of een Edelman zijt. - Kom, van Dijk! laten wij Signore Rosario naar ons logement mêenemen, opdat wij weten, wat 'er van de zaak is; daar is een, der dolken, bewaar gij dien; of Rosario misschien nog meer moordenaars gehuurd had, ik zal dezen voor mij houden.’ En met een verzekerde hij zich van Signore Rosario, die zich vruchteloos van dat oogenblik wilde bedienen, om zich zoek te maken. Daar deze gebeurtenis in het holste van den nacht voorviel en op een' zeer kleinen afftand van het hotel van Signora Farfalla, waar nog alle de bedienden in beweging waren, was het geschreeuw en geraas tot in die woning doorgedrongen. - Juist ging de deur van het hotel open, en 'er schoot een paar

{==193==} {>>pagina-aanduiding<<}

camierieri met flambouwen toe, als Signore Rosario zich zocht weg te pakken, en door de twee vrienden in zijne vlugt belet werd. Het masker, dat zijn gelaat bedekt bad, viel af... ‘Ha Signore, Signore Rosario!’ riepen de camierieri... ‘wat is u overgekomen... Gij ook hier nog, Signori...’ ‘Eene toevallige ontmoeting,’ stamelde Signore Rosario. Van Dijk sloeg nu voor, om van hem verzeld, terug te keeren naar het hotel van Signora Farfalla, maar Lijnslager, die, den angst van Rosario ziende, medelijden met hem kreeg, oordeelde het beter, dat zij met hem naar hun logement gingen, voor reden gevende, dat het gebeurde de Signora te zeer ontstellen zou; en verzocht zelfs de camierieri deze gebeurtenis te verzwijgen.
Nu trad Signore Rosario, bevende van benaauwdheid, tusschen van Dijk en Lijnslager naar hun logement, tusschen beide smeekende, dat zij hem los zouden laten; maar dat was geheel vruchteloos. In het Logement gekomen zijnde gebood Lijnslager eene flesch wijn te geven - en die gebragt zijnde, sloot hij de deur der kamer. - ‘Laten wij voor den schrik eerst drinken,’ - zeide Lijnslager, drie glazen inschenkende, en het glas kletterde tegen de tanden van Rosario, toen hij hetzelve bevende ledigde. - ‘Zeg ons nu,’ zeide Lijnslager, ‘wat heeft u kunnen bewegen, Signore, om het op ons beider leven toe leggen. Ik ben onbewust van u immer het minste gedaan te hebben, dat u kon beleedigen.’ - ‘Ik mede,’ hernam van Dijk ‘en evenwel de toeleg was buiten twijfel op ons.’ ‘Nu, Signore,’ ging

{==194==} {>>pagina-aanduiding<<}

Lijnslager voort. - ‘Gij zult nu wel aan ons de reden van dien boosaardigen toeleg willen openbaren... Spreek, wat hebben wij u misdreven?’
Signore Rosario. Gij niets, Signore, gij niets.
Van Dijk. En ik? en ik?
Signore Rosario. Gij, Signore, ja gij waart de oorzaak. Ik ben nu toch in uwe handen... Ik was bij het leven van Signore Farfalla de cicisbeo van Signora, en ik behoef u niet te zeggen, welk eene bevallige dame zij is. Ik voedde na den dood van haren man eene wel afgelegen, maar toch stille hoop, dat ik eenmaal haar echtgenoot worden zou, waardoor ik, bij het bezit van eene zeer schoone en brave Dame, in mijne merkelijk verachterde omstandigheden, uit vele zwarigheden zou gered worden. Ondertusschen kregen de Signori toevallig kennis aan haar huis, en, reeds den eersten avond, bespeurde ik, hoe bij uitstekendheid welkom gij waart. Bijzonder onaangenaam viel het mij, dat ik eene zoo groote genegenheid omtrent Signore van Djjk bij haar bespeurde, en hoe zij naar de oogenblikken reikhalsde, die zij in zijn gezelschap doorbragt, daar hij haar smaak en ijdelheid getroffen en gestreeld had, door het schilderen van haar afbeeldsel. Van dag tot dag nam mijne verbittering toe; ik vleide mij echter met uw aanstaand vertrek; maar gisteren bij Signora zijnde, liet zij, over uwe op handen zijnde heenreis sprekende, zich ontglippen: ‘Hetgeen mij het meest vertroost, is, dat ik hoop blijf koesteren, dat Signore van Dijk binnen weinige weken hier te Bologne zal terug zijn... Zoo die hoop niet in mijn hart leefde, dan zou ik krank van

{==195==} {>>pagina-aanduiding<<}

droef heid zijn...’ Nu ontvlamde mijn minnenijd zoodanig, dat ik moeite had denzelven voor Signora te bedekken, maar te huis gekomen, kon ik, die reeds door hetzelfde heimelijk verdriet, sedert de kennismaking met u, weinig geslapen had, geen oog luiken. Het was, of 'er een vuur in mijne hersens brandde... En eindelijk kwam ik tot het besluit, om mij van u te ontdoen...
‘Schurk!’ zeide van Dijk, in woede opvliegende. ‘Schurk! en niet alleen op mij, maar op mijn' vriends leven hadt gij het toegelegd.’ ‘Gij vreesde zeker,’ voegde Lijnslager hem toe, ‘dat gij in mij een' verdediger van mijnen vriend zoudt gevonden hebben.’
Signore Rosario. Dat is mij gebleken; gij weet, dat men hier te lande, vooral te Napels..
Lijnslager. Het leven zijner medemenschen minden acht, dan in mijn vaderland dat onzer huisdieren... Gij zoudt dan mijn' vriend en mij aan uwe jaloezij hebben opgeofferd...
Signore Rosario. Ik heb, zonder eenige achterhoudendheid, de waarheid gesproken, en ik ben geheel in uwe handen. Gij kunt mij bij het Geregt der stad aanklagen...
Lijnslager. Neen! Signore! dat zal mijn vriend van Dijk, zoo min als ik begeeren. Wij zijn geen lieden, die met eene hand vol bloeds gediend zijn. Zelfs vergeef ik u, wat mij betreft, den aanslag, dien gij op mijn leven waarschijnlijk door een' huurling, die u ook al vrij ongetrouw verlaten heeft, gedaan hebt...
Van Dijk. Ik begeer ook niet, Signore, dat gij, daar de zaak nog zoo gelukkig is afgeloopen, in han-
{==196==} {>>pagina-aanduiding<<}
den van het geregt valt, maar ik heb echter eene voorwaarde, dat gij nog, eer ik uit Bologne vertrek, u uit de stad zult wegmaken, en regelregt over Rome naar Napels begeven, en daar zoo lang vertoeven, als ik in het Toskaansche en het Bologneesche mij ophoude. Ik ben 'er op gesteld, dat ik den man, die het op mijn leven heeft toegelegd, na dit oogenblik niet wederzie, en daartoe zult gij u schriftelijk verbinden, of...
Signore Rosario. Gaarne - gaarne - maar ik ben door spelen gister avond bijna alles kwijt geraakt...
Lijnslager. Ik zal u wel zoovele kroonen geven, dat gij Napels bereiken kunt.
Signore Rosario. Ik moet bekennen, dat de Hollanders edelmoedige menschen zijn.
Lijnslager. Althans, Signore! zijn de Hollanders niet in staat op eene zoo verraderlijke wijze te handelen, om zich van hunne vijanden te ontdoen, gelijk in Italie plaats heeft. - De werking onzer hartstogten, zelfs die van den minnenijd, is gelukkig zoo hevig niet.
Van Dijk stelde nu een klein geschrift op, waarin hij den ondergeteekenden liet beloven, om zoolang zich te Napels te zullen onthouden, als zich de schilder van Dijk in het Toskaansche of Bologneesche ophield, anders vrijheid verleenende, om den aanslag door hem en zijnen medestander in dezen nacht gepleegd, aan het Geregt kenbaar te maken. - Met bevende vingers onderteekende Rosario dit geschrift - en na eenige Romeinsche kroonen tot reisgeld ontvangen te hebben, vertrok hij bij het aanbreken van den dageraad.

{==197==} {>>pagina-aanduiding<<}

Nu was ook weldra het tijdstip daar, dat de twee vrienden scheiden moesten. De getrouwe en kloeke verdediging van Lijnslager, welke de oorzaak was der redding van van Dijk, had het hart van dezen laarsten nog naauwer aan hem verbonden. Vertoeven kon Maurits niet langer, daar hij te Milaan brieven uit het vaderland wachtte, naar welke hij zoo hartelijk verlangde. Van Dijk intusschen zou het te verre van zijn ontwerp afgeleid hebben, zoo hij zich verder van Florence verwijderde, of zelfs langer te Bologne vertoefde. Geen van beide hadden zij verwacht, dat hunne harten zoo hevig zouden zijn aangedaan, waartoe echter ook waarschijnlijk het laatste voorval aan de zijde van van Dijk veel toebragt. Het was echter geheel geene verwijfde teederheid, die dit oogenblik de harten van de Nederlandsche jongelingen met het gevoel van droefheid overstelpte; neen! het was eene aan mannen passende gewaarwording van leedwezen over het aanstaand gemis van elkanders aangenaam en nuttig bijzijn, dat kort voor het oogenblik van scheiden hunne harten sneller slaan deed, en, daar het hun anders nimmer aan eenig onderwerp van gesprek ontbrak, hen nu eene lange poos deed stilzwijgen, dewijl zoowel de een, als de ander, het gevoel van inwendigen weedom verbergen wilde. Dit echter gelukte hun niet. - Maurits zeide, met eene stem, die de aandoening van zijn hart verraadde: ‘Wat zijt gij stil, van Dijk! Ik hoop toch niet, dat de onaangename ontmoeting van dezen nacht met den snooden Rosario u te grooten schrik heeft aangejaagd.’
Van Dijk. Vriend Lijnslager! die schrik is

{==198==} {>>pagina-aanduiding<<}

lang over, maar mij dunkt, dat gij mede buitengewoon somber zijt. Ik dacht om den onwaardigen karel niet meer: maar ik wil u wel zeggen, wat 'er bij mij hapert. Het spijt mij hartelijk, zeer hartelijk, dat wij scheiden moeten. Ik heb voor u eene zoo opregte achting en genegenheid opgevat, dat uw vertrek mij bedroeft ... en echter...
Maurits Lijnslager. Het moet zijn. - Beider belangen eischen de scheiding. Ja, van Dijk! 't Is bij mij hetzelfde geval. Ik gevoel, dat het mij veel, zeer veel kost u te verlaten. Dagelijks nam onze vertrouwelijkheid toe, en schoon 'er zeker in onze karakters verschil plaats heeft, was dat verschil zelf eene oorzaak van die verscheidenheid, die altijd eene groote levendigheid aan den omgang bijzet... Maar, hoe hard het ons vallen zal, het moet gebeuren...
Van Dijk. Ja, Maurits! wij moeten ons onderwerpen aan de noodzakelijkheid.
Maurits Lijnslager. Wij zijn ook geene kinderen of vrouwen. Van Dijk! laten wij ons niet te zeer bedroeven. Hoeveel mogelijkheid is 'er, dat gij eerlang te Amsterdam komt, waar zoovele lief hebbers der schilderkunst wonen; als ik dan daar teruggekeerd ben, en het zij ik op mij zelven wone, of nog bij mijne ouders in huis, dan, dan... verwacht ik van uwe vriendschap, dat gij nergens anders dan bij ons uwen intrek nemen zult...
Van Dijk. (Met een warm gevoel van vriendschap hem de hand reikende.) Daar is mijne hand, broeder! en bij dezen handdruk belooft mijn hart u eene bestendige vriendschap.
Maurits Lijnslager. Ook die beloof ik u van

{==199==} {>>pagina-aanduiding<<}

mijne zijde met alle opregtheid, - o beloof mij, dat gij mij van tijd tot tijd eenig narigt van uw verblijf, van uw wedervaren zult doen toekomen.
Van Dijk. Ik zal het mijne aangenaamste uitspanning rekenen, en niet in gebreke blijven, zoo ik van uwe zijde...
Maurits Lijnslager. Twijfelt gij? twijfelt gij ... van Dijk...
Terwijl zij spraken, kwam een camieriere berigten, dat het rijtuig voor Signore Lijnslager voor de deur was - en daar onze Maurits alles reeds den vorigen dag tot zijne afreis in orde gebragt had, gaf hij den camieriere last, om zijn koffer en valies maar op hetzelve te laden, en dat hij oogenblikkelijk volgen zou.
Zoodra als de camieriere vertrokken was, zeide Maurits. ‘Nu mijn vriend! laten wij het afscheid nu maar kort maken... God zij met u - God bewaar u! Heb dank voor alle uwe raadgevingen, die gij mij gegeven - voor alle de genoegens, die gij mij veroorzaakt hebt.’ Van Dijk ontbrak het bijkans aan woorden, eindelijk barstte hij uit: ‘Vaarwel, vaarwel, mijne goede Maurits! aan welken ik zoovele aangename ... dagen ... aan wien ik mijn leven...’ Meer kon hij niet - nu omhelsden zij elkander broederlijk, en met eenen broederlijken kus, welke, in die dagen, ook onder onze landgenooten, bij het afscheid van vrienden, algemeen gegeven werd, scheidden zij, terwijl de tranen in beider oogen stonden. - Een afgebroken adio klonk van wederzijde, tot het voortrollen van den wagen den klank der stem verdoofde, en een vrien-
{==200==} {>>pagina-aanduiding<<}
delijke groet aan dit aandoenlijk tooneel een einde maakte.


Veertiende hoofdstuk.

Lijnslager, die den laatsten nacht slapeloos had doorgebragt en wiens hart door onderscheiden aandoeningen geschokt was, poogde nu, in zijnen mantel gewikkeld, zich aan den slaap over te geven, daar hij rekende, dat hij, zoo hem zulks gelukken mogt, met opgeruimder geest te Modena zou aankomen, waar hij echter voornemens was niet langer, dan volstrekt noodzakelijk, te vertoeven. Maar deze poging mislukte, - daar hij weldra zich tegen zijnen dank herinnerde, wat hij aan zijnen vriend van Dijk verloren had. Doch, hoe diep hem het afscheid getroffen had, en hoeveel ledigs het gemis van van Dijk in zijn hart veroorzaakte, 'er heerschte echter in hetzelve eene veel grootere kalmte, dan toen hij bij zijn vertrek uit Holland Maria van Vliet verlaten had. Hij maakte dus vergelijkingen tusschen de vriendschap en de liefde, en was nu reeds een goed eind wegs buiten Bologne. Bij eene bogt van den weg, zag hij nog eens de geheele stad in hare volle grootte, met alle hare prachtige kerken en torens, waaronder de scheve toren van de Garisendi zoo dikwerf van nabij beschouwd, nu nog voor het laatst zijne aandacht trok. Vooruitziende viel hem een wandelaar in het oog, die het voorkomen had van een' geestelijke, en zeer langzaam ging. Hem bijna op zijde gekomen,

{==201==} {>>pagina-aanduiding<<}

zag hij, dat het een zeer eenvoudig gekleed oud man was, een klein boekje in de hand houdende. Het begon met het schijnen van de zon al vrij warm te worden. De grijsaard groette zeer vriendelijk, toen hem de wagen voorbijreed. ‘Houd eens op,’ riep Maurits den voerman toe - en daar nu welras de grijsaard hem op zijde was, vroeg hem Maurits, of hij, dewijl 'er toch ruime plaats op het rijtuig was, zoo hij oogmerk had om naar Modena te gaan, en dewijl het weder heet zou worden, bij hem op wilde stijgen. ‘Ik moet naar Modena,’ zeide hij, ‘en kan uw vriendelijk aanbod niet weigeren; ik ga een' ouden vriend, die op sterven ligt te Modena, bezoeken, en daarom hoe eerder ik 'er ben, hoe beter...’ En nu plaatste hij zich naast onzen Lijnslager, die, het oogmerk van den grijsaard vernemende, en zich deszelfs stervenden vriend voorstellende, een hartelijk deel nam in het lot van den ouden man. Maurits zeide na een oogenblik stilzwijgens: ‘Ik zag u aan voor een' geestelijke, maar ik geloof toch niet, dat dit het geval is.’
De oude Man. Neen! Signore! schoon ik tot dien stand in mijne jeugd was opgeleid, heb ik, na eenige proefjaren, dien vaarwel gezegd, omdat ik in de gelofte van een ongehuwd leven zwarigheid maakte. Zoo ik tot dien stap niet gekomen was, en in het klooster was aangenomen, zou ik zeker een veel ruimer en rijkelijker leven geleid hebben;... maar of ik daarom wezenlijk gelukkiger zou geweest zijn, daaraan twijfel ik. Ik ben nu een oud man, gelijk gij ziet - ik heb mijne lieve vrouw, met welke ik meer

{==202==} {>>pagina-aanduiding<<}

dan veertig jaren, schoon bekrompen, genoegelijk geleefd heb, verleden jaar verloren. - De twee kinderen, die zij mij geschonken had, waren haar reeds vooruit gegaan, zoodat ik nu genoegzaam alleen op de wereld ben ... want ik ga nu de oogen luiken van mijn' ouden vriend... en op mijne jaren, en, in mijne omstandigheden krijgt men zoo ligt geene nieuwe.
Lijnslager. En gij schijnt echter niet zeer neerslagtig.
De oude Man. Ik heb te veel redenen, om God voor alle de goede gaven, die hij mij onverdiend geschonken heeft, te loven, dan dat ik een treurig gelaat zou toonen, of een ondankbaar hart omdragen. Ik heb veertig jaren eene brave en beminnelijke vrouw gehad - mijne twee zonen heb ik verloren, en hunne dood doet nog mijne ziel gevoelig aan - maar, zoolang zij geleefd hebben, veroorzaakten zij mij niet dan genoegens, zoo door hunne bekwaamheden als, en dat zegt nog meer, door hunnen deugdzamen wandel... Mijn vriend, die nu op sterven ligt, heeft meer dan eene halve eeuw mijn vriend geweest. Ik zou te veel van den Hemel wenschen, indien ik begeerde, dat hij, om mijnen wil, zijn ellendig ligchaam langer zou omdragen.
Lijnslager. Ondertusschen, als nu die vriend ook dood is, zijt gij alleen.
De oude Man. Gij meent, dat dan die personen weg zijn, die mij met een' bijzonderen band aan deze wereld verbinden. Dat is zoo, maar ook zooveel ligter zal het mij misschien vallen, om dit mijn aardsche kleed af te leggen, als mij God daartoe oproept ... en 'er is ook nog eene vriendin, die mij

{==203==} {>>pagina-aanduiding<<}

niet zal verlaten, of de ramp der blindheid moest mij treffen...
Lijnslager. Eene vriendin?...
De oude Man. Ik meen de Letteroefening. Als mijne ziel door treurigheid overvallen wordt, en wie kan zich daarvoor altijd behoeden, vind ik daarbij opbeuring en troost, ja allengskens keeren het genoegen en de vreugde weder.
Lijnslager. Daarom waart gij dan misschien ook bezig met lezen onder den weg.
De oude Man. Juist geraden, Signore! Ik heb dezen weg tusschen Bologne en Modena misschien honderd malen en meer gewandeld, en ik heb zoovele kennis aan alle de omgelegen voorwerpen gekregen, dat zij, in buitengewone omstandigheden, geene genoegzame afleiding aan mijnen geest geven. Ik heb ook altijd den eenen of anderen klassieken schrijver bij mij; en hoeveel ik die lees of herlees, altijd vind ik daarin nieuwe schoonheden; daarenboven is de grond van Italie zelve een klassieke grond, en schoon vele steden verdwenen zijn, en de meeste gedenkteekenen der oudheid in stof en puin vergaan, 'er zijn toch nog vele sporen van overgebleven; de landstreek en luchtstreek zijn dezelfde, als toen de heldere geest van eenen Cicero de edelste voortbrengsels der welsprekendheid vervaardigde - als toen de vrolijke dichtader van Horatius vloeide... In de namen zelfs der steden, schoon door den Italiaanschen tongval eenigzins verbasterd, treffen wij die aan, welke zij in de geschriften der beroemde schrijvers en dichters dragen. Lucanus lag nu bij mij aan de beurt, om mijn reisgenoot te zijn, een dichter, die zeker wel

{==204==} {>>pagina-aanduiding<<}

niet halen kan bij den grooten Virgilius, maar mij echter altijd bijzonder waardig is, om de edele en vrijheidlievende gevoelens, die 'er in zijne gedichten doorstralen. In deze las ik straks nog een gedeelte, waarin hij van eene belegering spreekt, die de stad Modena, toen Mutina geheeten, onder den beroemden Romein Brutus, die den dwingeland Caesar van het leven beroofde, van Antonius uitstaan moest. Ik herinnerde mij daarbij ook, hoe Modena aan dien laatsten Romein tot eene schuilplaats verstrekt heeft. Ik geraakte dit lezende geheel verplaatst in de dagen der oudheid. Ik scheen eene halve eeuw voor de geboorte van Christus te leven ... ik gevoelde, dat mijn hart sneller klopte, ja, mijn borst zwol op de gedachte, dat ik een afstammeling dier oude Romeinen was, die zoovele groote mannen en kloeke voorstanders der burgerlijke vrijheid hebben opgeleverd, en die, toen de dwingeland Caesar den voet op den nek der Romeinsche vrijheid gezet had, de laatste poging aanwendden, om door den val van dien Overheerscher, het gemeenebest te redden... Maar ik verveel u misschien, Signore! door de geestdrift waarmede ik spreek ... vergeef het mij ... ook de ouderdom valt snapachtig, bovenal, wanneer zij op van ouds geliefde onderwerpen terugkeert. Gij zijt ook waarschijnlijk een vreemdeling, althans uw tongval van het Italiaansch is die van geen der gedeelten van mijn vaderland - en gij zult dus weinig belang stellen in de dweeperijen van een' grijzen Italiaan, die zich op de Oudheden van zijn Vaderland - op de groote mannen verheft, welker schaduwen thans alleen in de geschriften der geschiedschrijvers en dich-
{==205==} {>>pagina-aanduiding<<}
ters overig zijn. - Misschien zijt gij ook geen geleerde... Gij lacht mogelijk in u zelven, dat een oud weerloos man, als ik ben, in een land, waar het geslacht der Brutussen, dat van de voorstanders der burgerlijke vrijheid is uitgestorven, nog van dat zoo lang verdwenen gemeenebest spreekt, ... dat ik gloei op het herdenken van die dagen, toen zich de voortreffelijke vermogens der Romeinen, zonder dwang, mogten ontwikkelen, toen elk Romein gevoelende, dat hij een burger, dat hij een lid, een gedeelte van het gemeenebest uitmaakte, met edele fierheid het hoofd boven stak, voor de dwingelandij meer dan voor den dood gruwende.
Lijnslager. Ik hoor u met veel genoegen spreken, Signore, schoon gij het wel hebt, dat ik een vreemdeling en geen geleerde ben. Ik ben een koopman, en heb dus geene geleerde opvoeding genoten; evenwel heeft mijn vader mij genoeg van de Romeinsche Geschiedenis laten leeren, om te weten, welke verdienstelijke mannen de Brutussen geweest zijn. Wat uwe gevoelens betreft over de vrijheid - o het is 'er zoo verre af, dat mij die gevoelens belagchelijk zouden schijnen, daar ik geboren en opgevoed ben in eene Republiek, die, nog geen vijftig jaren geleden, voorbeelden heeft opgeleverd van heldenmoed en vrijheidsliefde, die wel vergeleken mogen worden bij die van uwe oude Romeinen...
De oude Man. o Dan zijt gij een Hollander...
Lijnslager. Dat ben ik, Signore, en daar stel ik mijne eer in.
De oude Man. Daar moogt gij trotsch op zijn... o Ik word jong op de gedachte, als ik het geluk had

{==206==} {>>pagina-aanduiding<<}

van nog eens dat nieuw gemeenebest te mogen beschouwen... 'Er moet geen streelender gevoel voor den mensch zijn, dan een burger of inwoner te zijn van een opkomend Gemeenebest, dat even aan de kluisters van geweld en overheersching ontworsteld is - waar de grijsaards, nog de lidteekens der wonden vertoonende, die zij met hunne gevallen spitsbroeders, en de verdedigers der vrijheid van hun vaderland, of tot stichting van het gemeenebest ontvingen, hunne zonen inscherpen, om, zoo zich een nieuwe vijand tegen die dierbare panden mogt verheffen, lijf en leven voor derzelver behoud op te offeren.. Gij zijt een Hollander - en dus een landgenoot van den beroemden Erasmus van Rotterdam... Misschien, daar gij een koopman, zijt, wel een stadgenoot van hem?
Lijnslager. Neen! Signore! schoon ik in die stad verscheidene dierbare vrienden heb, ik ben een Amsterdamsch Burger.
De oude Man. Een burger van het magtig Amsterdam te zijn, dat aan het hoofd van uw jeugdig gemeenebest, als de eerste koopstad van Europa, beroemd is, moet in u een verheven gevoel verwekken, daar het immers, in welke stad van koophandel gij uwe voeten zet, genoeg is, u een' Amsterdamsch koopman te noemen, om voor een voorzigtig en verstandig koopman van het volkomenste krediet gehouden te worden.
Onder deze en dergelijke gesprekken kwamen zij te Modena aan, en de onbekende reisgenoot wees hem bij de nadering van Modena, in eenen fraaijen vruchtbaren oord gelegen, de voornaamste gebouwen

{==207==} {>>pagina-aanduiding<<}

der stad aan, en vestigde zijne aandacht bijzonder op den toren van de Hoofdkerk, zijnde geheel van marmer, en tevens een der hoogste van Italie.
Den wagen afgestapt zijnde, ging de onbekende oog een eind weegs met onzen Maurits, tot dat hij aan de straat gekomen was, waarin zijn vriend woonde. Hier nam hij op eene zeer vriendelijke wijze van den jeugdigen reiziger afscheid, en wenschte hem eene gelukkige terugreis naar zijn zoo beroemd, als gelukkig vaderland. Maar kort hield zich Maurits op te Modena, daar hij nog voor den avond te Parma wenschte te zijn; - dit ook belette hem zich eenigen tijd te Reggio op te houden. Hij beschouwde daar echter nog in het voorbijgaan, een oud basrelief, waarop men voorgaf, dat de beeldtenis van Brennus, die eenmaal geheel Rome behalve het Kapitool verbrandde, gevonden werd. Het trof toevallig, dat hij met een' Reggiosch burger, die naar Parma moest, overeenkwam, om te zamen op hetzelfde rijtuig te vertrekken. Het was een aardig geestig jongman, die op hunne reis met veel lof van zijne stadgenooten sprak, en gelijk meest alle lieden, die nooit hunne voeten buiten hun vaderland zetten, zelfs de kleinigheden, die hunne geboortestad beroemd maken, opvijzelen, zoo roemde hij zijne stadgenooten over hunne keurigheid in het vervaardigen van heerlijk werk in ivoor, en het vervaardigen van sporen; terwijl hij die van Modena belachte, omdat die zich verhieven over het maken van uitmuntende maskers. -
Meer reden vond Maurits, dat hij had, om zich op zijne geboortestad te beroemen, als waar een der grootste Italiaansche Dichters het daglicht zag, de

{==208==} {>>pagina-aanduiding<<}

beroemde Ludovico Ariosto. Met veel vuur zeide hij: ‘Ferrara, dat het geluk heeft, om het graf van dien beroemden Dichter te kunnen vertoonen, die naar mijn gevoelen niet minder is dan Tasso, zou nu ons gaarne de eer betwisten, dat Ariosto te Reggio geboren is... Zijne Orlando furioso en zijne Supporiti zullen altijd zoolang 'er Italiaansch gesproken wordt, en misschien langer, tot eene eeuwige eer van onzen stadgenoot strekken.’ En nu begon hij uit Ariosto eenige regels op te zeggen, zijnde de beschrijving der Echo beginnende:

Una Ninfa, ch'al dir d'altrui risponde, 
Ma cominciare a dir ella non puote &c. 


Met groote snelheid, maar tevens met groote welluidendheid droeg hij eenige regels voor, en Maurits betuigde hem zijnen dank niet alleen voor de uitmuntende schoonheden, die hij hem leerde kennen, maar ook voor de fraaije wijze, op welke hij die voordroeg; zijn leedwezen betuigende, dat zij zoo spoedig van elkander zouden moeten scheiden, daar hij izich anders beloofde, om, met hem verkeerende, het gebrekkige van zijnen tongval ongemerkt te zullen kunnen verbeteren. - Zij aanschouwden, toen zij de Ensa overgetrokken waren, op eenen breeden weg gekomen, de trotsche torens reeds van Parma. De Reggiosche jongeling beval bijzonder Maurits aan, om, zoo 'er gelegenheid was, gelijk hij meende, dat juist dien dag plaats had, den schouwburg van Parma te gaan bezoeken; welks gelijken zelfs de tegenwoordige tijd, aan geen oord der wereld, oplevert.
Naauwelijks was bij het vallen van den avond Lijnslager Parma binnen gereden, en had zich een

{==209==} {>>pagina-aanduiding<<}

verblijf voor eenen nacht aangeschaft, of hij vernam naar den schouwburg, en verstond al spoedig, dat juist dezen avond ter gelegenheid van het Huwelijk eener dochter van den Hertog aldaar eene bijzonderheid plaats zou hebben in de vertooning, waartoe het tooneel wel ingerigt, doch waarvan maar zeldzaam en alleen bij huwelijken van voorname personen gebruik gemaakt werd. - Eene groote menigte volks stroomde derwaarts, doch daar het gebouw meer dan zes duizend, ja zoo sommigen willen, twaalf duizend menschen bevatten kon, vond onze Maurits nog gemakkelijk gelegenheid, om 'er plaats te krijgen. Maar hoe stond hij bij het binnentreden verzet, daar hij hier het meesterstuk van den grooten Bouwkundige Vignole aanschouwde. Hij zag twaalf boven elkander verheven rijen zitplaatsen, rondom de zaal gaande, geheel in den smaak der Romeinsche, Amphitheaters, in de rondte meer dan honderd ellen lang, zijnde de leuning beneden met kunstige Geniën van vier en twintig voeten hoog versierd, welke alle fakkelen in hunne handen droegen, die de schouwburg zaal verlichtten. Doch, hetgeen bovenal hem verbaasde, was, dat hij in plaats van het parterre een' grooten waterplas aanschouwde. Het duurde niet lang, nadat de Hertoglijke familie plaats genomen had in eene van goud schitterende loge, of hij ontdekte, dat men 'er in navolging der ouden eenen scheepstrijd vertoonen zou. Hij zat met eene ingespannen verwachting op het vlak des waters te staren, en weldra verschenen 'er fraai vergulde gondels, die, bij het fakkellicht, en de verdere aangebragte verlichting, eene zeer vreemde vertooning op-
{==210==} {>>pagina-aanduiding<<}
leverden; doch schoon Maurits met zekere voldoening den scheepstrijd beschouwde, die 'er tusschen deze gondels geleverd werd, en zich verwonderde over de uitvinding, om, in een gebouw, schoon van een' zoodanigen omvang, eene levendige schilderij te geven van een zeegevecht, hij was echter niet zoo volkomen meester van de aandoeningen, die de kleinheid van deze gondels, in vergelijking van de magtige zeekasteelen, die hij dagelijks in zijn vaderland en voor zijns vaders woning van kindsbeen af aanschouwd had, in hem veroorzaakte, of zij trokken de aandacht van eene naast hem zittende fatsoenlijke vrouw, die hem op eene zeer bedenkelijke wijze, half ernstig half schertsende vroeg: ‘of dit kunstig nagemaakt zeegevecht zijne goedkeuring niet wegdroeg?...’
Maurits. (Op eene zeer beleefde wijze.) Ik bewonder het, Signora!
De Signora. Ik meende, dat ik een' glimlach op uw gezigt zag, Signore! -
Maurits. 't Is mogelijk, Signora! maar dan was het zeker eene invallende gedachte. Geenszins...
De Signora. o Ik merk aan uwe taal, Signore! gij zijt zoo wel een vreemdeling, als ik...
Maurits. Ik schaam mij niet te bekennen, dat ik een Hollander ben, en gij, Signora!
De Signora. Ik ben uit Portugal. - Lissabon is mijne geboorteplaats; maar belangen met het Hof van Farnese hebben mijn' Echtgenoot genoodzaakt, om hier zich eenigen tijd op te houden. Gij zult dan in uw vaderland, zoowel als ik in het mijne, wel grooter schepen gezien hebben, waarin alle deze gondelt-
{==211==} {>>pagina-aanduiding<<}
jes zouden kunnen worden opgepakt, zonder dat het schip een duim breed zou zinken.
Maurits. Juist Signora - juist - en wilt gij nu de reden van mijnen glimlach weten, ik durf die u nu wel zeggen. Ik stelde mij voor, dat hoe uitgebreid deze zaal ook zijn mogt, welk eene uitgebreidheid eene zaal zou moeten hebben, om een scheepsgevecht van den tegenwoordigen tijd voor te stellen. De belagchelijkheid van dit denkbeeld vermeesterde mij voor een oogenblik, maar ik wensch mij geluk, dat mijn glimlach door eene vreemde Signora gezien is, welke dien verschoonen zal.
De Signora. Zeker, Signore! Ik heb geen zwak op dit bijzonder schouwspel, welks weergaê toch nergens in Europa vertoond wordt.
Maurits. Verschooning, Signora, in mijn vaderland, in mijne geboortestad heeft men iets diergelijks, schoon het tooneel veel grooter en in de open lucht is. Mijne geboortestad Amsterdam ontleent haar' naam van een' stroom den Amstel, die echter bij groote rivieren vergeleken klein en naauw kan genoemd worden. Daar alles bijna in mijne geboortestad, gelijk ook in de uwe, van koophandel en zeevaart bestaat, en wij dikwijls genoodzaakt zijn, om op zee onze regten te doen gelden door zeegevechten, zijn aller harten vol van zeevaart en oorlogschepen. Zelfs daarin deelen onze uitspanningen. Gij begrijpt, dat 'er zeer vele gegoede burgers fraaije kleine vaartuigen en sierlijke jagten nahouden.
De Signora. Zeer duidelijk, want ook in mijn vaderland, het vaderland van Vasco de Gama, krielt het van alle soorten van vaartuigen, waarin zich

{==212==} {>>pagina-aanduiding<<}

de jeugd oefent, om eenmaal den Taag met den Oceaan te verwisselen ... maar ga voort.
Maurits. In den zomer begeven zich alle die kleine vaartuigen, alle die sierlijke jagtjes, naar den Amstel, en bootsen daar in het klein eene scheepsvloot na. Een der grootste jagten is het Admiraalschip, een ander dat van den Vice-admiraal - een derde dat van den Schout bij racht, en als dan de wind eenigzins gunstig is, maakt die binnenlandsche Vloot in den bogtigen Amstel, aan de eene zijde met geboomte beplant, en rijk voorzien van Hofsteden, afgewisseld met weilanden, een bekoorlijk gezigt, dat ik (luisterde hij haar in) en zoo ik vertrouw, ook gij, de voorkeur geven zoudt boven dit, hoe schitterend, toch altijd gesloten en bekrompen schouwspel.
Zeer toonde zich de Portugesche ingenomen met dit gesprek van Lijnslager, en deelde het aan haren Echtgenoot mede, die aan hare andere zijde zat. - Het gesprek werd nu levendiger en het bleek daaruit, dat zij toevallig niet alleen in hetzelfde logement zich onthielden, maar dat zij ook voornemens waren, den volgenden dag naar Milaan over Piacensa te vertrekken. Toen zij 's middernachts uit den schouwburg kwamen, moest 'er echter nog iets gebruikt worden, en onder dit avondmaal maakte Lijnslager nader kennis met Signore di Braga en zijne vrouw, in welker karakter hij het levendige, vrolijke en edelmoedfge, dat over het algemeen den Portugezen wordt toegeschreven, zag doorblinken, en sprak te vrijer met hun, daar hunne landgenooten, onder de overheersching van Spanje zuchtende, toen ter tijde reikhals-
{==213==} {>>pagina-aanduiding<<}
den, om zich van deszelfs juk te ontslaan, even als de Nederlanden.
Schoon het hem leed deed, dat hij het volkrijke en schoone Parma niet van naderbij kon leeren kennen, vertrok hij den volgenden dag wel te vreden over het door hem aangetroffen reisgezelfchap. Het bleek Lijnslager al spoedig, dat de handel van Signore di Braga bestond in juweelen, waardoor hij met de meeste der hoven van Europa veel had te stellen, en hem eene beschaafdheid van omgang aankleefde, die, schoon wel iets hebbende van die van eenen hoveling, echter over het algemeen zeer aangenaam was. Signora di Braga was eene vrouw van middelbare jaren, van veel opmerking, en die veel smaak in de schoonheden der natuur vond, bezittende die bevalligheid van zeden en lieftalige gemeenzaamheid, welke eene standhoudende aangenaamheid aan het vrouwelijk karakter bijzet. Zoo zeide zij bij gelegenheid, dat hij op den weg tusschen Parma en Piacensa de uitstekend fraaije weiden bewonderde: ‘Gij zijt te Parma geweest, en hebt geene Parmesaankaas geproefd. Nu gij behoeft u deswegens niet te bedroeven, want in de omstreken van Piacensa en Lodi wordt zij nog voortreffelijker gemaakt. Ik zal u nog heden te Piacensa dezelve laten proeven.’ - Dan weder deed zij aan Lijnslager opmerken, hoe kunsteloos zich de wijngaardranken om de langs den grooten weg geplante olmen slingeren. Signore di Braga leidde, toen zij te Piacensa gekomen waren, Maurits in de Casino van den Adel, en als zij in hun logement teruggekeerd waren, betuigde Maurits zijne verwondering over de vele rijke

{==214==} {>>pagina-aanduiding<<}

equipagien, die hij op de stradone of groote straat gezien had, daar hem de staat van Piacensa anders alles behalve bloeijende voorkwam, en het volk 'er zeer armelijk uitzag. Met eenen grimlach antwoordde Signore di Braga, zich tot zijne vrouw wendende. - ‘Hoor onzen Hollandschen reisgenoot eens spreken. Hij meet in zijnen geest met eenen Hollandschen maatstaf deze kleine Italiaansche staten af, die de ellendige overblijfsels en ruïnen van kleine gemeenebesten zijn. Gij hebt geene kennis aan den Adel, Signore!’
Maurits. Met uw welnemen, Signore, wij hebben in Holland wel degelijk adelijke geslachten... Onze Brederodes, onze Wassenaars, onze Noordwijken...
Signore di Braga. Wel gezegd ... maar wat is in een gemeenebest van kooplieden, zoo als het uwe, de adelstand, waarlijk niet meer dan een zekere naam, een titel, waarop zich die geslachten, in vergelijking althans met den adel hier te lande en in andere oorden van Europa, niets aanmatigen. Ik ben maar eenmaal in uw vaderland geweest, en wel aan het hof van Prins Maurits, daar ik eenige juweelen geleverd had aan zijne zuster Emilia, die met Don Emmanuel mijnen landgenoot in stilte gehuwd was; ja aan dat Hof heerschte overvloed, maar tevens een burgerlijke smaak; Maurits is een vorst, maar hij gevoelt zelf, dat hij aan het hoofd van eene Republiek staat - en uwe adelijke Heeren zijn de medegrondleggers van uw Staatsbestuur, waarin elk door eigen vlijt en deugd zich tot eene hoogte kan opbeuren, die hem van alles onafhankelijk maakt, behalve van zich

{==215==} {>>pagina-aanduiding<<}

zelven en zijnen God... Maar hier, Signore, hier bestaan slechts twee standen - de adel en de gemeene man, want de middelklasse, waar in de zenuw en kracht voor den staat gelegen is, ontbreekt bijna geheel... Heeren en slaven ... zie daar al, wat gij ontmoet - pracht en armoede...
‘Zoo’ zeide Signora di Braga ‘zoo spreekt mijn man altijd, als wij alleen zijn, Signore, maar ondertusschen hij leeft van den adel en de grooten. Ik vind dat niet heel dankbaar.’
Signore di Braga. Ik heb meer dan anderen gelegenheid, om die hoogere klassen van nader bij te leeren kennen. En schoon ik haar met alle bescheidenheid en beleefdheid behandel, ondervind ik te dikwijls, niettegenstaande zij zuchten onder hetgeen zij mij wegens leverantien schuldig zijn, uit welk oogpunt zij mij beschouwen. Zij zullen het niet met ronde woorden zeggen, maar in hunne harten gelooven zij, dat zij andere menschen zijn, dan wij.
Signora di Braga. Evenwel zij eten en drinken, worden ziek en sterven als de geringste bedelaar.
Signore di Braga. Ik sta het u toe ... maar zij zijn zoo van der jeugd af ingescherpt, dat zij eene verhevenere soort van wezens zijn, om welker wil alle de andere geschapen zijn, dat zij het in goeden ernst eene beleediging zouden achten en dadelijk achten, als een verstandig en braaf man uit den burgerstand, zoo als zij het heeten, zich met hun voor een oogenblik gelijk durfde stellen. Wat mij betreft... ik heb één genoegen, en dat zullen zij mij niet ligt ontnemen...
Maurits. En dat bestaat?

{==216==} {>>pagina-aanduiding<<}

Signore di Braga. In hen, als ik met mijne lieve vrouw alleen ben of bij een' goed vriend, over hunne dwaasheid uit te lagchen... Maar, en dat doet mij zooveel leed, dat is het geval van maar heel weinigen, vooral in deze landen; hier buigt zich de ongelukkige verdrukte en uitgemergelde menigte in hunne tegenwoordigheid, maar zucht en jammert in eenzaamheid - en eet het brood, zoo het dat heeft, en niet alleen van zekere aardvruchten leven moet, waarin de omstreken van Piacensa zoo overvloedig zijn, terwijl de tranen van gebrek en verdrukking langs de kaken loopen.
Maurits. (Eene kleur van verontwaardiging krijgende, terwijl Signore di Braga deze woorden sprak.) Neen! zoo, schoon 'er ongelijke standen in Holland zijn, en die moeten 'er wezen, zoo wordt 'er in Holland niet met de menschen gehandeld. 'Er zijn ja ook armen, maar, daar het ons land sedert het twaalfjarig bestand, dat nu bijna ten einde zijn zal, van alle zijden voorspoedig gaat, kan elk, wie gezonde leden en gezonde hersenen heeft arbeiden, en, zoo hij dus arm is, is het bijna altijd zijn eigen schuld...
Signore di Braga. In de meeste Staten van Europa behoort de armoede en domheid van het volk tot het staatkundig stelsel...
Maurits. Ook de domheid? ... en bij ons wordt alles aangewend, om het volk op te schranderen.
Signore di Braga. Dat geloof ik gaarne, maar, in uw land, in uw gemeenebest, worden de menschen nu opgevoed, om menschen te zijn, om hunne

{==217==} {>>pagina-aanduiding<<}

zedelijke en verstandelijke vermogens, naar behooren, te gebruiken, en daardoor nuttig aan den staat te kunnen wezen door hun bedrijf, koophandel, of zeevaart; maar, in landen, waar het onmogelijk is, dat de menschen hunne waarde gevoelen, ja waar alles aangewend wordt, om die uit te blusschen, is het het belang van den vorst en van den adel, om het gevoel van de waarde der menschelijkheid te laten slapen - want hoe dommer, hoe onkundiger het volk gehouden wordt, des te beter laat het zich als lastdieren besturen.
Signora di Braga (tegen Lijnslager). Zoudt gij wel denken, Signore, dat iemand, die alle de hoven van Europa bijna bezocht heeft, die juweelen levert voor vorstelijke kroonen, zoo spreken zou... en toch...
Signore di Braga. Ik toch, wil mijne vrouw zeggen, ga met alle die lieden om, op eenen zekeren voet; ik eerbiedig hunn' rang en stand: en ik voel ook die verontwaardiging niet in mij opkomen, die straks in uw hart oprees, want hoe beklagelijk de toestand der armen is, nog ongelukkiger is die der aanzienlijken. Ja, ik houd mij verzekerd, dat de arme, die het schitterend geluk van een' behoeftigen edelman van nabij kende, na eenige oogenblikken, in deszelfs plaats, te hebben doorgebragt, den hemel bidden zou, dat hij tot zijne schamele hut mogt wederkeeren. De meesten hunner, die met moeite hunnen rang, door allerhande kunstgrepen omtrent hunne schuldeischers, staande houden, brengen hunne dagen door in het bejag van ambten, die aan anderen geschonken worden, of in eene hoop op dezelve, welke nooit vervuld wordt; in pligtplegingen, welke

{==218==} {>>pagina-aanduiding<<}

voor het uiterlijke alleen eenigen schijn van schoonheid hebben, maar op zich zelve niets, en, bij herhaling, ellendig vervelend zijn; in partijen, waarop de duivel der baatzucht aller harten bestuurt, en waar men op elkanders goud, dat nog veelal anderen toekomt, met gretige oogen staart; terwijl koele betuigingen van vriendschap van de lippen stroomen. - Zij zitten aan maaltijden, waarop alleen de zwier en pracht den toon geven - waar alles gedwongen, alles gekunsteld, alles onnatuurlijk, alles in der daad vergulde ellende is, terwijl hunne ongeregeldheden, van tijd tot tijd in allerlei opzigten gepleegd, hun de ergste van alle tijdelijke rampen, een ongezond ligchaam bezorgen; dat, en dit is hun grootste geluk, nog al vroegtijdig in het graf wegzinkt, waardoor zij meestal voor den ondragelijken last van den ouderdom bewaard blijven... Zeg mij nu; daar het leven der meesten zoo is, is dat van den man, die met moeite van het eene brood tot het ander komt, die blinkende armoede niet voor te trekken? Ik heb u nog niet gesproken van de verterende jaloezij; van den knagenden nijd, die zelfs onder hen, die ruimer bedeeld zijn, plaats heeft. o Ik zie, zoo dikwerf, de aangezigten, die op prachtige saletten zoo helder blinken, en waarop de kleuren zoo kunstig zijn aangelegd, des morgens voor haar toilet, bleek van jaloezij nijd en spijt omtrent eene dame, die, den vorigen avond, zich in een kleed van. eenigen nieuwen smaak op het bal vertoond heeft. - Ik zie haar in den grootsten angst en bekommernis, of dit of dat stel juwelen hare schoonheden, die ook al dikwerf zeer middelmatig zijn, het gunstigst zal doen uitkomen...

{==219==} {>>pagina-aanduiding<<}

Signora di Braga. Signore! gij zult mijn' man, als hij op dit onderwerp komt, niet ligt van het gesprek afkrijgen.
Maurits Lijnslager. Ik kan niet zeggen, dat ik dit verlang, Signora! want hij spreekt als iemand, die veel gezien en ondervonden heeft - en hij bevestigt mij meer en meer in het gevoelen, dat mijn brave vader mij van jongs af heeft ingeboezemd, dat 'er geen gelukkiger stand is dan de middelstand.
Signore di Braga. Uw vader, Signore, is dan een verstandig man ... en daar mijne vrouw liever over onze reis van morgen naar Lodi spreken wil, zal ik 'er alleen nog maar dit bijvoegen, dat hoe grooter de middelstand onder een volk is, hoe grooter de algemeene bloei - en omgekeerd hoe kleiner dezelve, des te dieper deszelfs verval.
Onder den maaltijd spraken zij over de reis van den volgenden dag, echter raadde Signore di Braga onzen Maurits, om voor hun vertrek uit Piacensa de voortreffelijke standbeelden ter eere van Alexandro en Rannuccio de Farnese te beschouwen. Dit geschiedde den volgenden dag. Bovenal bewonderde Maurits, in wien nu door het zien van zoovele voortreffelijke modellen de smaak voor het schoone ontwikkeld was, vooral het standbeeld van Alexander Farnese, die in Frankrijk de partij der Ligue gevolgd had - en wel bijzonder de schoonheid van den kop van het paard, die zoo natuurlijk is, dat men zich verbeeldt, dat men het hoort hinniken. Zeer dankbaar was het hart van Maurits bij de beschouwing van deze standbeelden aan zijnen vriend van Dijk, daar hij juist gevoelde, hoe deze hem de voor-
{==220==} {>>pagina-aanduiding<<}
werpen van kunst met eenen smaak had leeren zien, die wel in zijnen geest verborgen lag, maar echter noodig had, dat hij uitgelokt en door eenen kundige het regte spoor gewezen werd. Signore di Braga hoorde met veel genoegen het oordeel, dat Maurits over deze kunstwerken velde, en beloofde zich daaruit eenen aangenamen reisgenoot, zoolang zij zich in Milaan zouden onthouden.
Bij hunne terugkomst vonden zij Signora di Braga reeds geheel gereed tot de reis, en zij vertrokken weldra naar Lodi. Zij hielden zich maar korten tijd in die plaats op. Behalve de Kerk l'Incoronata, waarin Signore en Signora di Braga tusschen beide hunnen Godsdienst waarnamen, zag 'er Lijnslager niets bijzonder opmerkenswaardig. - Toen zij weder op het rijtuig gezeten waren, vroeg Signora aan Maurits, daar zij hem in de kerk l'Incoronata gezien had, en hij met zekere devotie zich staande den tijd, dat de Mis duurde, gedragen had, of het hem, als Protestant, niet onaangenaam was, dat hij hier nergens kerken aantrof, waarin zijn Godsdienst werd uitgeoefend; verder hare bevreemding betuigende, dat hij zelfs met een' diepen eerbied scheen aangedaan te zijn, terwijl de dienst in de kerk l'Incoronata verrigt werd.
Lijnslager. Signora! Indien ik de gelegenheid had, om in eene kerk te gaan, waarin de eerdienst gepleegd werd, in welken ik ben opgevoed, zeker zou ik dezelve bezoeken; maar nu ik daar geene gelegenheid toe vind, onderhoudt zich mijn geest, als ik het aantref, gelijk heden, dat 'er in eene kerk, welke ik bezigtigen wil, toevallig dienst gedaan wordt, en het onbescheiden zijn zou door mijn

{==221==} {>>pagina-aanduiding<<}

nieuwsgierig aangapen en opsporen van de schoonheden der kunst, die daar gevonden worden, de Godsdienstoefening te storen, met Godsdienstige gedachten, daar het aan God onverschillig is, of ik hem in eene Protestantsche of in eene Roomsche kerk aanbid.
Signora di Braga. Ik heb geene kennis aan eenigen anderen, dan den Katholijken Godsdienst, en mijn Biechtvader heeft mij van vroeg af gewaarfchuwd, om zelfs niet naar die van anderen te vragen, omdat ik mij daardoor aan verleidingen zou blootstellen. Evenwel geloof ik niet, dat het nadeelig zijn kan, zoo gij mij eens opheldert, hoe het toch mogelijk is, dat in uw land, gelijk mijn man mij meermalen verhaald heeft, op zoovele onderscheidene wijzen Godsdienstoefeningen gehouden worden in ééne en dezelfde plaats, en dat daaruit geene verwarringen geboren worden.
Signore di Braga. Ja Signore! ik heb dat meermalen mijne vrouw verhaald, maar dit dunkt haar een ongeloofelijk verschijnsel, en ik wil u wel bekennen, dat ik zelf het meermalen met verwondering in uw land heb bijgewoond.
Lijnslager. Ik kan dit verschijnsel, dat ik van mijne jeugd af heb gezien, en daardoor bij mij niets vreemds heeft, alleen daardoor oplossen, dat, in ons land, althans tegenwoordig, een ieder vrijgelaten wordt, om schoon de Hervormde Godsdienst de heerschende is, God te dienen op zoodanige eene wijze, als hij oordeelt, dat zulks best met zijn geweten en geloof overeenkomt, mits dat dezelve binnen de Kerkgebouwen verrigt wordt, en men 'er niets van op

{==222==} {>>pagina-aanduiding<<}

de straten bespeurt. Wij weten dikwerf in Amsterdam, waarin de verdraagzaamheid door de wijze politie van onze regering grooter is, dan in eenige andere stad, niet van elkander, tot welke, Godsdienstige Gezindheid wij behooren, en rekenen, dat dit eene zaak is, waaromtrent de eene mensch aan den anderen geene rekenschap is verschuldigd.
Signore di Braga. Ik geloof gaarne, dat juist de oorzaak der verdraagzaamheid in de wijsheid der politie gezocht moet worden. Ik heb zelf ondervonden, hetgeen gij zegt, dat men zich in Holland over her algemeen en te Amsterdam in het bijzonder, bij fatsoenlijke en welopgevoede lieden, geheel 'er niet aan laat gelegen liggen, welke Godsdienstige Gezindheid iemand is toegedaan. Ik heb echter gemerkt, dat dit zoo niet is bij het gemeen - maar dat is bij u zoo min als ergens in Europa, waar ik mij onthouden heb, verdraagzaam.
Maurits Lijnslager. Wij hopen, dat dit door den tijd in ons vaderland meer en meer zal plaats grijpen. Gij weet, dat over eene halve eeuw in mijn vaderland, bij het afzweren van den Koning van Spanje, eene gemengde Godsdienstige en Staatkundige Hervorming heeft plaats gehad. Mijn vader, die een zeer verdraagzaam man is, heeft mij wel eens, als wij daar over spraken, doen opmerken, dat als men aan het gemeene volk eenmaal een' zekeren zwaai van denken in het Godsdienstige gegeven heeft, het zeer moeijelijk valt, om hetzelve eenigzins daarvan terug te brengen, en dat daarom verstandige overheden dikwijls genoodzaakt zijn, ter bewaring van de gemeene

{==223==} {>>pagina-aanduiding<<}

rust, minder verdraagzaam schijnen, dan zij in daad en waarheid zijn.
Signora di Braga. Maar zeg mij, Signore, heeft men dan in uw land geene regtbank der Heilige Inquisitie?
Signore di Braga. Eilieve, verzeker dat mijn vrouw toch, want, schoon ik dat haar meermalen verhaald heb, schijnt haar dit ongeloofelijk.
Maurits. Niets, Signora, niets Signora! dat 'er naar gelijkt. Sedert vijftig jaren is het in ons land alleen bij naam bekend.
Signora di Braga. Maar kunnen dan de Joden in uw land, en in Amsterdam gerust en veilig wonen?...
Maurits. Zoo gerust als de Christenen, Signora! Zelfs heeft de regering van Amsterdam hun een openbaar kerkgebouw vergund, om daar zooveel de omstandigheden des lands, en eene verstandige politie toelaten, hunn' Godsdienst volkomen vrij uit te oefenen. Zelfs, daar zij in eene afzonderlijke buurt wonen, laat hun de Regering toe, om, bij gelegenheid, dat zij het feest, dat zij het Loofhuttenfeest noemen, ter gedachtenis, dat hunne voorvaderen veertig jaren lang in tenten of hutten gewoond hebben, als dan, buiten hunne huizen, met groente en bloemen versierde hutten op te staan, waarin zij zich op gezette tijden met hunne familien vermaken, zonder dat men zelfs daarop eenige bijzondere acht staat. En deze verstandige toegeeslijkheid lokt dagelijks naar ons land en naar Amsterdam schatrijke Joodsche Familien, zoo die uit uw land, als uit Spanje en Duitschland verdreven worden.
Signora di Braga. Ik kan mij van zulk eene

{==224==} {>>pagina-aanduiding<<}

zamenleving geen denkbeeld vormen; Christenen en Christenen, zij mogen dan verschillen, zooveel zij willen, dat kan ik mij nog verbeelden, ja die kunnen met elkander omgaan, op zekeren dragelijken voet omgaan... maar de Joden... neen! de joden... dat verachtelijk volk, dat onzen Heere gekruisigd heeft...
Maurits. Wij, Signora, beschouwen bij ons te land de Joden, als een ongelukkig volk, wiens burgerstaat eerst door de Romeinen is omgekeerd, wiens Hoofdstad en Tempel verwoest zijn, en laten het aan God bevolen, wat Hij, in zijne wijsheid, wil toelaten, dat hetzelve verder overkomt. Bij ons te lande, oordeelt de hooge Regering, dat zij, zoolang zij vreedzame en gehoorzame burgers zijn, behooren verdragen en zelfs in hunne Godsdienstoefening gehandhaafd te worden.
Signore di Braga. Nu hoort mijne vrouw van een' inwoner zelf, hoe het in uw vaderland gesteld is; maar onlangs heb ik verstaan, dat 'er toch tegenwoordig in uw vaderland inwendige partijschappen over den Godsdienst onder de Hervormden plaats hebben, die al zeer hoog moeten loopen.
Maurits. (Zijne schouders ophalende.) Helaas! ja, Signore! Ik moet tot mijn leedwezen bekennen, dat die verschillen schandelijk hevig loopen. Eerst hebben de Godgeleerden met elkander en onder elkander zoo wat gewoeld, maar die hebben bij de onderscheiden leden, die onze Regering uitmaken, van beide partijen hunne voorstanders, en ongelukkig heeft men nu het staatkundige 'er onder weten te mengen. Toen ik uit het vaderland vertrok, zag het 'er in dat opzigt zeer ongunstig uit. Mijn vader,

{==225==} {>>pagina-aanduiding<<}

die, zoo als ik zeide, zeer verdraagzaam is, en een koopman, die zich noch met kerk noch staat verder bemoeit, dan zijne huisfelijke pligten medebrengen, en met een' goed vriend dikwijls de buitensporigheden van de eene en andere partij belacht, schreef mij in den laatsten brief, dien ik van hem te Florence gehad heb, dat die twisten al hooger en hooger beginnen te loopen; ja dat 'er zelfs gesproken wordt, om leden van de hooge Regering des Lands in hechtenis te nemen, en althans, dat 'er over 's Lands Advocaat Oldenbarneveld zeer ongunstig gesproken wordt. ‘Het is wel jammer,’ schrijft mijn vader, tot slot van dat gedeelte van zijnen brief, waar hij over die zaak mij eenige bijzonderheden mededeelt, die voor geene vreemdelingen van eenig belang zijn, ‘dat de kinderen van die ouders, die te zamen met elkan der voor de Godsdienstige en Burgerlijke vrijheid, gestreden hebben, nu tegen elkander moord en verderf blazen over gevoelens omtrent fijne Godgeleerde verschillen, die wij menschen aan dezen kant van het graf toch nooit zullen kunnen beslisfen.’
Zij waren, na zich even te St. Guiliano opgehouden te hebben, nu het Dorp St. Donato genaderd en begonnen reeds de aanzienlijke stad Milaan in het oog te krijgen, naar welke Maurits reikhalsde, zoo om die schoone plaats van nader bij te leeren kennen, als omdat hij de hoop voedde van aldaar mogelijk brieven uit Holland te zullen vinden.



{==226==} {>>pagina-aanduiding<<}

Vijftiende hoofdstuk.

In Milaan nam Lijnslager met zijne twee reisgenooten zijnen intrek in een der beste Logementen de drie Koningen geheeten, en zijne eerste bezigheid na hunne aankomst was, om aan het Postkantoor te vernemen, of 'er uit Holland brieven voor hem waren aangekomen. Groot was zijn genoegen, daar hij in lang geen berigt van zijne ouders ontvangen had, eenen brief van de hand zijns vaders te vinden. Hij kon zich niet wederhouden, van denzelven terstond open te breken, en de twee eerste regels stelden hem reeds gerust over hunnen welstand. Daar zijne oogen het overige van den brief doorvlogen, hield hij plotseling stil bij een gedeelte, waar hem zijn vader schreef, dat hij onlangs van den Heer van Vliet uit Rotterdam een' brief ontvangen had, waarin deze berigtte, dat zijne, lieve huisvrouw zich den dood van haren zoon Jakob zoodanig had aangetrokken, dat zij sedert die noodlottige tijding geen gezond uur had gehad, daarna in eene ziekte vervallen was, die hare krachten had ondermijnd en haar eindelijk in het graf had gesleept. ‘Ook,’ voegde 'er zijn vader bij, ‘meld mij mijn oude vriend, dat zijne lieve dochter Maria, door de bewijzen van kinderlijke trouw bij het, oppassen van hare moeder nacht en dag betoond, in eenen kwijnenden toestand geraakt, nu door eene hevige koorts was overvallen, zoo dat zich de Doctor zeer voor hare opkomst bevreesd maakte.’

{==227==} {>>pagina-aanduiding<<}

Nu, nu gevoelde Maurits, dien de brief in de handen beefde, eenen diepgaanden schrik; en schoon hij zich op straat bevond, kon hij niet nalaten uit te roepen: ‘o God! mijne Maria! mijne Maria krank...’ Na nog eens de afgrijsselijke tijding herlezen te hebben, klom zijne angst; en hij maakte 'er uit op, dat zij dadelijk reeds overleden was; maar dat misschien zijne goede moeder, de genegenheid kennende, die hij voor haar had opgevat, zijnen vader zou geraden hebben, om op zulk eene wijze hem voor te bereiden tot den slag, die hem in een' volgenden brief treffen zou.
Bedwelmd en overstelpt van droesheid keerde hij tot Signore di Braga en deszelfs vrouw terug, en maakte hen deelgenooten van de treurige tijding, die hij ontvangen had. Wat deze ook aanwendden, om hem op te beuren, en hem onder het oog te brengen, dat hij de zaak te duister inzag; dat zij, uit den toon zelven, waarop dat gedeelte van zijns vaders brief, hetwelk hij voorgelezen had, gesteld was, opmaakten, dat, zoo hij ten oogmerk had gehad, om hem tegen den schok voor te bereiden, hij zeker langer bij het onderwerp zou hebben stil gestaan. Maar Lijnslager was en bleef ontroostbaar, en, toen hij na het avondeten, waarvan hij bijkans niets gebruikt had, in zijn vertrek gekomen was, zette hij zich aan den rand van zijn bed neder, en barstte in eenen vloed van tranen uit. - ‘Ja, ja,’ boezemde hij, afgebroken uit, ‘ik heb u niet verdiend ... beminnelijke, deugdzame Maria! - ik ongetrouwe ... onstandvastige ... o misschien - misschien ... toen ... toen ik, in eene bedwel-
{==228==} {>>pagina-aanduiding<<}
ming ... bekoord door de schitterende bekoorlijkheden van ... Antonia ... laaghartig u ... vergat ... zat gij neder aan het sterfbed van uwe kranke moeder... misschien worstelde gij zelve dat oogenblik met doodsangsten... o Hoe zwaar ... hoe zwaar word ik gestraft voor mijne onverschoonlijke ligtzinnigheid.’(Na eene lange tusschenpoozing) ‘Maar ... o God, zoo zij nog leefde... zoo zij nog leefde - zoo zij nog leefde ... o verhoor ... verhoor dan de opregste gebeden, die ooit uit een beklemd gemoed tot U zijn opgeklommen... Spaar ... spaar dan het dierbaar leven van het deugdzaam meisje... Heb ik verbeurd, om door haar gelukkig te zijn ... o spaar haar dan, opdat zij een' ander gelukkig make... Ik - ik heb haar verbeurd...’ - In zulke gebeden bragt hij den geheelen nacht slapeloos door. Alleen in den morgenstond sloot de slaap voor eene korte poos zijne oogen, maar verre, zeer verre, dat die hem rust smaken deed, zweefde in zijne geschokte verbeeldingskracht Maria, in eene verhevene Engelen-gedaante, die de schoone schilderstukken, zoo dikwerf in Italie gezien, hem in zijne hersenen geprent hadden, voor zijne oogen. Vriendelijk lachte zij hem toe: smart en vergeeslijkheid zweefden op hare lippen; en zij scheen de volgende woorden te spreken, die hem uit de Gezangen van Kamphuyzen in het hoofd waren blijven hangen:

‘o Zoete dood! geen Dood met regt te heeten, 
Maar slaap en arheids rust, 
En (na een kort of bijna geen vergeten) 

{==229==} {>>pagina-aanduiding<<}

Een weder denkend zelf genietend weten, 
o Hoog gelukkig sterven, 
In doods verderf, het leven niet te derven.’ 


Hij ontwaakte roepende: ‘Maria!... Maria!...’ en met een was het schaduwbeeld van zijnen droom verdwenen. Doch, hoezeer zijne ouders hem altijd tegen alle denkbeelden van spoken en geestverschijningen, waaraan toen nog zoovelen dwaasselijk geloofden, gewaarschuwd hadden, dien droom merkte Lijnslager aan als eene verschijning van den geest van zijne afgestorvene Maria. En schoon zijn gezond verstand flaauwelijk hem tusschen beide influisterde, dat de verschijning misschien een droom geweest ware, te streelend, te vertroostend was voor hem het denkbeeld, dat de geest van zijne overledene Maria in eene Engelen-gedaante aan hem verschenen was, om aan die waarschuwing het oor te leenen. Ja hij was 'er zoo vol van, dat hij den volgenden morgen niet kon nalaten, om aan Signora di Braga, terwijl haar man afwezig was, deze verschijning te verhalen, die, schoon anders van een goed oordeel, echter door godsdienstige gevoelens en denkbeelden bij de opvoeding haar ingescherpt, vast verkleefd was aan het geloof, dat van tijd tot tijd de afgescheiden geesten der gestorvenen in zigtbare gedaanten zich op aarde vertoonen. ‘Maar,’ zeide zij - ‘zoo gij niet wilt, dat gij om de vertroostende verschijning wordt uitgelagchen, ten minste scherpelijk vermaand, raad ik u, dat gij dezelve niet aan mijn' man verhaalt. Och! Signore, ik ben dikwijls bevreesd voor mijn' man, dat hij van het oud ge-
{==230==} {>>pagina-aanduiding<<}
loof af zal wijken. Op zijne reizen (want ik geloof, dat dit eene vrucht van zijn veelvuldig reizen is,) doet hij zeker vele kundigheden op van menschen en zaken... maar mijn biechtvader heeft, mij al gewaarschuwd, omdat hij hem niet duister omtrent geesten en spoken, bij zekere gelegenheid, zijn ongeloof had laten blijken... en ik bid u Signore! hoe kan men een Christen zijn, zonder, dat men daaraan gelooft?’
Maurits zeide haar, met zijne gewone rondborstigheid: ‘Tot op heden, Signore! heb ik altijd ten sterkste de verschijning der geesten ontkend, en ik zou het aan mijn' vader niet durven verhalen, dat ik in dezelve geloofde, maar ik heb het nu ondervonden, en ik hoop, dat de zalige afgestorvene meermalen deze aangename en troostrijke, verschijning zal...’ Signore di Braga opende de deur; plotseling brak Maurits af en Signora, die zijne verlegenheid zag, sloeg hem voor, om met haar naar den ochtenddienst in de kerk van het groot Hospitaal te gaan.
Met een diep aangedaan hart trad Lijnslager, wiens ziel diep bedroefd was, over den bij hem zekeren dood van zijne Maria, de kerk van het groot Hospitaal binnen. Het eerste voorwerp, dat zijne aandacht trof, was de heerlijke afbeelding van een Maria-beeld op het hoofdaltaar nog onlangs door de kunstige hand van Guercino geschilderd. Ook dit gaf aan alle de vorige denkbeelden nieuwe kracht: en de muzijk hoe fraai ook, en hoe gevoelig anders zijne ziel voor derzelver wegslepende toonen was, had dezelve op dit oogenblik zooveel vermogen niet

{==231==} {>>pagina-aanduiding<<}

op zijnen geest. Maar, na het einde van dienst, werd hem en Signora di Braga aangeboden, om het groot Hospitaal zelve te zien. Hij moedigde haar daartoe aan, dewijl hij zich herinnerde, dat zijn vriend van Dijk hem gezegd had, dat dit gebouw een der merkwaardigste van Milaan was. Zij zagen daarop een' grooten vierkanten tuin, omgeven met twee galerijen boven elkander. Voor de luchtigheid der zalen was verder door kleine tuinen gezorgd, en de reinheid werd zeer bevorderd door een snelvlietend kanaal, onder het geheel gebouw doorstroomende. Verbaasd stonden zij over het aantal zieken, dat hun opgegeven werd, zich in de zalen te bevinden, en op dat oogenblik het gematigd aantal van acht honderd personen beliep; daar hun een der opzigters verzekerde, dat dit getal dikwerf tweemaal zoo groot was. Slechts eenige der zalen bezochten zij, en vonden in elk een altaar, om voor hetzelve den Godsdienst dagelijks uit te oefenen. Zij vernamen, dat het opzigt over deze voortreffelijke slichting aan niet minder dan negentien edellieden uit de aanzienlijkste geslachten van Milaan was aanbevolen en zij vonden dadelijk een' derzelver bezig met, op zijne beurt, alle de zalen te bezoeken, ten einde ooggetuige te zijn, of voor de ongelukkigen eene behoorlijke zorge werd gedragen, door de vijf honderd personen, die, ter behoorlijke bediening der kranken, in dit gebouw gevonden worden. Met diepen weedom vertoefde Maurits aan het sterfbed van een jeugdig meisje, waarschijnlijk van de jaren zijner Maria, en hij gaf haar eene ruime gift van eenige Napelsche Dukaten, zeggende: ‘Arm kind! gij zijt zeer ziek...

{==232==} {>>pagina-aanduiding<<}

zoo u daarvoor door de oppassers eenige bijzondere verkwikkingen kunnen bezorgd worden, bid dan voor den ongelukkigen jongeling, die u dit, geschonken heeft.’ - Met kwijnende maar vriendelijke oogen, eene staauwe stem en een' handdruk dankte zij Lijnslager, die zich oogenblikkelijk aan alle verdere dankbetuigingen onttrok.
Nu ook beschouwde hij met verbazing het ander gedeelte van het gebouw, waarin eenige honderde vondelingen werden opgevoed; en hoorde, dat 'er maar zeldzaam een nacht omging, dat'er minder dan drie kinderen uit de torno, of de draaikribbe gehaald werden, daarin nedergelegd of door moeders, die zich buiten staat gesteld vinden door den drukkenden last der armoede, om deze op te voeden; of door slagtoffers eener jeugdige onbezonnenheid, die liever de vrucht harer ontijdig botgevierde drist der opvoeding van het algemeen aanbevelen, dan met dezelve deelen in de smaad en verguizing van vergramde ouders, of eener zich onteerd achtende familie; of eindelijk daar nedergelegd door de dienaressen van den wellust, zoo veelvuldig in deze uitgebreide stad, welke door dit middel buiten de verzoeking gesteld worden, om hare handen te slaan aan het leven der onschuldige schepsels, waarvan zij tegen haren dank moeders geworden zijn, en welke, in dit gesticht, opgevoed kunnen worden tot nuttige burgers en brave menschen. Bovenal bewonderden Signora di Braga en Maurits ook in dit gedeelte van de stichting, orde, zindelijkheid en netheid.
Het bezigtigen van dit gebouw gaf eenige afleiding aan den geest van Maurits, en hij geraakte weder

{==233==} {>>pagina-aanduiding<<}

in staat, om over een ander, dan zijn treurig, schoon geliefkoosd, onderwerp te spreken: vooral nadat hij een' brief naar Holland geschreven had aan zijne ouders, waarin hij, ook nu voor zijne vader niet langer een geheim, makende van zijne teederheid voor Maria, smeekte, om onmiddelijk na de ontvangst van zijnen brief met den allereersten post te melden, of Maria van Vliet nog leefde; ja hij sloot zelfs, ondanks zijne vrees, ondanks den droom, die in den jongsten nacht hem zoodanig bevestigd had in het denkbeeld, dat zij overleden was een' kleinen brief aan haar gerigt in den brief aan zijne ouders, hen biddende, om, zoo tegen alle verwachting aan, Maria nog in leven zijn mogt, dien dan terstond af te zenden. Het laat zich duidelijk begrijpen, dat Maurits in denzelven de teederste aandoeningen van zijn hart uitstortte, en dat ieder woord gloeide van de hartelijkste betuigingen en vurigste beden om hare herstelling.
Natuurlijk viel met Signore di Braga het gesprek over het beschouwde Hospitaal en Vondelinghuis - en over derzelver voortreffelijke inrigting. ‘Jammer, is het,’ zeide Maurits, ‘dat 'er zulke huizen noodig zijn, daar toch door dezelve vele der teederste banden van de maatschappij worden losgemaakt; en de natuurlijkste betrekkingen verbroken.’ ‘Gij hebt gelijk’ zeide Signore di Braga, ‘maar alleen in het afgetrokkene - en daarom hebt gij waarlijk ongelijk. De staat der menschen, in, zulk een groot getal opgehoopt, gelijk in Milaan en alle groote en volkrijke steden plaats heeft, is zoo onnatuurlijk, en die banden, die betrekkingen

{==234==} {>>pagina-aanduiding<<}

bestaan niet, of zijn zoo gering en flaauw, dat een verstandig bestuur het 'er geheel niet op mag laten aankomen, of op rekenen, dat zij van eehige kracht zullen zijn, en daarom behooren 'er inrigtingen en schikkingen gemaakt te worden, die, als ik mij zoo mag uitdrukken, voor die betrekkingen optreden, en derzelver plaats vervullende, de maatschappij eenigermate de nadeelen vergoeden, die zij door eene onherstelbaar onnatuurlijke zamenwoning van zoovele duizenden op eene zoo kleine plek gronds geleden heeft. Gij zult zien, Signore hoe meer gij van de wereld leert kennen, dat, door, den toestand, waarin sedert eeuwen de burgerlijke maatschappijen verkeeren, zich de afgetrokkene denkbeelden van de wezenlijke betrekkingen niet dan zeer onvolmaakt op de wezenlijke gesteldheid der wereld laten toepassen. Ja gij zult daarom, als gij meerder wereldkennis hebt opgedaan, zoo door uwe reizen als verdere ondervinding, ontdekken (ten minste dat is mijne waarneming,) dat de verstandigste en beste middelen, die 'er door eenig bestuur gebezigd worden, om de menigte van onnatuurlijk op een gehoopte menschen gelukkig te maken, meer bestaan, in het daar zijnde kwaad te, temperen, dan om, naar de regtstreeksche aanwijzing van het opgeklaard verstand, dadelijk goed te stichten, door de menschen' tot hunne oorspronkelijke bestemming terug te brengen.’ Maurits luisterde met veel aandacht naar dit gezegde van Signore Di Braga en bevond hem meer en meer een' man, wiens oorspronkelijk schoon verstand door ondervinding en wereldkennis eene mate van rijpheid had

{==235==} {>>pagina-aanduiding<<}

bekomen, welke hem gevormd had tot een' wereldburger, die misschien ook de vooroordeelen, aan welke hij in het Godsdienstige nog scheen verkleefd te zijn, meer hield voor zekere uitwendige vormen, waaraan hij zich onderwerpen moest, om op eene dragelijke wijze met zijne land en tijdgenooten te verkeeren, dan voor wezenlijke en gewigtige zaken, waarmede het verstand of het hart iets te stellen had. Evenwel scheen het aan Maurits toe, dat somtijds een en ander een weinig ver gedreven werd door Signore di Braga, waardoor hij zijns achtens gevaar liep van een huichelaar of vleijer te worden, gelijk helaas! te dikwerf van lieverlede het geval is van velen, die met zachtaardige toegeeslijkheid beginnen, en, met vleijen en huichelen eindigende, op het laatst geheel geen eigen karakter, geene sterkte van geest hoegenaamd bezitten. Niettegenstaande deze waarneming heeft de omgang met zulke lieden voor jeugdige rondborstige lieden groote nuttigheid, die zoo ligt overhellen, om onbeschaafdheid voor waarheidsliefde, en ruwheid voor het onbetwistbaar merkteeken van een opregt hart te nemen. Ook is van de zoodanigen, die meestal zeer scherpe bespieders zijn van alles, wat 'er in het menschelijk hart omgaat, zeer veel te leeren, en, mits men zich wachte voor het uiterste, waartoe zij vervallen zijn, niet anders dan nut te trekken.
Signore di Braga had ook het vermogen, om het neêrgeslagen hart van Lijnslager ten minste zooverre op te beuren, dat hij hem bewoog, om de voortreffelijkste schoonheden van Milaan te bezigtigen. Zoo beschouwden zij te zamen den verbazenden marmeren berg, zoo als Scamozzi de groote Domkerk

{==236==} {>>pagina-aanduiding<<}

heet, met honderde beelden. Zij klommen ook te zamen af in de onderaardsche kapel van den heilig verklaarden Karel Borromaeus met verblindende pracht gesticht, waar eene buitengewone groote hoeveelheid kostbaarheden en zilverwerk gevonden werd. Zij zagen daar het ljgchaam van den voor ruim veertig jaren reeds verstorvenen wel bewaard liggen, op het altaar, in eene soort van Sarcophage, bestaande uit bergkristal en zilver. Zij beschouwden het een en ander bij het licht, dat door ijzeren tralien van boven in de kapel valt, als gelegen onder den hoofdkoepel der kerk. Aan het gewelf der kapel zagen zij acht basreliefs van zilver, eenige der voornaamste gebeurtenissen uit het leven van den Heilig voorstellende. Ook wees men hun in de kleine Sacristij, die bij deze kerk behoort, het afbeeldsel van Borromaeus door de kunstrijke hand der borduurster Perrugia vervaardigd. In de Sacristij van den Dom zelve schitterden hun nog meerder pracht en rijkdom tegen: onder anderen de twee van massief zilver vervaar digde levensgroote standbeelden van de Heiligen Ambrosius en Theodosius Lijnslager kon niet nalaten, toen zij uit deze kerk kwamen, aan Signore di Braga zijne verwondering te betuigen over de groote schatten, die de Milanezen hadden moeten bijeenbrengen, om zulke gedenkteekens van hunnen eerbied voor verstorvenen op te rigten. Di Braga gaf hem te kennen, dat dit natuurlijk eenen jongen Hollander verwonderen moest, die nu alle de kerken in zijn land beroofd zag van die kostbaarheden, standbeelden en schilderijen, welke over ruim eene halve eeuw dezelve versierden; daar de kostbaarheden ver-
{==237==} {>>pagina-aanduiding<<}
vlogen, of in 's lands schaikist gestort, de beelden bijna alle vernield, en de schilderijen, die de woeste hand van het kerkschendend graauw ontkomen waren, in de kabinetten der kunstliefhebbers verdwenen waren. ‘Denk daarom niet’ voegde hij 'er bij, ‘dat ik van gevoelen ben, dat de gelden, die men besteedt aan schilderijen en kleinoodiën in de kerken, schoon het voor mijnen handel zeer voordeelig is, niet tot betere gebruiken zouden kunnen worden gebezigd. Men kan immers wel de gedachtenis van brave mannen, zoo als Ambrosius, die de Beschermheilig van deze stad is, op eene treffende wijze, en die daardoor de navolging van het algemeen opwekt, vereeren door eenvoudige gedenkteekenen: maar zoo is de mensch, mijn vriend! In uitersten te loopen, zie daar! wat veelal! zooveel goeds bederft. Ondertusschen loop ik bijzonder hoog met den heiligen Ambrosius; omdat zijne kerkgebruiken, die hier worden in acht genomen, nog veel meer van den geest van het oude Christendom hebben, dan over het algemeen anders plaats heeft.’
Ook bezigtigde Lijnslager met Signore di Braga, het toen zoo eenig en beroemd kabinet van Natuurlijke Zeldzaamheden en Oudheden van Settala. Bij het geraamte van eene schoone Milanesche, volgens hare begeerte op haar sterfbed, daar geplaatst, en met een bijschrift voorzien, dat haar Godsdienstig en stichtelijk oogmerk daarmede aanduidde, ontglipte aan het hart van Maurits een diepe zucht, welken echter di Braga geheel ongemerkt liet. Om aan zijne zwaarmoedigheid geen nieuw voedsel te verschaffen, sloeg hij hem voor het bezoeken van eenige voorname

{==238==} {>>pagina-aanduiding<<}

kerken in datzelfde gedeelte dar stad gelegen, waarin hij hem de voortreffelijkste schilderijen, kostbaarste standbeelden en hoogstgeschatte overblijffels der heiligen aanwees. Schoon dit alles door deszelfs schitterende schoonheid en vreemdheid de aandacht van Lijnslager zeer tot zich trok, zag hij met niet minder genoegen en opmerking de twee groote kanalen, die Milaan gemeenschap verschaffen met de Adda en de Tessino, zoowel ter bevordering van den koophandel strekkende, als ter verspreiding van de vruchtbaarheid in de omstreken dier stad. Bij hem bleven ook op eenen anderen dag de vijf sluizen, in het kanaal Martesana, naar een ontwerp van den grooten Bouwkundige Leonard da Vinci aangelegd, niet onopgemerkt, en bij die meesterstukken van het meet- en bouwkundig vernuft, herinnerde hij zich zoovele diergelijken in zijn vaderland, strekkende ter beveiliging der landen en ter bevordering van koophandel en zeevaart. Ook maakte hier Lijnslager, daartoe door zijn' vader aangespoord, kennis met aanzienlijke kooplieden in zijde, Negozianti geheeten ter onderscheiding der kleinere kooplieden, welke in die stad in zoo groote menigte gevonden werden. Van tijd tot tijd, en waar zich maar eene voegzame gelegenheid aanbood, maakte of vernieuwde hij ook elders kennis en verbindtenissen met huizen van negotie, welker herhaalde aanwijzing om derzelver eentoonigheid minder belangrijk is. Hij bezocht ook de voornaamste manufacturen en fabrijken, en vernam naar alle bijzonderheden van deze zoo aanzienlijke koopstad met ongemeene aandacht. Onder anderen verstond hij ook, hoe de Milanezen, even als zijne stadgenoo-
{==239==} {>>pagina-aanduiding<<}
ten, niet weinig sier waren op het voorregt, dat zij geene inlegering van het krijgsvolk behoefden te dulden, daar hij de poorten met gewapende burgers bezet vond, welke de Milanezen van dien tijd liever de zorge voor de veiligheid van hunne personen en goederen vertrouwden, dan aan bezoldigde krijgslieden, van den wenk des Hertogs vliegende.
Daar echter nu het hart van Maurits naar Genua verlangde, dewijl daar op nieuw brieven uit Holland zouden kunnen gevonden worden, verhaastte hij zijn vertrek uit Milaan, en nam dus, na eenig dagen vertoevens, afscheid van zijne reisgenooten. Hij beloofde stellig aan Signora di Braga, dat hij, zooras hij eenig berigt omtrent zijne Maria, in welker lot zij zoo groot belang stelde, ontving, haar hetzelve zou doen weten; terwijl hem Signore di Braga ten plegtigste beloofde, dat hij, ooit weder in Holland komende, bij hem te Amsterdam een bezoek van eenige dagen zou afleggen.
Langs een' zeer fraaijen en vruchtbaren weg, overal van de overvloed en welvaart van het Milanesche getuigende, vertrok nu Lijnslager naar het aloude Pavia, hetwelk hij, gelijk het mede zeer vervallen Tortona, doortrok, dat even als Milaan in vroegere eeuwen het lot der verwoesting door Barbarosse getroffen had, maar nooit het hoofd weder met dien luister naar boven had gebeurd. - Te Voghiera gebruikte hij het middagmaal, en tegen den avond kwam hij in de kleine maar schoone stad Novi, en bevond zich nu op Genueesch grondgebied. Daar hem op deze reis geen gezelschap van eenig aanbelang te beurt viel, dat zijne aandacht eenige bijzondere afleiding

{==240==} {>>pagina-aanduiding<<}

verschafte, was zijne ziel geheel overgegeven aan eene diepgaande treurigheid. Hoe meer hij Genua naderde, hoe meer hij begon te vreezen, dat hij daar de rampzalige zekerheid van den dood zijner hartelijk beminde Maria vernemen zou. Van Dijk had aan hem beloofd, terwijl hij zich te Milaan ophield, te zullen schrijven, maar vruchteloos had hij daar elken postdag naar brieven van zijnen vrolijken reisgenoot vernomen. Te Pavia en te Tortona vernam hij, of daar misschien een brief van hem gekomen was, maar mede te vergeefs; eindelijk te Novi vond hij den verlangden brief, die hem in zijne treurigheid eenigermate opbeurde. Van Dijk bragt zeer vele verschooningen in voor zijne nalatigheid, die echter alle van zeer weinig gewigt waren, doch hij maakte alles goed door het voor Lijnslager aangenaam berigt, dat hij Antonia Manichetti, bij zijne terugkomst te Florence, in eenen aanmerkelijk beteren staat gevonden had, en gegronde hoop voedde, dat de tijd en de afwezendheid van Mauritio haar geheel weder zouden te regt brengen; boertende voegde hij 'er bij, dat hij nu maar hoopte, dat zijne Hollandsche Maria onkundig zou blijven van zijne liefdekoorts omtrent de Florentijnsche Antonia, omdat hij dan kans loopen zou, om in de ongenade van twee Santinnen te vallen.
Schoon deze boert altijd bij Maurits zijne onaangename zijde zou gehad hebben, thans echter kwam die dubbel te onpas; en bijna verdoofde dezelve het genoegen, dat hij bij het vernemen van de herstelling van Antonia Manichetti smaakte. Evenwel, na eenige oogenblikken in treurigheid bij dat gedeelte vertoefd te hebben, was hem het overige

{==241==} {>>pagina-aanduiding<<}

weder aangenaam, daar dit hem niet alleen berigtte, dat de beroemde Petrus Paulus Rubbens zich te Genua onthield, maar tevens hem de plaats van zijn verblijf aanwees, met bijvoeging van eenen brief aan dien voortreffelijken schilder, den roem zijner Eeuw, als zijnen kunstvriend geschreven, welks eigenhandige bezorging hij aan Maurits opdroeg. Hij verzekerde Maurits, dat hij door Rubbens op de minzaamste wijze zou ontvangen worden, daar deze bekend stond voor een' man van opvoeding en groote beschaafdheid. De naam van Rubbens, die aan Maurits reeds bekend was, eer hij het vaderland verliet, was dikwijls door van Dijk in hunne gesprekken over voorname schilders met zekere geestdrift genoemd, en van Dijk sloot nu dit gedeelte van zijnen brief op deze wijzer; ‘Ik denk, mijn vriend! dat gij bij den grooten Rubbens wel spoedig van Dijk vergeten zult. Hij is een man niet alleen beroemd door zijn penseel, dat een onnavolgbaar schoon koloriet voortbrengt, maar ook door zijne taal- en historiekunde. Hij verstaat en spreekt zeven talen, en is bij alle grooten en vorstelijke personen in blakende gunst en hoog aanzien. Evenwel hij vergeet zijne kunstbroeders niet, en ik twijfel geen oogenblik, of mijne aanbeveling zal genoeg zijn; want, schoon hij een geboren Keulenaar is, zijn vader is een Antwerpenaar, en hij heeft in mijne geboortestad eene lange reeks van jaren doorgebragt. Gij zult daarenboven mij, die toch van een' levendigen en luchtigen aard ben, te ligter vergeten, daar gij in Rubbens een' zeer deftig man van zedige Hollandsche manieren zult aantreffen ... maar

{==242==} {>>pagina-aanduiding<<}

hoe dit zij, u dienst te kunnen doen, zal ik mij altijd tot een' pligt rekenen enz.’ - Verre was 'er het echter af, dat Maurits zijnen aangenamen en vrolijken reisgenoot van Dijk, met welken hij zoovele dagen gesleten had, zoo ligtzinnig vergeten kon: neen, ook die groote meester der schilderkunst bleef eene plaats in zijn hart behouden, welke geene latere kennismaking met een ander vervullen konde. Zeer verheugde zich echter Lijnslager over de goede gelegenheid, die hij door zijnen vriend kreeg, om niet alleen een der grootste vernuften van zijnen tijd te leeren kennen; maar misschien met hem in eenige nadere en bijzondere kennis te komen. Hij nam dus terstond na de lezing van den brief zijne pen op: na eene vriendelijke berisping over de traagheid in het schrijven, en de schending van zijne belofte, vermeldde hij hem met al de openhartigheid eener jeugdige vriendschap zijne treurigheid over het zoo waarschijnlijk verlies van zijne Maria. Hij was zeer wijdloopig in zijne uitboezemingen over dat verlies, en hij meende met regt, terwijl het hem eenigen troost verschafte, bij van Dijk, die hem zoo dikwerf over dat voorwerp van zijne teederheid met warm gevoel had hooren spreken, zijn hart geheel te mogen uitstorten. Hij sloot eindelijk zijnen brief met de warmste vriendschapsbetuigingen, en dankerkentenis voor den toegang, dien hij hem door zijnen aanbevelingsbrief bij den beroemden Rubbens poogde te bezorgen, hem echter tevens verzekerende, dat dit strekken zou, om zijn aandenken hem dieper en onuitwischbaarder in het hart te prenten.
Den volgenden dag zette Lijnslager zijne reis

{==243==} {>>pagina-aanduiding<<}

voort naar Genua, en kwam op dien togt over den hoogen berg Bochetta. - Hij zag van denzelven met verrukking het doelwit van zijne tegenwoordige reis de schoone stad Genua voor hem liggen, en al het bijgelegen land, dat door de Polsevera besproeid wordt. Met ontzetting zag hij ook, hoe van den top van dezen berg de bronnen afstroomende zich tot twee stroompjes vormen, waarvan het eene zich in de zee van Genua, en het ander zich in de rivier den Po ontlast; en nu dien berg afdalende en in de dorprijke en vruchtbare vlakten komende, naderde hij de beroemde Hoofdstad van het Genuesche Gemeenebest, welke met zooveel reden uit hoofde harer uitstekende schoonheid, den naam van la Superba gegeven werd.


Zestiende hoofdstuk.

Meer en meer verrukt was Lijnslager, hoe nader hij kwam bij het voortreffelijke Genua, omringd door beplantingen van oranje en citroenboomen, die hier de mildste hemelstreek met welriekende bloemen en met vriendelijk lagchende vruchten voorziet. Aangenaam was de lucht, die hij inademde, terwijl het denkbeeld, dat hij zich in een gemeenebest bevond, beroemd door zijnen koophandel en zijnen rijkdom, dat hoe klein ook, meermalen kloeke en edele voorstanders der vrijheid voortbragt, en daardoor 'in zoovele opzigten gelijk stond met zijn dierbaar vader-
{==244==} {>>pagina-aanduiding<<}
land, zijn hart met grooter kalmte deed kloppen; ja dit verhelderde de somberheid van zijnen geest.
Genua binnengekomen zijnde nam hij in een der aanzienlijkste logementen, het Huis van Maltha geheeten, zijn verblijf. Schoon hij bevond, dat bij vergrooting Genua de naam van eene stad van marmer gegeven was, waardoor hij zich die stad natuurlijk had voorgesteld, als geheel uit marmer gebouwd, stond hij echter verbaasd over de fraaije en hooge gebouwen, die in de aanzienlijkste straten zich als zoovele paleizen verhieven, waar aan de sieraden van marmer niet gespaard waren. De strada nuova en strada Balbi vielen hem bijzonder in het oog, en, schoon de naauwheid veler straten en de hoogte der gebouwen eene sombere donkerheid te weeg bragten, dat zelfs herinnerde Maurits, hoe in dit opzigt Genua met zijne geboortestad gelijk stond; hoe juist dezelsde oorzaak, de bloei van den koophandel, de inwoners bewogen had, om met zooveel zuinigheid van den grond gebruik te maken, en zich liever de onaangenaamheid van eene zoo bekrompen zamenwoning te getroosten, dan zich te verwijderen van die plek gronds, welke als het middelpunt van handelwelvaart mogt worden aangemerkt. Maurits vond zich te leurgesteld in zijne hoop, om brieven uit Holland te vinden; en hoewel die hoop met veel vrees vermengd was, bedroefde hij zich zeer over die teleurstelling. Schoon hij zich zocht op te beuren met de gedachte, dat misschien zijne Maria nog in leven was, want dat anders zijn vader hem wel eenig berigt zou hebben doen toekomen, gevoelde hij echter, bij nader nadenken, de zwakheid van dezen troost-
{==245==} {>>pagina-aanduiding<<}
grond, daar zoovele toevallen de vertraging der brieven konden veroorzaken.
Den dag na zijne aankomst begaf hij zich naar een der aanzienlijkste huizen, met welke zijn vader handelde, dat van Signore Durazzo, vermaagschapt aan de adelijke samilie van dien naam. Toen deze zijnen naam verstaan en den aanbevelingsbrief van zijnen vader gelezen had, verzocht hij hem, om liever ten zijnen huize, dan in een logement, zijn verblijf te houden, hetgeen op eene zeer beleefde wijze door Maurits geweigerd werd, gedachtig aan den raad van zijnen vader, om zich nimmer, bij zijne korrespondenten, buiten noodzake, onder verpligtingen van eenig belang te brengen. Minder zwarigheid maakte hij, om te voldoen aan de uitnoodiging, hem door Signore Durazzo gedaan, om dezen dag met hem en zijne familie een zeeluchtje op de golf van Genua te scheppen, op eene der galeijen van de Republiek. Beleefdelijk nam Maurits dit aan, en liet zich ten bestemden tijd ten huize van Signore Durazzo vinden. Met deze en deszelfs twee dochters, en eenige andere aanzienlijke personen, begaven zij zich naar de zeekust, en scheepten zich in. Het gezigt alleen van de haven eener koopstad was voor Maurits een streelend denkbeeld, terwijl hij met verrukking hier en daar eene Hollandsche vlag onder de daar liggende schepen wapperen zag. Het weder was volmaakt schoon; de hitte van den dag, want het was nu in het begin van Junij, was zeker vrij hevig, maar, daar zij in de schaduw op het dek der galei gezeten waren, en 'er een luchtig windje woei, stoorde die het genoegen van het gezelschap niet. Schoon

{==246==} {>>pagina-aanduiding<<}

de worm van heimelijken angst aan het hart van Maurits knaagde, verdreef echter de lustigheid van het gezelschap, en de uitstekend fraaije afwisseling van gezigten, meer of min zijne somberheid. De twee dochters van Durazzo, de eene een meisje van acht en de andere van twaalf jaren, merkende, hoeveel hunne vader met den vreemdeling uit Holland op had, zochten hem door allerhande kleine dienstvaardigheden te verpligten. - Onder vele vragen, die zij hem deden, en welke hij haar zooveel mogelijk oploste, vroeg hem de jongste, of hij wel ooit zoovele schepen gezien had, als 'er in de haven bij elkander langen. Nu grimlachte Signore Durazzo, en zeide: ‘o Signore! ik vrees, dat mijne dochters het u wat lastig maken met zulke vragen, en deze is niet zeer vereerende voor u, daar voor Amsterdam zulk een veel grooter aantal schepen ligt... Agatha! Agatha! gij moet het dien Heer niet lastig maken.’
‘'t Is 'er verre af, Signore!’ antwoordde Maurits, ‘dat mij eene dier vragen lastig valt, of dat mij de laatste eenigzins beleedigen zou. Zeker is, het getal der schepen, die thans voor Amsterdam liggen, veel grooter dan voor Genua; maar Genua heeft zijne schatten gewonnen, en Amsterdam is nog in zijne opkomst... Gaat voort, lieve Signora's! met mij alles, alles te vragen, hetgeen gij goedvindt - o Signore! zij brengen mij in eene zoo goede luim, als ik sedert verscheiden dagen niet geweest ben, daar ik te Milaan een allerongunstigst berigt ontvangen heb van eene mijner bekenden uit Holland, welker leven bij het afgaan van den brief in groot gevaar was...’ ‘o,’ Hernam Signore

{==247==} {>>pagina-aanduiding<<}

Durazzo, ‘gij zucht dan ook onder de hand van het noodlot. Gij twijfelt nog, gij hoopt nog; maar ik, Signore! ik heb buiten deze twee dochters alles verloren, de braafste, de getrouwste Echtgenoot, en drie zonen... Verleden jaar is mijn jongste, de eenige, die mij overgebleven was, een jongeling van dertien jaren, waarop ik mijne laatste hoop gevestigd had, mij ontrukt - en mijn uitgebreid kantoor, dat zoovele jaren in Genua bestond, en met zooveel roem door geheel Europa bekend is, zal na mijnen dood of te niet gaan, of de vruchten van mijner voorouderen en van mijne vlijt zullen misschien door vreemdelingen worden ingeoogst - maar ... laten wij 'er niet inkomen... Ik zie aan uwe aandoeningen, dat gij mij verstaat. Aangenaam gezelschap, zulk uitmuntend weder, als wij heden treffen en eene gematigde uitspanning kunnen wel voor eenige oogenblikken de felste knagingen van het verdriet verdooven, maar hier (op zijn hart wijzende,) hier blijft het branden - en zal het branden, tot dat het oogenblik van mijnen dood mij met mijne dierbare afgestorvenen vereenigt.’
Nu keerden zij tot het gezelschap weder, en terwijl 'er fraai muzijk werd gemaakt, zongen verscheide fraaije stemmen een lied, dat altijd eindigde met een koor op den onsterfelijken Verlosser van Genua den grooten Doria. ‘Zoo,’ zeide Durazzo tegen Lijnslager, ‘zoo blijft de lof van de dapperen en braven, nog lange na hunn' dood, op de lippen van de dankbare nakomelingschap leven. Ik heb nog een kind zijnde, gelijk nu mijne jongste

{==248==} {>>pagina-aanduiding<<}

dochter is, dien Andreas Doria gezien, als een' grijsaard van ruim negentig jaren.’
Nu werd het geheel gezelschap aandacht. - ‘o Verhaal ons nog wat van dien man!’ vereenigden zich verscheiden stemmen. - ‘Zijne geschiedenis,’ zeide Durazzo, ‘is te bekend bij alle de Genuezen, om die te herhalen; maar nooit zal ik vergeten, met welk een vuur die negentigjarige grijsaard tegen mijn' vader sprak over de gebeurtenissen zijner jeugd... Ja tegen mij, zeide hij, met, zijne bevende handen de mijne drukkende, “Knaapje, o bedenk altijd, dat gij een edele Genuees zijt... Laat nooit, door wien het zijn moge, uw dierbaar vaderland ongestraft honen... Ik heb dan eens over de Fransche, dan over de Pauselijke Vloot het bewind gevoerd, en de Keizerlijke Vloot geslagen... Want toen ik zag, dat ik de vijanden van mijn vaderland in de Franschen diende, verliet ik hunne zijde, en koos die van den grooten Karel den Vijfden - toen, toen sloeg en vernielde ik de galeijen der Franschen ... en veroverde Napels en Sarona: ja het gelukte mij daarna den burgers van de kleine Republiek Genua Sanfiezo op Corsica aan het magtig Koningrijk Frankrijk te doen ontweldigen - en de Franschen uit hetzelve te verdrijven. Knaap! o ik wenschte, dat ik het vuur, dat in deze oude borst nog sprankelt, in uw hart kon overstorten; als 'er dan geweldenaars, zoo als in mijnen tijd, het roer der regering, met uitsluiting van den adel en de andere aanzienlijke Genuesche gedachten, in handen namen, - o

{==249==} {>>pagina-aanduiding<<}

dan zoudt gij ook de regten der edele Genuezen, en den invloed van verdienstelijke en luisterrijke geslachten gelden doen - of, hetgeen voor een edel hart aangenamer is - tegen buitenlandsche vijanden zoudt gij de Republiek verdedigen. Zoo heb ik kennis gemaakt met den beruchten Barbarossa, toen ik de Spaansche Vloot beteugelde; toen ik Coron in Morea overmeesterde, en het roofnest Tunis voor mijn' naam deed beven.” In dier voege sprak de grijze Doria, terwijl ik aan zijne knieën stond, en met het gevest van de sabel speelde, die aan zijne zijde hing, en voegde 'er nog bij: - “Jongen, indien gij mijn zoon waart, (maar God heeft mij die allen ontnomen) zou ik u bij deze sabel, die den kop van zoo menigen zeeroover op de Barbarijsche kust gekloofd heeft, en mij op mijn' togt voor Goletta vergezelde, doen zweren, dat gij het heil van het Genueesch gemeenebest tegen alle uit- en inheemsche vijanden, tot uw' laatsten droppel bloed zoudt belchermen - en dan ... dan zou ik als een waar Genuees mijne oogen geruster toeluiken...” o Mijne vrienden! - Ik zag, toen hij dit sprak, hoe de tranen in zijne oogen blonken, en een rolde 'er op zijnen grijzen baard. Ik was toen nog te jong, om de ware oorzaak te begrijpen, maar tot rijperen ouderdom gekomen, heb ik altijd met vreugde en dankbaarheid aan die oogenblikken gedacht, en alle de woorden van dien grijsaard zijn diep, onuitwischbaar diep in mijn hart gezonken. - Schoon de gelegenheid, die de meesteres is van onze da-
{==250==} {>>pagina-aanduiding<<}
den en bedrijven, mij niet opgeroepen heeft, om op zijn voetspoor tegen de zeeroovers of andere vijanden van ons gemeenebest te strijden, heb ik altijd gepoogd, om in mijnen kring, mij te gedragen, als of ik een afstammeling was van den grooten Doria, en hoop, dat ik tot mijn' dood den naam van een' braaf Genuees verdienen zal.’
En hier schonk Durazzo een glas wijn en riep uit: ‘Alle die met mij de Republiek beminnen, drinken op het welvaren van de Republiek Genua.’ - En nu wedergalmde de galei van de woorden, Viva la Republica di Genova. Durazzo ziende, met welk een genoegen en aandacht Lijnslager zijn verhaal had aangehoord, en met hoeveel hartelijkheid hij mede op de welvaart van Genua gedronken had, liet, een tweede glas inschenkende, volgen: ‘De Genuezen Signore! zijn niet onbeleefd - ik breng u dit glas op het welvaren van de nieuwe Republiek der Nederlanden - en nu dronken de Genuezen: Viva la nuova Republica Olandese!’ Terwijl zich het overig gezelschap met muzijk en zingen bezig hield, of met zoodanige spelen, als waartoe het scheepsboord gelegenheid schonk, schepte Durazzo groot vermaak, om met Lijnslager te spreken over den toenemenden Handel van Holland in het algemeen, en van Amsterdam in het bijzonder. Hij luisterde met een buitengewoon genoegen naar alles, wat hem zijn jonge Hollandsche vriend van zuinigheid, overleg en vlijt van deszelfs landgenooten verhaalde; hij bewonderde in hem zijne reeds uitgebreide kundigheden in het vak van den koophandel - zijne bedre-
{==251==} {>>pagina-aanduiding<<}
venheid in de ligging van alle de havens, zijne kennis van alle de levende talen van Europa, zijn inzien in de belangen der Vorsten en Mogendheden tot elkander, en tot zijn vaderland in het bijzonder. ‘o Wat moet het eene vreugde zijn voor uw' vader zulk een' zoon te hebben!’ barstte hij in verrukking uit - ‘en zoo gelukkig zou ik ook hebben kunnen zijn, zoo mij God mij nog mijnen Pietro gelaten had.’
Tegen den avond aan den wal teruggekomen zijnde, begaf zich het geheel gezelschap naar het huis van Signore Durazzo, waar een zeer aanzienlijke maaltijd was aangerigt. - Lijnslager moest aanzitten naast den gastheer en eene jeugdige Genuesche schoonheid, Maria Saluzzo geheeten, eene nicht van Signore Durazzo. Onder den maaltijd had 'er eene algemeene vrolijkheid plaats, waarin Maurits zooveel zijne innerlijke droefheid toeliet, deel nam, terwijl hij Signora Saluzzo blijken gaf, hoe ook wellevendheid aan een' Hollander niet onbekend was; ja zelfs was Signora Saluzzo aan Lijnslager niet minder aangenaam, toen hij merkte, dat zij den naam van zijne dierbare Maria voerde. Middelerwijl kwam 'er een der bedienden van het huis en reikte hem een' brief over, welken de camieriere uit zijn logement hem had overhandigd, want Maurits had order gegeven, om hem de brieven, die 'er mogten komen, daar de Hollandsche post verwacht werd, terstond te doen ter hand komen. ‘'t Is een brief van mijn' vader,’ zeide hij tegen Signora Saluzzo - scheurde denzelven met veel drift open, en naauwelijks had hij denzelven ingezien, of met een gelaat, dat de

{==252==} {>>pagina-aanduiding<<}

grootste vervoering der vreugde uitdrukte, riep hij uit: ‘God zij gedankt - God zij gedankt - zij leeft - zij leeft.’ Het geheel gezelschap zag met verwondering hem aan over dezen vreugdekreet, dien hij in zijne landtaal uitboezemde, en daarom door geen der aanzittenden verstaan werd. Signora Saluzzo schrikte 'er van, en nadat zijne eerste ontroering door deze uitbarsting lucht bekomen had, verzocht hij haar en het overig gezelschap verschooning, zeggende, dat hij eene zeer aangenaame tijding van zijn' vader ontvangen had, die deze uitroeping had veroorzaakt, en hierop onderrigtte hij Signora Saluzzo, dat hij van zijn' vader tijding ontvangen had, dat zekere Maria, waaraan zijn hart gehecht was, en van welker ziekte hij bij eenen vorigen brief kennis gekregen had, niet alleen nog leefde, maar geheel hersteld was.
‘Ik heb’ merkte Signora Saluzzo aan, ‘wel, gehoord, dat uwe landaard zeer koel in het stuk der liefde was ... maar uit uwe aandoening te oordeelen, zou ik besluiten, dat het tegendeel bij u plaats heeft, en gij dus eene uitzondering op uwe Landgenooten maakt.’
Lijnslager. Men vormt buiten 's lands van de Hollanders meer verkeerde begrippen, even eens als of wij geene andere drift kenden, dan die van geld te winnen, en ondertusschen is de werking van de teederder en edeler hartstogten, als ik ze zoo noemen mag, bij ons niet minder dan bij onze naburen. Schoon de Franschen die op eene levendiger, de Engelschen op eene woester, en de Duitschers, op eene praalzieker wijze uitdrukken, bij ons gaan zij niet minder diep, ja als de liefde bij ons eens gevestigd

{==253==} {>>pagina-aanduiding<<}

is, wordt die minder spoedig uitgedoofd. En om u te overtuigen, dat mijne natie zeer vatbaat is voor het schoone, beroep ik mij alleen op onze schilders, die ook in Italie en hier te Genua bijzonder wel bekend zijn. Of zoudt gij denken, Signora! dat zij, die in staat zijn, om op eene zoo voortreffelijke wijze de vrouwelijke schoonheid af te malen, alleen koele aanschouwers derzelve zijn, en onvatbaar zouden wezen voor derzelver indrukselen. Het ontbreekt ons ook zoo min als eenig volk van Europa aan Minnedichters, ja, zoo men die van den Dichter Hooft in het Italiaansch overbragt, zoudt gij overtuigd worden, dat het hart van dien dichter niet minder voor zijne Leonora, dan dat van Petrarcha voor zijne Laura, gloeide.
Signora Saluzzo. Hoe, Signore! heeft men in het Hollandsch ook Dichters - men heeft mij die taal meermalen beschreven, als een ellendig patois, dat alleen door matrozen gesproken wordt.
Lijnslager. Ik verwonder mij niet, Signora, dat gij 'er zoo over denkt, daar onze taal, uit hoofde van de kleine uitgebreidheid van ons land, bijna door geene buitenlanders gesproken of verstaan wordt; terwijl wij, ik mag wel zeggen, de beleefdheid hebben, om de talen van alle vreemde natien te leeren spreken en schrijven. Daardoor missen ook onze Schrijvers en Dichters de aanmoediging, welke, Franschen, Italianen en alle volken genieten, welker talen door geheel beschaafd Europa gelezen worden, maar zij hebben, zoo het schijnt, die aanmoediging niet noodig, althans sedert de laatste vijftig jaren is hun getal zeer aanmerkelijk toegenomen, en wij mogen

{==254==} {>>pagina-aanduiding<<}

ons beroemen op zeer vele en groote vernuften, ja het schijnt, dat dezelfde schok, die de gemoederen in beweging gebragt heeft, en het juk van Spanje mijne Landzaten heeft doen afwerpen, ook de zucht ontvonkt heeft, om in de schoone kunsten en bovenal de Dichtkunst uit te munten. Bij uitstekendheid vallen bij onze landgenooten de Dichtwerken van den Ridder Cats in den smaak; en zoo gij in staat waart die te lezen, zoudt gij geen oogenblik in twijfel staan, of die Nederduitsche Dichter een gevoelig hart voor de schoone sekse omdraagt. 't Past mij niet, om te oordeelen over de bekwaamheden van onze voortreffelijkste vernuften; maar ik heb eenmaal met mijn' vader Vondel aangetroffen, die voor een der grootste Dichters gehouden wordt. - Hij las daartoe verzocht een gedeelte van zijn Treurspel, de Verwoesting van Jeruzalem, maar ik werd onder het voorlezen op vele piaatsen koud van schrik en aandoening... Toen hij dit merkte, greep hij mij bij de hand en zeide: ‘Jongen! gij hebt eene ziel vatbaar voor de poëzij. Als gij mijn zoon waart, zou ik er moed op hebben, dat ik wat van u maken zou. Ik heb u bleek en rood zien worden, op die plaatsen, waar ik zelf huiverde en gloeide. Bij andere gedeelten, die ik zelf wel weet, dat minder goed zijn, zat gij onverschillig en koel te kijken... Gij hebt eene zeer gevoelige ziel... en die dat niet heeft, houde de handen van de lier...’
Signora Saluzzo. Dit moedigde u zeker aan, om ook eens te beproeven...
Lijnslager... Verschoon mij, Signora! mijn vader heeft mij, merkende, dat die woorden op mijn

{==255==} {>>pagina-aanduiding<<}

hart werkten, dat afgeraden; ik heb naar dien raad geluisterd, en die zucht bedwongen, omdat 'er zeo weinigen van hun, die dezelve involgen, het tot zoodanig eene hoogte brengen, dat zij eenigzins uitmunten - en 'er tot de beoefening der Dichtkunst te veel tijd vereischt, en dikwijls verbeuzeld wordt, dien men nuttiger aan andere wetenschappen besteden kan.
Signora Saluzzo. Gij hebt dan nooit ... nooit uws vaders raad in den wind geslagen - nooit eenige proef genomen? Hier te land maakt de Liefde Dichters - en gij Signore!
Lijnslager. o Gij vraagt zoo strikt, Signora! ja ik heb op zee zijnde, tweemalen een klein Dichtstukje vervaardigd.
Signora Saluzzo. Zeker op uwe Signora Maria ... ik heb het geraden... o Hoe wenschte ik, dat ik haar kende... Ik wenschte wel eens eene Hollandsche schoone te zien.
Lijnslager. Aan dat verlangen Signora zou ik eenigermate kunnen voldoen; ik kreeg door eene toevallige omstandigheid haar portrait, en beloof u, ik zal u, staande mijn verblijf in deze stad, gelegenheid verschaffen, om hetzelve te zien.
Nu namen zij in hunne gesprekken weder deel in die, welke over gewone onderwerpen liepen - en bij het scheiden moest Lijnslager Signore Durazzo beloven, dat bij hem van tijd tot tijd met een bezoek vereeren zoo, daar het een zijner grootste genoegens uitmaakte met Hollandsche kooplieden te spreken.
Met een hartelijk genoegen las Lijnslager nu in zijne eenzaamheid den brief van sijnen vader - waar-
{==256==} {>>pagina-aanduiding<<}
onder zijne moeder eigenhandig geschreven had. ‘Ik hoop, lieve Maurits! dat u het berigt van de ziekte van Juffr. Maria van Vliet niet te zeer zal hebben neêrgeslagen; verleden week is haar broeder Willem bij ons geweest en heeft ons verhaald, dat hare ziekte geweken, ja dat zij zoo ver reeds hersteld was, dat zij voorhad, toekomenden zondag, weder te Kerk te gaan.’ Met verrukking las Maurits bij herhaling deze woorden en boezemde met eene hartelijke verzuchting uit: ‘God, gij hebt dan haar behouden, die mij dierbaarder is dan mijn leven. o Hoe gloeit mijn hart van den opregtsten en welmeenendsten dank... en zij is hersteld - zij is aan haren vader teruggegeven...’ Nu echter begon hij zich meer of min te bekommeren over den brief, dien hij baar geschreven had, en met de zelfskwelling van een' verliefden zich te beangstigen, of hij daardoor misschien hare ongunst zich op den hals zou gehaald hebben. Nu ook begon hij zich te schamen over de zwakheid, die hij gehad had, om zich door bijgeloovige denkbeelden te laten wegslepen; gevoelde, hoe hij dwaasselijk een' droom voor een dadelijk verschijnsel gehouden had, en besloot, om den volgenden dag aan Signora di Braga, die zich nog te Milaan onthield, te schrijven, ten einde haar het leven en de herstelling van Maria te berigten, alsmede om haar, welke zulk een wezenlijk deel in zijn ongeluk genomen had, nu ook een deelgenoot van zijn geluk te maken en te overtuigen, dat dit verschijnsel althans mede gesteld moest worden op de lijst van die begoochelende droomen, welke alleen voor

{==257==} {>>pagina-aanduiding<<}

wezenlijkheden doorgaan, als eene toevallige uitkomst daarmede zamenstemt, doch welke vergeten worden, of liever waarvan men geene melding maakt, als men zich in zijne belagchelijke bijgeloovigheid bedrogen ziet.
Den volgenden dag ging hij met den brief van van Dijk den grooten schilder Rubbens opzoeken. Hij werd door hem met eene hoffelijke beleefdheid ontmoet, welke hem duidelijk den man aantoonde van meer dan gewone beschaafdheid, en die geheel niet gelijk stond met den schilder van Dijk, dien, hoe welgemanierd, echter eene losheid van zeden eigen was, welke hem meer met vele gelijktijdige schilders in éénen rang stelde. Zeer welkom was hem echter de brief van zijnen vriend en leerling van Dijk, en de aanbeveling van denzelven, ten aanzien van Lijnslager, was van eene gunstige uitwerking. ‘Ik zal u,’ zeide hij, ‘op de aanbeveling van mijnen vriend van Dijk alle die aanwijzingen doen, welke gij van mij wenscht, en sla u voor, om nog heden met mij de kerk St. Ambrosio, bij het Professiehuis van de vaders Jesuiten, te gaan bezigtigen.’ Vaardig nam Maurits dezen voorslag aan, en op den bestemden tijd liet hij zich aan het verblijf van Rubbens vinden. Zij begaven zich daarop naar de kerk St. Ambrosi. o Daar gekomen zeide Rubbens: ‘Omdat mijn leerling van Dijk 'er op aandringt, dat ik u eenige proeven mijner kunst, zal laten zien, heb ik geoordeeld best te doen, dat ik u eerst met de werken van mijn penseel bekend make, omdat zij, zoo gij eerst die van mijne Leermeesters zaagt, daarbij te veel zouden afvallen.’

{==258==} {>>pagina-aanduiding<<}

‘Zie bij voorbeeld,’ ging hij voort, met hem een' kruisgang doortredende, ‘dit stuk van Guido kan uwe aandacht niet ontglippen; met welk eene voortreffelijke schoonheid is deze Hemelvaart van de Heilige Maria afgebeeld. Men maakt wel aanmerkingen, als of het hoofdbeeld niet edel genoeg zijn zou, maar hoe moeijelijk is het ideaal van Goddelijke schoonheid in eenen zoo verheerlijkten, stand te vormen, waarop niet deze of gene aanmerking vallen zou. Ik zie het nimmer, of ik bewonder 'er de uitmuntende schikking van een zoo groot aantal beelden in, en bovenal de uitstekend fraaije verdeeling van het licht. - Zie hier nu op het hoofdaltaar een stuk van mijn penfeel; gij ziet, dat het de Besnijdenis van Christus voorstelt. Ik heb bijzonder mijne poging aangewend, om in de drie Vrouwenbeelden het medelijden uit te drukken. - Doch, ik acht voor mij, zelven, dat ik beter geslaagd ben, vooral wat het koloriet betreft, en ook de verdeeling van licht en, schaduw, in deze afbeelding van den Heiligen Ignatius de Loyola, daar hij den duivel uit eenen bezetenen uitdrijft, en eenige kinderen opwekt. Gij ziet dan aan uwen wensch voldaan, dien mij mijn leerling van Dijk had te kennen gegeven, maar ik? zal wel gelegenheid vinden, om u te laten zien, welk een groot schilder hij zelf is, als ik u het voortreffelijk Portrait van eene Signora uit het Huis van Balbi, of zijnen St. Sebastiaan laat zien. Maar het doet een' meester, die, zoo als het behoort, meer de kunst dan zichzelven bemint, altijd genoegen, wanneer hij zich beroemen mag,

{==259==} {>>pagina-aanduiding<<}

leerlingen te hebben gevormd, van welke hij zich voorspellen mag, dat zij hem overtreffen zullen, en dit is zeker het geval van mijnen leerling van Dijk.’ Maurits bewonderde hier niet alleen den grooten kunstenaar, maar ook den edeldenkenden man, die, verheven boven den laaghartigen naijver van kleine zielen, zich verheugde over de voortreffelijke volmaaktheden van andere kurstenaren, en juichte over de vorderingen van eene kunst, schoon zelfs daardoor zijn gevestigde roem minder schitterende worden mogt. - Nu bezocht Maurits, geleid door Rubbens, de Domkerk aan Laurentius geheiligd, volgens overlevering gesticht op de plaats, waar die heilige man op zijnen overtogt van Spanje naar Rome zou gewoond hebben, en die ruim twee eeuwen na Christus geboorte reeds tot een heiligdom aan den Godsdienst zou toegewijd zijn. - Rubbens bragt 'er Maurits bijzonder, om hem de vermaarde (zoogenaamde) smaragden Schaal, il sacro Catino geheeten, te laten zien, die reeds bij het laatste Avond maal van Christus gebruikt zou zijn. - Ook leidde hij hem in de kapel, waarin, mede volgens overlevering, de assche van Joannes den Dooper bewaard werd. - Met aandacht, maar met geen' diepen eerbied beschouwde Maurits deze voor de Genuezen zoo dierbare overblijfselen: ja, hij kon niet nalaten aan Rubbens, in het fransch, toe te voegen, dat 'er wel een sterk geloof vereischt werd, om zonder andere bescheiden, dan overlevering, aan te nemen, dat wezenlijk die smaragd bij het Avondmaal gebruikt zou zijn, daar het zelfs zeer onwaarschijnlijk was, dat Christus met zijne leerlingen, niet in een' der

{==260==} {>>pagina-aanduiding<<}

eerste rangen der maatschappij maar in eenvoudigheid levende, bij die gelegenheid, zich van eene zoo kostbare schaal, als de Genuezen dezelve houden, zou bediend hebben, en dat men bijna eene reeks van wonderwerken noodig heeft, om dien smaragd, uit Jeruzalem, dat zoo ellendig verwoest geworden is, te Genua te laten komen: terwijl gedeeltelijk hetzelfde geldt omtrent de assche van Joannes den Dooper. - Rubbens liet hem dit zeggen, maar buiten de kerk gekomen zijnde, zeide hij: ‘Ik heb u geen antwoord gegeven omtrent de twijfeling, die gij opperde omtrent de twee kostbaarste, reliquien der Genuezen, om u tot geene verdere aanmerkingen uit te lokken, die misschien eenigzins onaangenaam voor mij zouden kunnen zijn. Wat nu betreft mijn geloof omtrent deze en duizende andere van die zaken, ik berust daaromtrent in de overleveringen der kerke. Ik heb, als schilder, geen' tijd, om te onderzoeken, wat waar of valsch is, en, opgevoed in het Katholijk Geloof mijner vaderen, houde ik mij aan hetzelve vast; niet, mijn Heer! omdat ik geene wenschenswaardige verbeteringen in het stuk van den Godsdienst zou verlangen, maar, omdat ik, mij niet bijzonder toeleggende op het onderzoek van zaken, buiten mijne kunst omloopende, mij in een' draaikring van twijfeling en verwarringen storten zou, waaruit ik waarschijnlijk tot mijn eigen ongeluk, tot schade althans van de voortzetting mijner kunstoefeningen, nooit weder te redden zou zijn. Laat het voorgeven omtrent die smaragden schaal, en omtrent de assche van Joannes den

{==261==} {>>pagina-aanduiding<<}

Dooper onwaarheid zijn, ik zal, door mijn ongeloos te openbaren, geen een' echten Genuees daaraan doen twijselen, en men zal even goed voortvaren, om, schoon ik met u aan de echtheid der reliquien twijsel, de assche van Joannes de Dooper, even als het bloed van den Heiligen Januarius te Napels, bij volks rampen te doen dienen, tot een middel, om de gramschap van God as te wenden.’
Maurits. 't Is zoo, mijn Heer! ik zou het zeker, en zeer velen met mij, voor een groot verlies der schilderkunst achten, indien gij, door u in te wikkelen in Godgeleerde verschillen, buiten de gelegenheid bragt, om uwe kunstbekwaamheden verder te voltooijen, maar duid mij niet ten kwade, dat ik het daarvoor houde, dat ieder een, zoo denkende, zoo handelende, in alle plaatsen en op alle tijden, de grootste en met elkander strijdende ongerijmdheden worden aangenomen. Immers ik herinner mij gehoord te hebben, dat eene dergelijke smaragden schaal in het klooster Reichenau, aan het Meer van Konstans, bewaard wordt, die tot hetzelsde einde door Christus zou gebezigd zijn. Zoudt gij, nu te Konstans gekomen, gelooven, dat die drinkschaal de echte ware?
Rubbens. o Gij verstaat mij niet wel, mijn Heer! iets anders is het, bij eene zaak te berusten, iets anders dezelve te gelooven. Ik omhels in het algemeen al, wat de moederkerk geloost, omdat ik zie, dat ook bij de Protestanten, waartoe gij zeker behoort, en voor welke ik veel achting heb, ook hoogloopende verschillen over beuzelingen, misschien ook wel ongerijmdheden, plaats hebben... Denk daarom niet,

{==262==} {>>pagina-aanduiding<<}

dat mij zulke buitensporigheden welkom zijn. Ik ben dikwijls bij het schilderen van Altaarstukken voor de kloosters en kerken, inde noodzakelijkheid, om, uit hoofde van de zonderlingste invallen der Kloosterlingen en Priesters, zamenvoegingen van personen, zaken en tijden voor te stellen, die zelfs mijne verbeeldingskracht bij het ontwerpen geweldig schokken. Gelukkig echter heeft men mij niet gedwongen, gelijk een' Antwerpsch kunstbroeder, om een Altaarstuk te maken, voorstellende het huwelijk van Christus met de Heilige Maagd, en daarbij den Koning David, op de harp spelende. Geloof niet, mijn Heer! dat ik zulke ongerijmdheden niet gevoele, maar als men zoovele volken bezoekt, al mijn geval is, ziet men, dat in alle opzigten de smaak voor de grilligste buitensporigheden, ja ik zou bijna zeggen, dat de dwaasheid aan de menschelijke natuur onafscheidelijk eigen is. Men behoeft die niet in het Godsdienstige alleen te zoeken, maar hoevele dwaasheden worden 'er in het burgerlijke leven gevonden. Gij zult, zoo gij eenigen tijd te Genua vertoeft, hier de Cicisbeï, schoon op de meeste plaatsen van Italie in de mode, meer dan ergens anders aantreffen.
Maurits. Gij meent dat schandelijk gebruik, hetwelk hier vooral bij de adelijke Signora's plaats heeft, om zich altijd in de kerk en de openbare wandelingen door een' ander dan haar' eigen man te doen vergezellen.
Rubbens. Ik meen juist dit gebruik, en gij vindt dit als een Hollander zeker zeer ongerijmd, zoowel als ik, zonder dat gij 'er een woord behoeft bij te voegen - en ondertusschen zult gij hier overal on-
{==263==} {>>pagina-aanduiding<<}
dervinden, dat 'er geen denkbeeld zelfs van onvoegelijkheid aan gehecht wordt. Immers, zoodra eene adelijke Dame hier huwt, wordt met goedkeuring van man en vrouw een persoon tot Cicisbeo verkozen. Deze vergezelt de vrouw in de kerk, in den schouwburg, op de openbare wandelingen en in alle gezelschappen... Ik zie aan u, dat wij het eens zijn over dit zeer wanvoegelijk gebruik, maar wie zal ondertusschen zulke ingewortelde buitensporigheden met hoop van een goed gevolg kunnen tegenwerken? - Ondertusschen zult gij bij de Genuezen, en bij den adel in het bijzonder, met welken ik veel omgang hebbe, zeer vele geschikte en aangename personen aantroffen, ja ik vertrouw gij zult korten tijd in Genua vertoefd hebben, of gij zult, als ik, overtuigd zijn omtrent de valschheid van het spreekwoord, dat de overige Italianen zoo gaarne omtrent Genua zouden laten gelden: ‘Een berg zonder hout, een zee zonder visch, een volk zonder trouw, en vrouwen zonder schaamte.’
Nu waren zij aan het Paleis van Balbi genaderd, en zij bezigtigden behalve dit nog eenige kerken, waarin hem Rubbens aan de voortreffelijkste voortbrengsels van de Italiaansche schole en bovenal aan die van Titiaan kennis deed krijgen.
Dagelijks bezocht ook Maurits Signore Durazzo, die zich meestal met hem over zeevaart en koophandel onderhield - dikwerf ook keerden zij terug op den geliefkoosden verlosser van Genua; - maar ook geraakte de oude Durazzo in groot vuur, als hij van zijnen beroemden landgenoot Christoffel Columbus sprak. ‘Zulk een man,’ zeide hij dan, ‘moest

{==264==} {>>pagina-aanduiding<<}

zich vruchteloos, tot onze eeuwige schande, tot zijne eigen landgenooten wenden, de natie gaf geen acht op hem, ja belachte hem als een' ijdelen plannenmaker - een man, die na zijne ontdekking van Amerika, door den Koning van Spanje tot den adelstand verheven een wapenschild ontving, in een van welks kwartieren men leest: Columbus geeft aan Castilie en Leon eene nieuwe wereld - en altijd, tot aan zijnen dood, heeft de Republiek Genua zich ondankbaar en trotsch tegen den beroemdsten man van zijnen staat gedragen. Immers, die voortreffelijke burger, op het klein dorpje Cuculetto geboren, vergat den hoon, door den Raad van Genua hem aangedaan: want het bleek, bij zijn afsterven, dat hij een aanzienlijk legaat aan zijn vaderland gemaakt had; maar dit werd ook trotschelijk geweigerd, omdat het de Raad der Republiek Genua schandelijk achtte, dat zij een legaat zou aannemen van den zoon van een' geringen visscher uit het dorpje Cuculetto. Gij ziet daaruit, Signore, dat de weg tot eer of fortuin, juist niet altijd in het vaderland voor de braafste en nuttigste burgers openstaat.’ Dit laatste had Durazzo reeds meermalen, nu bij deze dan bij gene gelegenheid aangemerkt, doch het scheen, dat Lijnslager. daarop geene bijzondere acht sloeg. ‘Het schijnt,’ zeide eindelijk Durazzo op zekeren middag, dat hij met hem aan de Molo zat, en deze aanmerking weder gemaakt had, ‘dat gij mij niet verstaan wilt, Signore.’
Maurits. Ik begrijp u niet, Signore!
Signore Durazzo. Ik heb u alzoo menigwerf als

{==265==} {>>pagina-aanduiding<<}

met den vinger aangewezen, dat gij uw fortuin wel buiten uw vaderland zoudt kunnen maken. - Begrijpt gij mij niet, dan zal ik mij nader verklaren... Hebt gij niet gemerkt, (en hier drukte hij hem de hand) dat ik eene bijzondere hoogachting voor u heb opgevat van het eerste oogenblik af, dat ik het genoegen gehad heb u te leeren kennen?
Maurits. Ik heb duidelijk ontdekt, Signore, dat gij mij met meer dan gewone vriendelijkheid en hartelijkheid behandelde, schoon ik opregt betuig, dat ik niet kan nagaan, waarmede ik die onderscheiding verdiend heb, of liever schoon ik wel weet, dat ik die niet heb verdiend.
Signore Durazzo. Ik zal u de oorzaak daarvan ontdekken. Gij weet Signore! dat ik zoo ongelukkig geweest ben van mijne zonen, de lust van mijn leven, te verliezen. Beide had ik mij gevleid, dat mijne opvolgers in mijn aanzienlijk Huis van Negotie worden zouden, - maar het heeft God behaagd, dat oogmerk te doen mislukken. Ondertusschen wordt ik nu vast ouder en de bezigheden beginnen mij lastig te vallen. Het beheer van mijn kantoor is van eene omslagtige natuur. Doch hoe lastig mij het waarnemen daarvan somtijds ook zij, echter kan ik niet besluiten, om den handel te laten varen, om het huis van Negotie der Durazzo's, dat reeds sedert meer dan eene eeuw beroemd geweest is, te niet te zien gaan, en evenwel zal ik genoodzaakt zijn, om hiertoe te besluiten, daar ik het beter acht met roem en in vollen glans te eindigen, dan een handelhuis te laten voortduren en langzamerhand te zien wegkwijnen; of ik moest een jong eerlijk en bekwaam man

{==266==} {>>pagina-aanduiding<<}

vinden, met welken ik mij verbind; die de taak, welke mij te lastig wordt, opvat, en mijn huis met den ouden luister in stand houdt. Gij zijt dit zeker met mij eens, Signore! -
Maurits. Gij hebt gelijk, Signore! maar ik begrijp niet, waar gij heen wilt.
Signore Durazzo. o Signore! ik ducht, dat gij mij niet begrijpen wilt, maar ik zal het u dan vlak uit zeggen. Ik heb al den tijd, welken gij hier te Genua doorgebragt hebt, waarin wij zooveel over den koophandel gesproken hebben, gemerkt, dat gij juist de man zoudt zijn, met welken ik genegen wezen zou, om eene voordeelige kompagnieschap aan te gaan. Behalve dat wij overeenstemmen in meest alle stukken, den handel betreffende, is 'er eene zekere overeenkomst van gevoelens, in vele andere opzigten, welke zeer noodzakelijk is in eene kompagnieschap. Ik zie gij staat verzet over mijnen voorslag.
Maurits. Ja, ik sta verbaasd Signore over dien voorslag - gij hebt zoovele landgenooten, zoovele stadgenooten.
Signore Durazzo. Gij hebt gelijk, mijn vriend! ik weet, wat gij zeggen wilt, maar ik wensch, als ik het zoo noemen mag, eene jonge Hollandsche loot op een' ouden Genueschen tronk te enten. Ik verbeeld mij, dat, wanneer mijn voorslag u behaagt, en wij kunnen in alles overeenkomen, dat mijn huis door deze verbindtenis grooter luister en kracht ontvangen zal, dan het nog immer bezeten heeft. Het huis van de Durazzo's is zeker nog beroemd in den handel; maar ik, ducht, dat, zoo 'er geen nieuw leven aan wordt bijgezet, hetzelve dan deelen zal in de al-
{==267==} {>>pagina-aanduiding<<}
gemeene verflaauwing en vermindering van den koophandel, die in dit gemeenebest plaats heeft. - Wat zegt gij, Signore, van dezen voorslag; heeft hij geene aannemelijke zijde?
Maurits. Meer dan eene, Signore, hij is zoo onverpligt, zoo vleijende ... maar hij heeft ook vele zeer gewigtige zwarigheden in. Schoon mijn vader een zeer welgesteld koopman is, en vrij groote zaken doet...
Signore Durazzo. o Ik versta u - gij maakt misschien zwarigheid over het in mijnen handel te fourneren kapitaal. Bekommer u deswegens niet. Die zwarigheid is de geringste. Ik heb een hoofd en handen, geene toelage van penningen noodig... Die zwarigheid is van geen gewigt, in dat geval... Ik weet voor u eene gelegenheid, om u aan mijn huis te vermaagschappen... Trouwens ik behoef u niet te zeggen, dat een aanzoek van uwe zijde bij mijne nicht Saluzzo, meer dan waarschijnlijk slagen zou. Zij is waarlijk zeer verstandig, bevallig en deugdzaam en bezit daarenboven groote schatten.
Maurits. Hoe hoog, Signore! ik Signora Saluzzo achte als vriendin, hoeveel blijken ik van hare vriendschap te mijwaarts ontvangen heb, van deze zaak zou nooit iets komen - en schoon ik al genegen ware, om van uw uitlokkend aanbod gebruik te maken, - 'er zijn zoo groote zwarigheden, Signore, mijn vaderland ... en...
Signore Durazzo. Vaar voort Signore! en ... nog al meer zwarigheden.
Maurits. En ... zij, aan welke ik mijn hart gehecht heb.

{==268==} {>>pagina-aanduiding<<}

Signore Durazzo. Wat het laatste betreft - gij kunt immers met eene vrouw, die gij opregt bemint, zoo gelukkig te Genua als te Amsterdam leven, en ik geloof, zoo gij onbevooroordeeld spreekt, dat het klimaat hier zachter en aangenamer is, dan in uw vaderland.
Maurits. Ik denk Signore, dat het veel moeite kosten zou, om een Hollandsch meisje te bewegen, om naar Italie te vertrekken. o De Hollandsche vrouwen hebben eene zoo groote verkleefdheid aan den vaderlandschen grond, en schoon zij ja wel eenige zucht hebben, om de kleedingwijze en gebruiken van vreemde volkeren na te volgen, hebben zij, als het 'er op aankomt, met kleine uitzonderingen, een hart voor het land hunner geboorte, en eene groote gehechtheid aan vaderlandsche zeden en gewoonten. - En ik beken het u ronduit - zoo ik mijne Maria van Vliet ooit minder lief kon krijgen, dan zou het zijn, als ik bemerkte, dat bij haar de genegenheid voor het lieve vaderland verflaauwde, want ook ik, Signore, en ik ben verpligt het aan een' man, die zoozeer het goede met mij voorheeft, opregtelijk te betuigen, ook ik heb eene liefde voor mijn vaderland, die zeer groot is. Ik ontken niet, dat ik in Italie streken gezien heb, die het in sommige opzigten van mijn laag liggend vaderland ver winnen. Wij hebben in Holland geene Appenijnen; geene bosschen van groote uitgestrektheid - onze luchtstreek is minder vruchtbaar - zij brengt geene oranjeappelen of olijven voort - wij hebben geene zoo trotsche gebouwen, als in Genua gevonden worden; maar wij hebben echter onze zandduinen, die als een ringmuur

{==269==} {>>pagina-aanduiding<<}

Holland tegen de Noordzee beschermen, en bij ons vlak en laag land eene verscheidenheid opleveren, die hun een trotsch voorkomen geven; wij bezitten uitmuntend gelegen rivieren en havens; wij hebben in Holland boschrijke streken, die vooral in de lente en in het eerst van den zomer van het schoonste groen voorzien zijn, dat minder spoedig dan in Italie verwelkt of verdort. - Die bosschen weêrgalmen dan ook van het aangenaamste vogelengezang - wij hebben schapen en koeijen, die de schoonste kudden van Italie trotseren. - Wij hebben binnenlandsche meren en kanalen zoo bevorderlijk voor het gemak van den handel. - Wij hebben lusthoven, met allerhande ooft, en de kunst begint dat te volmaken door broeijerijen en stookkassen, hetgeen ons klimaat ons weigert; - mijn Amsterdam begint door de prachtige gebouwen, die van dag tot dag aldaar gesticht worden, Genua naar de kroon te steken. Daarenboven is ons gemeenebest een jeugdig een opkomend gewest... (Hier hield hij eensklaps stil)
Signore Durazzo. Ga voort, Signore, ga voort - gij wilde zeggen, en Genua is een gemeenebest, dat op zijne jaren begint te komen. Ik versta u ... ik begrijp u ... schoon het mij een weinig grieft - maar de Republiek Genua heeft wel wat overeenkomst met den ouden Durazzo; wij hebben beide onze besten tijd gehad, maar ga voort... Vrees niet, dat ik u iets kwalijk nemen zal.
Maurits. Daarenboven heeft ons land volkomen vrijheid van Godsdienst - 'er is geene Inquisitie: want schoon die zeker in Genua zeer veel gematigder handelt, dan in andere landen zij bestaat

{==270==} {>>pagina-aanduiding<<}

'er echter - en hoevele van mijne vrienden hebben voor de vrijheid in den burgerstaat en den Godsdienst hunne bezittingen, ja hun leven opgeofferd ... en ik, Signore, ik ... zou dat vaderland verlaten ... om kompagnon te zijn van een' der aanzienlijkste kooplieden van Italie... Ja Signore! dat denkbeeld is zeker streelend, zeer streelend voor mijnen geest, dat denkbeeld zou mij veel zeer veel kunnen doen overstappen ... maar schoon ik alle deze zwarigheden overwon - nog eene zwarigheid is 'er overig, die volstrekt niet te overwinnen is - ik heb in mijn vaderland een' vader, schoon minder bejaard, dan gij, echter ook reeds vrij wat in jaren gevorderd, die mijne hulp meer en meer behoeven zal in zijne zaken; bij wien het een der streelendste vooruitzigten is, dat ik zijn opvolger zijn zal in het kantoor, dat reeds sedert vele jaren in onze familie geweest is - deze hoop zou ik verijdelen ... hij zou...
Signore Durazzo. (Aangedaan.) Zou door dezen stap zoo ongelukkig zijn, als ik door het verlies van mijne zonen - o ik gevoel diep, zeer diep ... wat gij achterhoudt te zeggen - en dus Signore?
Maurits. Ik moet, Signore, ik moet...
Signore Durazzo. Mij bedanken voor het aanbod, dat ik u gedaan heb; den voorstag verwerpen... Gij zijt een braaf jongeling ... en ik begin berouw te krijgen, ik begin mij zelven te beschuldigen, dat ik u heb willen verleiden, om uwen vader bijna zoo ongelukkig te maken, als ik ben...
Maurits. Gij zijt te gestreng, Signore, omtrent u zelven - alles, alles is bij u uit de edelste uit belangelooze beginsels voortgekomen. Maar laat ik 'er

{==271==} {>>pagina-aanduiding<<}

nog mogen bijvoegen, dat, zoo mijn vader, die van eene vrij luchthartige denkwijze is, misschien uit zucht voor mijne bevordering, al overgaan kon tot het besluit, om zijn' zoon in een vreemd land gevestigd te zien, dan nog, Signore, heb ik eene moeder, die zulk een' stap diep bedroeven zou; daar ik haar eenige zoon, haar eenig kind ben, van wien zij, zoo mijn vader voor haar komt te sterven, al haar' troost zou verwachten; doch ik geloof, dat ik haar' dood vervroegen zou, indien ik besluiten kon, om mij op zulk een' afstand in een vreemd gewest te vestigen - o Signore! hoe zeer ik als een Hollander en Amsterdammer veel zou doen, voorde uitbreiding van mijn vermogen, en de koophandel mijn lust en mijn leven is, 'er zijn toch banden, die nog naauwer binden.
Signore Durazzo. Geen woord meer over deze zaak, Signore! - schoon ik mij den tijd, dien gij te Genua hebt doorgebragt, met eene ijdele schaduw gevleid, en in de lucht kasteelen gebouwd heb, die nu alle instorten, hebt gij zelfs door dit gesprek mijne hoogachting nog meer, dan immer, gewonnen. Ik beloof u, Signore,meer dan ooit zal ik 'er mij op toeleggen, dat wij met elkander de onderlinge handelbetrekkingen uitbreiden, en ik zal alles aanwenden, wat strekken kan, om het kantoor van zulke voortreffelijke lieden, als de Lijnslagers zijn, te bevoordeelen. Ik zal nu met allen ernst gaan uitzien, om hier te Genua eenen jongeling te vinden, die mijn huis na mijnen dood in stand houdt, en eene mijner voornaamste zorgen zal zijn, om met het huis van de Lijnslagers te Amsterdam meer en meer de betrekkingen te vermeerderen.

{==272==} {>>pagina-aanduiding<<}

Zij spraken nog, toen Signora Saluzzo binnentrad; deze deelde hij, zooveel hij noodig oordeelde, van het gesprek met Lijnslager mede. Schoon haar verstand zijn besluit zeer goedkeurde, gaf zij onbewimpeld te kennen, dat zij zich gevleid had, dat haar vriend Lijnslager zou bezweken zijn voor zulke aanbiedingen. Nu ook berigtte hun Maurits, dat zijn vertrek uit Genua kort op handen was, en dat hij voornemens was, om de reis naar Turin aan te nemen, daar zijn vader hem geschreven had, dat hij hoopte, hem voor het einde van den zomer in het vaderland terug te zien. - Zeer was Signore Durazzo, gelijk ook Signora Saluzzo, aangedaan, toen hij dit zijn voornemen zoo stellig verklaarde. Over zijne reis sprekende betuigde de laatste haar verlangen, om, daar zij nog eene oude Nicht te Turin had wonen, deze gelegenheid waar te nemen, om in gezelschap met Signore Lijnslager naar Turin te reizen, daar zij hoopte, dat zich wel eene gelegenheid zou aanbieden, om op eene voegzame wijze weder terug te keeren. De oudste dochter van Durazoo, dit hoorende, verzocht mede te mogen gaan, dat haar gereedelijk werd toegestaan. Tevens bepaalden zij den dag van het vertrek, op welken Lijnslager, na nog een kort bezoek aan den kunstschilder Rubbens gegeven te hebben, onder vaderlijke zegenwenschen van Signore Durazzo afscheid nam, en zich met Signora Saluzzo en de dochter van Durazzo op reis begaf.



{==273==} {>>pagina-aanduiding<<}

Zeventiende hoofdstuk.

In zeer veel aangenamer gemoedsgesteltenis verliet Lijnslager met zijne twee reisgezellinnen Genua, dan hij hetzelve, vol bekommering, en vreezende aldaar het berigt des doods van zijne Maria te zullen vinden, in zijne eenzaamheid genaderd was. Eenen afstand gevorderd zijnde, bragt hij eenigen tijd met Signora Saluzzo en de dochter van zijnen vriend Durazzo door, in de beschouwing van de schoone ligging van Genua en de verscheidenheden, die de fraaije bergachtige landstreek oplevert. - Hij had zoovele blijken van vriendschap te Genua genoten, dat zijn hart van aandoening klopte, toen hij den laatsten blik op die stad wierp. - Zij zetten hunne reis voort, vertoefden dien nacht te Novi en kwamen den volgenden dag te Alessandria, aan de rivier Tanaro gelegen. Zeer aangenaam was deze reis hem door de onderhoudende gesprekken, die bij alle gelegenheden Signora Saluzzo door haren levendigen geest en gegronde aanmerkingen eene ongemeene verscheidenheid bijzette. - Toen zij Alessandria della Paglia in het oog kregen, vroeg Maurits haar, hoe het mogelijk was, dat men die stad den bijnaam gaf van Stroo.
‘Hebt gij dan’ vroeg zij ‘niet gehoord Signore! hoe volgens eene oude vertelling, hier de Keizers met eene kroon van stroo gekroond werden?’
Maurits. Ik heb het nooit gehoord Signora! Signora Saluzzo. Echter is het zeer algemeen

{==274==} {>>pagina-aanduiding<<}

bekend in Italie - en waarlijk, schoon het doorgaans voor een sprookje gehouden wordt, weet ik niet, waarom men niet zoowel eene strooijen als eene ijzeren kroon een' vorst op het hoofd zou mogen drukken. Immers hoevele der Koningen en Keizers hebben de nietigheid ondervonden van de glansrijkste gouden en met de heerlijkste edelgesteenten bezette kroonen. Daar zij, schoon door hunnen uitstekenden rang boven het overig gedeelte van het menschdom verheven, echter aan alle de gebreken en zwakheden der menschelijke natuur, aan alle ellenden en den dood onderworpen blijven, zou eene zoo vergankelijke en niets waardige kroon hun zulks op het levendigst herinneren. Door het gevlei van op voordeel hunkerende hovelingen henen, zouden zij dan misschien duidelijker beseffen, dat zij, onderworpen aan de algemeene vergankelijkheid der nature, in die oogenblikken, wanneer goud en edele gesteenten even ligt zullen wegen, als het nietig stroo, na het verdwijnen van hunne aardsche grootheid, eenmaal rekenschap zullen moeten geven van alle hunne bedrijven aan God; aan God, in wiens oogen de geringste landbouwer gelijk staat met een' vorst, die over millioenen gebied voert.
Maurits Lijnslager. Maar Signora! gij houdt dan dat kroonen voor een verdichtsel - evenwel moet 'er een oorsprong voor die benaming zijn.
Signora Saluzzo. Men meent die, en zoo het mij toeschijnt, niet ten onregt te moeten zoeken in den eersten eenvoudigen aanleg van Alessandria, en wil, dat de muren bij dien aanleg niet van steen, maar van leem en stroo zouden geweest zijn - en dat

{==275==} {>>pagina-aanduiding<<}

men, daar meer steden den naam van Alessandria dragen, onderscheidingshalve, deze stad den naam gegeven heeft van Alessandria della Paglia.
Eer zij nog te Alessandria kwamen, bezochten zij de Abdij der Dominikanen te Bosco, waar hunne oogen verrukt werden door de schilderijen en beeldhouwwerken van den beroemden Michael Angelo Bonarotti. - Maurits, deze meesterstukken ziende, herinnerde zich het heerlijk gedenkgraf, dat hij te Florence in de kerk van Santa Croce gezien had, waar tot 's mans onsterfelijke eer drie uitstekende standbeelden, de Schilder Beeldhouw en Bouwkunst, met zooveel regt zijn graf versieren. - Hij verhaalde dit met zekere verrukking aan Signora Saluzzo. ‘o’ zeide zij, ‘Michael Angelo zal eeuwig tot eer van Rome en geheel Italie strekken. Hij was een man van eene onbeschrijfelijke vlugheid en bekwaamheid, zoo wel in de beeldhouw als schilderkunst. Hij was in alle opzigten matig, levende van een weinig brood en wijn, schoon hij groote rijkdommen vergaderde. - Matigheid en soberheid had, hij zich bijzonder eigen gemaakt, om daardoor te beter zijn' geest in een' vluggen staat te houden. Hij behoefde zeer weinig slaap, en dikwerf stond hij in het midden van den nacht op, om zijnen, aangevangen arbeid voort te zetten. Hij was zoo zuinig op zijnen tijd, dat hij in zijne jeugd dikwijls zich geen oogenblik gunde, om 's avonds, zijne kleederen uit te trekken, dewijl het hem 's morgens te veel tijd kostte, om zich weder aan, te kleeden.’ Laura Durazzo, die hier aandachtig na geluisterd had, zeide: ‘Ik geloof, dat die

{==276==} {>>pagina-aanduiding<<}

man niet oud zal geworden zijn; hij nam het al te hard op.’
Signora Saluzzo. Ik erken gaarne, dat hij in het overdrevene werkzaam was, en ik geloof, dat hij in zooverre niet als een voorbeeld van navolging kan worden aangeprezen, maar gij bedriegt u, lieve Laura! als gij denkt, dat de arbeid het menschelijk leven verkort, althans Michael Angelo heeft den ouderdom van negentig jaren bereikt.
Maurits Lijnslager. Zeker een gelukkig bewijs Signora, dat het inspannen van ligchaamsvermogens niet nadeelig voor de gezondheid en het leven van den mensch is, schoon ik geloof, dat de gelukkige gesteltenis van het ligchaam vooral veel bijdraagt, om onvermoeid en aanhoudende, zonder hinder werkzaam te kunnen zijn. De Hollanders en vooral de Amsterdammers zijn ook zeer werkzaam, en ik heb niet gehoord, dat die lieden, welke het arbeidzaamste leven leiden, geacht worden korter te leven dan anderen. Mijn vader is dikwijls gewoon te zeggen. ‘Ik hoor somtijds de menschen klagen over de kortheid van den tijd, en zij zoeken echter alle mogelijke middelen, om dien te verdrijven. - Wat klaagt men over de kortheid van het leven; een werkzaam en vlijtig man leeft dubbeld.’
Te Alessandria vertoefden zij slechts eenen nacht, en zetten den volgenden dag hunne reis door zeer vruchtbare landouwen voort, en de grenzen van het Piemontesche bereikt hebbende, bevonden zij zich weldra aan het hoofddoel der reis, de beroemde schoone Hoofdstad van Piemont. Reeds bij het inrijden van Turin verwonderde Lijnslager zich over

{==277==} {>>pagina-aanduiding<<}

deszelfs uitgestrektheid en fraaiheid. Hij geleidde Signora Saluzzo en Laura naar het huis van de oude bloedverwante der eerste, welke zich ongemeen over derzelver komst verheugde, en 'er zeer op aandrong, dat Lijnslager, die haar tot leidsman gestrekt had, zijn' intrek ten haren huize nemen zou; maar hij weigerde dit bij aanhoudendheid, schoon hij beloofde van het aanbod, om, zoo dikwerf het hem lustte, van hare tafel gebruik te maken, zich te zullen bedienen.
Met Signora Saluzzo en Laura ging hij den volgenden dag reeds eenige der schoonste kerken beschouwen, welke de stad Turin in eene zoo groote menigte oplevert. Meest trok echter hunne aandacht de Hoofdkerk aan Joannes den Dooper toegewijd, en bovenal de kapel van den Heiligen Zweetdoek geheel met wit marmer bekleed. Daar op het bezit van denzelven, als een dierbaar wonderwerkend overblijfsel, zich die van Turin beroemen, schoon Lissabon en Mentz en andere steden mede voorgeven denzelven te bezitten, was aan deze kapel en voornamelijk aan het altaar geen arbeid of kosten gespaard. Tegen den eenen witten wand steekt het altaar, geheel van zwart marmer, uitstekend af - op dit Altaar staat de kruik, mede van marmer, waarin de zweetdoek bewaard wordt, en boven die kruik houden eenige Engelen een kruis geheel uit kristal, zijnde de voet van ligtblaauw marmer, ingelegd met starren van verguld brons. Vijf groote zilveren lampen verlichten dit heiligdom, daar door de geloovigen zorge gedragen wordt, om dezelve altijd brandende te houden. Signora Saluzzo zag, dat zoowel de schoonheid van dit

{==278==} {>>pagina-aanduiding<<}

gebouw, als de statige somberheid in deze kapel heerschende, eenen diepen indruk op het gevoelig hart van Maurits gemaakt had. ‘Moet gij niet bekennen, Signore!’ zeide zij, toen zij de kerk waren uitgetreden, ‘dat 'er in deze landen veel aan den Godsdienst wordt ten koste gelegd, en dat men door zulke schoone heiligdommen denzelven waarlijk luister bijzet?’
Maurits. Ik ontveins geenszins, dat de sombere schoonheid dezer kapel mijnen geest in eene Gods dienstige stemming gebragt heeft, maar, Signora schoon ik den aanleg bewonder, en daarin het verstand van den bouwmeester, en dus u gaarne toesta, dat ook dit heiligdom een verbazende luister en pracht is bijgezet, zult gij mij, nu de verrukking, waarin mij het bouwkunstig zamenstel gebragt heeft, begint te verdwijnen, en dus die begoocheling ophoudt, niet kwalijk nemen, dat ik u de verwondering betuig, waarin ik, bij herhaling, en bijna bij het zien van elke kerk, zoo hier als elders, gebragt word, over de kosten en zwier, die men aan dezelve besteedt, daar intusschen de insteller van den Godsdienst de nederigheid zelve was. Ik zal eens aannemen, dat de zweetdoek, welke in die marmeren kruik, met zulk een' verbazenden toestel bewaard wordt, de echte zij, dan nog schokt het mijne verbeelding, als ik mij voorstel, dat die doek, gediend hebbende tot de bekleeding van het gestorven ligchaam van dien eenvoudigen en in armoede geleefd hebbende Leermeester, nu met eenen verblindenden luister en eene verkwistende pracht omgeven is.
Signora Saluzzo. Waarom toch moet ik u op

{==279==} {>>pagina-aanduiding<<}

mijne beurt vragen, werd de Tempel te Jeruzalem door den wijzen Salomo, met zooveel pracht gebouwd, en aan denzelven zoovele schatten besteed, daar het toch zeker is, dat God, tot wiens dienst dezelve was ingerigt, even goed in de eenvoudigste hut, als in den prachtigsten tempel kan geëerd worden?... Indien alle menschen wijsgeeren waren, Signore dan zou ik het met u eens zijn, dat al die pracht en luister geheel overtollig zijn, maar, daar de grootste hoop der menschen alleen door het zinnelijke getroffen wordt, dunkt mij, dat het verstandig is, om aan die Heiligdommen, waar het volk zamenkomt, om den Godsdienst te oefenen, eenen schitterenden en treffenden luister bij te zetten, daar die zelfs de gemoederen voorbereidt tot het ontvangen van Godsdienstige indrukken en een gevoel van heiligen eerbied.
Maurits Lijnslager. In alle opzigten, Signora, zal ik niet ontkennen, hetgeen gij stelt, maar ik geloof, dat het zeer moeijelijk is, om ook in dit geval het juiste midden te bewaren - en dat zeer ligt de menschen, door zooveel pracht verblind, en door statelijke plegtigheden getroffen, in de gedachten komen dat dat gevoel, die aandoeningen, die hen tot Godsdienst moesten opleiden, zelve Godsdienst zijn.
Signora Saluzzo. En ik geloof aan de andere zijde, dat, zoo mijne onderrigtingen omtrent de Godsdienstoefeningen der Protestanten waarheid zijn, dat zij voor de menschen, in het algemeen, te weinig uitlokkends bezitten. Men heeft mij wel verhaald, dat, in protestantsche landen, eene soort van neerslagtige treurigheid bij vele waarlijk vrome deugdzame

{==280==} {>>pagina-aanduiding<<}

en Godsdienstige menschen heerscht, die hen min geschikt maakt voor de bezigheden en genoegens van dit leven; die, zich overgevende aan sombere en treurige bespiegelingen, schoon in de maatschappij levende, dezelve met een zeer ongunstig oog beschouwen. Zouden die daartoe niet komen, omdat zij, meer dan de krachten der menschelijke natuur toelaten, zich boven het zinnelijke pogen te verheffen?
Maurits Lijnslager. Zeker Signora! worden 'er zulken niet weinig gevonden, maar verlichte Protestanten houden die ook voor lieden, welke door dweeperij vervoerd worden, en te zwak van geest zijn, om de belangen van den Godsdienst met de bezigheden en genoegens van het leven te vereenigen. Gij zult mij ook wel toegeven, dat de monnikken en nonnen, die in deze landen gevonden worden, (ik spreek niet van de grove buitensporigheden der eersten) zelfs voldoende aan hunne eerste instellingen, schoon hunne zinnen van jongs af door de pracht der kerken en altaren gestreeld zijn geworden, wel eenen anderen, maar mede eenen zwaarmoedigen toon aan den Godsdienst geven, en zich zelve althans ongeschikt maken voor de genoegens, werkzaamheden en pligten, waarvoor de menschen in de burgerlijke maatschappij duidelijk geschikt zijn. Laten wij het dan maar daarvoor houden, dat het wel het best is, zich voor alle uitersten zooveel mogelijk te wachten, vooral in het stuk van den Godsdienst - en het zij dat men Roomsch, het zij dat men Protestantsch is, den Godsdienst over het algemeen eerbiedigende, zich niet zoo ver laat wegslepen, dat men door denzelven te veel te verzinnelijken, dien geheel in plegtigheden en uiter-
{==281==} {>>pagina-aanduiding<<}
lijken omslag doet bestaan, of te veel te vergeestelijken, ongeschikt maakt voor menschen, aan welke toch de zinnen om wijze redenen geschonken zijn. -
Zoo sprekende waren zij tot den Lombard, Monte di pieta geheeten, genaderd, en deze gaf eene wending aan hun gesprek, zeggende Maurits: ‘Zie hier eene der beste inrigtingen in de burgerlijke maatschappij: ook in ons land bestaat dezelve, en belet aan woekeraars, om den ongelukkigen, in beklemde omstandigheden geraakt, geld af te persen.’
Signora Saluzzo. Alle aanzienlijke steden in Italie bijna hebben zulke Monti di pieta (Bergen van Barmhartigheid.) Is het niet te bevreemden, dat de Sorbonne in Frankrijk aanhoudende de invoering blijft beletten van zoodanig eene inrigting, die den val van zoovele behoeftigen voorkomt, haar beschouwende als eene soort van woeker, terwijl reeds zoovele Kerkvergaderingen en Pausen dezelve den titel geven van vrome en Godsdienstige instellingen.
Maurits Lijnslager. Ook in Amsterdam is dezelve van een uitstekend nut. Tegen eene niet noemenswaardige rente wordt daar op de geringste en aanzienlijkste panden geld geschoten, en daardoor de pogingen van uitzuigende woekeraars te leur gesteld. In mijn vaderland, Signora! wordt over het algemeen, bijzonder te Amsterdam veel zorg gedragen voor de behoeftige en mindere klassen der Burgeren. - Men beschouwt die, zeide mijn vader mij eens, in hunne soort zoo onmisbaar als de groote. - Dan geringsten zakkedrager in Amsterdam acht men in der daad zoowel een rad van het groote werktuig, als

{==282==} {>>pagina-aanduiding<<}

Burgemeester Hooft, en dus moet 'er voor het hoogst geluk, dat de eerste in zijnen kring bereiken kan, zoowel vaderlijke zorg gedragen worden, als voor dat van den laatsten.
Signora Saluzzo. Zou dan dat ook eene bijzondere eigenschap van een republikeinsch staatsgestel wezen? Waarlijk het moet een geluk zijn, een Amsterdamsch Burger te zijn.
Maurits Lijnslager. Ja, Signora! Andere stedelingen beschouwen onze welvaart, onze voorregten met niet weinig jaloezij.
Nu waren zij aan den Po genaderd, die, schoon maar weinige mijlen van zijnen oorsprong, reeds eene belangrijke vertooning in deze stad maakt. ‘Het heugt mij’ zeide Signora Saluzzo, haar oog op den Po vestigende, ‘wat ik nog zeer jong zijnde mijn' vader eenmaal over deze Rivier heb hooren aanmerken. Hij was zeer bedreven in de Latijnsche Dichters, en beroemde zich, dat een Italiaan, bijna geen' voetstap zetten konde, of hij gevoelt dat hij een afstammeling is van het beroemdste volk van den aardbodem. “Deze Rivier” zeide hij, “oudtijds Eridanus genoemd, heeft bijzonder de aandacht van eenen der voornaamste Latijnsche Dichters naar zich getrokken. Ovidius heeft 'er Phaeton in laten verdrinken, en zijne zusters aan deszelfs boord in populieren, en deszelfs bloedverwant en vriend Cycnus in eene zwaan veranderen” - en nu verklaarde mijn vader met al het vuur van eenen in de letteren grijs geworden man alle de schoonheden van die Beschrijving van Ovidius. - Ja, zoo mijn vader in

{==283==} {>>pagina-aanduiding<<}

leven gebleven ware, zou hij 'er zeker op aangedrongen hebben, dat ik het Latijn leerde, schoon mijne moeder 'er zeer tegen was, omdat die betuigde, dat de luimen van geleerde mannen nog konden ingeschikt worden, maar dat de grillen van geleerde vrouwen monsterachtig leelijk waren. Evenwel heeft mijn vader mij zooveel smaak voor de oude letteren ingeboezemd, en mij zooveel van de Dichters en andere schrijvers leeren kennen, dat ik vatbaar ben voor de klassieke schoonheden van mijn vaderland, en dat ik 'er eenigzins trotsch op ben eene Italiaansche te zijn. Ja ik gevoel dikwerf leedwezen, dat ik niet toegelaten ben tot die heiligdommen der Zanggodinnen. En waarom toch zou het aan meisjes, en onze Italiaansche in het bijzonder niet vrijstaan, om haar' geest te versieren met de oorspronkelijke kundigheden der ouden? - Waarom moeten wij ons altijd met nagemaakte en versierde bloemen vergenoegen, daar wij immers zoo goed als de mannen in staat zijn, om de natuurlijke en levendige te plukken?’ -
Daar zij middelerwijl aan het logement van Lijnslager gekomen waren, dat een heerlijk uitzigt op den Po had, liet hij niet af, of zij moesten daar ten minste eenige ververschingen gebruiken. - Zoo als zij op zijne kamer gekomen waren, vond 'er Lijnslager twee brieven uit Holland op tafel liggen, de eene was van de hand van zijnen vader, en de andere was hem bij den eersten opslag onbekend. Beide geopend hebbende, vond hij, dat de min bekende hand die van Willem van Vliet was, en in denzelven een' brief van zijne geliefde Maria.

{==284==} {>>pagina-aanduiding<<}

Verrukking van vreugde blonk op zijn gelaat door, en ontglipte het oog van Signora Saluzzo niet. ‘Goede tijding, Signore! goede tijding!’ zeide zij. - ‘Ja, ja Signora!’ hetnam hij, en met een liep hij den brief van zijne Maria door, waarin deze hem zijnen brief beantwoordde, welken hij in de vervoering zijner droefheid geschreven had. Schoon dezelve met bestraffingen begon over de hevige betuigingen van liefde, die hij in denzelven aan haar deed, vermengd onder de hartstogtelijkste uitboezemingen van droefheid, die door zijnen verwarden brief verspreid waren, meende echter Maurits zelfs in den toon van Maria's bestraffing een zeker genoegen te zien doorstralen, dat zij geschept had uit zijne deelneming in haar lot. Zij verklaarde echter, dat zij, schoon de beleefdheid scheen te vorderen, dat zij het zoo deelnemend schrijven van eenen vriend beantwoordde, het waarschijnlijk om goede redenen zou hebben nagelaten, en aan haar' broeder, die toch eens aan hem schrijven wilde, hare groete hebben aanbevolen, maar dat zij twee dagen geleden iets ontvangen had, waarover zij meende best zelve aan hem te kunnen schrijven. ‘'Er is dan,’ schreef zij, ‘eenige dagen geleden een schip uit Livorno voor de Maas binnen geloopen; op gisteren t'huis gekomen zijnde, vond ik een klein kistje uit hetzelve aan mij geadresseerd. Ik was in het eerst huiverig, om het open te doen; maar vader en broeder zetten mij aan, daar het opschrift, schoon in het Italiaansch, zoo duidelijk mijnen naam behelsde, dat ik uit dien hoofde gene zwarigheid maakte. In 't kort, ik liet het openen, en vond

{==285==} {>>pagina-aanduiding<<}

in hetzelve twee zilveren mandjes, geschikt om op het dessert voor vruchten te gebruiken, bestaande uit dooreen geslingerde bloemen, uitstekend natuurlijk van gedaante, en geestig door elkander gevlochten, en het werk zoo teeder op het aanzien, en toch zoo sterk in waarheid, dat het van dien kant beschouwd allen lof verdient. Gij begrijpt, dat, daar ik geen kennis in Italie heb, en, ik niet weet, dat ik 'er bij iemand kan bekend zijn, dan bij u, ik natuurlijk op het denkbeeld viel, dat gij de zender waart van deze fraaije mandjes. Mijn vader en broeder kwamen ook op die gedachte. Wij bekeken gelijk het met zulke zaken gewoonlijk gaat, beide de mandjes met veel aandacht. Ik keerde een derzelver om en bezag den bodem van onderen, en tot mijne verwondering, vond ik op denzelven behalve eenige letteren de zeer fraaije afbeelding van een klein Bologneesch hondje en onder hetzelve letterlijk: mia pupila retrovata - onder aan zoo het scheen een naam Vedova Farfalla: Onder den bodem Donarello met dezelfde naamteekening. - Mijn vader vertaalde mij een en ander zooveel mogelijk - maar het woord pupila en de afbeelding van het Bologneesch hondje bleef hem duister. - Ook hij herinnerde zich niet immer den naam gelezen te hebben. Ik althans weet zeker, dat ik niemand ken, die zulk een' naam heeft, of op mij eenige de minste betrekking. Misschien zult gij toch in staat zijn, om dit op te helderen, vooral, wanneer gij (want de overdreven en herhaalde verklaringen in uwen brief, geven mij eenig regt tot

{==286==} {>>pagina-aanduiding<<}

die onderstelling) misschien kennis draagt van die toezending. En toch is 'er zoo heel iets vreemds in, dat ik somtijds in twijfel sta: te meer daar gij in uwe brieven bijlang na niet achterhoudend zijt, kan ik niet begrijpen, waarom gij u, op eene zoo vreemde wijze, zoudt bedekken' Zoo het van u komen mogt, zoo als ik toch denke, dan ververzoek ik u ten allerminzaamste, om het bij dit al te groot geschenk te laten berusten. - Waarlijk ik sta zeer in twijfel, of het niet best en voegzaamst ware, die mandjes aan uwe ouders toe te zenden. Vader raadt mij, van het althans niet te doen, voor dat ik zeker ben, of zij wel van u komen... en Willem, om die in allen gevalle te houden... Ik ben het met mij zelve nog oneens. Evenwel denk ik bijna den raad van vader te volgen, en verzoek u dus ten ernstigste, dat gij, als gij eens aan uwe ouders schrijft, aan mijn' broêr Willem weten laat, wat 'er van zij, opdat ik daarna mijn besluit kan nemen.’
Het duistere, dat Maria van Vliet in dit geschenk gevonden had, viel Maurits zeer gemakkelijk op te helderen, daar het zeer klaar was, dat de edelmoedige Signora Farfalla dezen weg had ingeslagen, om hem op de aangenaamste wijze een blijk te geven van hare dankbaarheid. Maurits deelde aan Signora Saluzzo dit gedeelte van den brief van Maria mede, en dit gaf gelegenheid tot een zeer aangenaam onderhoud, waarin Lijnslager de voortreffelijke hoedanigheden van Signora Farfalla met veel erkentelijkheid vermeldde. Het genoegen echter van den brief van zijne Maria werd eenigermate ge-
{==287==} {>>pagina-aanduiding<<}
temperd, door dat zijn vader hem in zijnen brief vermeldde, hoe hij eenige dagen geleden een' heviger aanval van het podagra gehad had, dan ooit te voren; ja dat dezelve hem verscheiden dagen het bed had doen houden. Hij schreef wel, dat hij 'er nu weder van hersteld was, en alles naar gewoonte vlug kon waarnemen, maar voegde 'er echter bij, dat hij, staande die ongesteldheid, meermalen gewenscht had, dat zijn Maurits te huis was, omdat de veelvuldige bezigheden van het kantoor, waarmede hij zich toch bemoeijen moest, hem eenigermate lastig waren gevallen. Daar bij kwam, dat zijne moeder, toen bijzonder, zich zoo beklaagd had over de afwezendheid van haren Maurits. - Schoon het 'er wel niet met uitdrukkelijke woorden in stond, begreep echter Maurits nu, dat eene meer of min versnelde te huiskomst zijnen ouders het aangenaamst zijn zou. Hij besloot dus, van nog den eersten postdag aan hun te schrijven, dat, schoon hij voornemens was over Geneve en Zwitserland te huis te komen, hij nog hoop, eer de zomer geheel ten einde was, weder te Amsterdam te zullen zijn. Het verdient naauwelijks gemeld te worden, dat Maurits ook den eersten postdag aan zijne Maria schreef, en haar in het breede het geval van het vinden van het Bologneesch Hondje, en de daardoor veroorzaakte kennis aan Signora Farfalla berigtte, zich tevens van die gelegenheid bedienende, om bij herhaling zijne opregte genegenheid uit te boezemen. Ook liet hij niet na, om aan Signora Farfalla een' brief te schrijven vol opregte betuigingen van zijnen gevoeligen dank voor de zoo uitstekende als aangename

{==288==} {>>pagina-aanduiding<<}

wijze, waarop zij goedgevonden had een' kleinen toevalligen bewezen dienst op nieuw te beloonen, dien zij reeds zoo rijkelijk en meer dan vergolden had, door de herhaalde bewijzen van vriendschap, welke hij met zijnen vriend van Dijk aan haar huis genoten had. Hij deelde haar tevens mede, hoe zijne Maria aarzelde om het geschenk aan te nemen; maar dat hij nu hoopte, dat zij, de oorzaak vernemende, en doorzijne beschrijving de hand kennende, van welke het kwam, zich ligtelijk zou laten bewegen, om het te behouden
Nog eenige weinige dagen bragt Lijnslager te Turin door, en nam niet dan met veel aandoening afscheid van Signora Saluzzo en van de dochter van zijnen vriend Durazzo, zijne reis voortzettende, over Novalaise naar den berg Cenis.


Achttiende hoofdstuk.

Te Novalaise had Lijnslager afscheid genomen van het vruchtbaar Piemontesche, en zich van gidsen en een' muilezel voorzien, om hem en zijne bagaadje over den steilen Berg Cenis te voeren. Nog had Maurits zulk eenen steilen Berg niet beklommen: hoe voorzigtig de muilezel ook voortstapte, en welke verzekeringen hem zijne gidsen inboezemden, hij kon niet nalaten met eenigen schroom de verbazende steilte te beschouwen, te meer, dewijl de losse steenen, daar in zulk eene menigte liggende, hem deden vreezen, dat zijn getrouw lastdier achter

{==289==} {>>pagina-aanduiding<<}

uit zou glijden of struikelen. Hij zag dikwerf met ijzing neder in diepe afgronden, waarin de Rivier Temar met een akelig geruisch voortbruiste. Aan het dorpje Ferriero, ter halver weg van den berg liggende, gekomen, verwonderde hij zich, hoe 'er menschen gevonden worden, die op den duur hunne woning kunnen vestigen op een standpunt, waaruit zich de natuur zoo verschrikkelijk vertoont, terwijl het dorp zelf als aan den berg schijnt te hangen en in ongemeten afgronden nederziet; schoon hij tevens bedacht, dat de gewoonte zeker veel van dat ontzettende weg moet nemen, en het overige voltooid worden door den bijzonderen trek, die den mensch toch aan den grond verbindt, op welken hij geboren is. Hij zette gelukkig zijne reize voort, en bereikte de bovenste oppervlakte van den berg.
Niet weinig werd hier Maurits verrukt door het gezigt van eene uitgestrekte weide, waarin hij de koeijen grazen zag, en een aantal huizen, geschikt voor de bewoners van eene zoo hooge luchtstreek. Hij hoorde ook het gelui van eene kloosterklok, en ontdekte weldra het Hospitaal geschikt voor pelgrims en zoodanige personen, welke de herbergzaamheid der kloosterbroeders verkiest in te nemen. Terwijl zijne gidsen zich ververschten, en de muilezels uitrustten, gaf hij een bezoek aan de kloosterlingen, die hem op de vriendelijkste wijze ontvingen en de voortbrengselen van deze landstreek aanboden. Onder anderen lieten zij niet af, of hij moest de uitmuntende forellen proeven, gevangen in het meer, dat zij hem boven op den berg aanwezen, en hem toescheen de uitgestrektheid van een half uur te be-
{==290==} {>>pagina-aanduiding<<}
slaan. Bovenal verrukte hem de schoone groenheid van deszelfs kleur, terwijl de daaruit ontstaande watervallen zijnen geest met heilig ontzag vervulden. Staande dat hij zich op dezen berg onthield, werd het weder stormachtig en ongunstig, en daar hij niet vroegtijdig uit Novalaise vertrokken was, raadden hem de kloosterlingen, dat hij liever zijnen aftogt tot den volgenden morgen zoude uitstellen, en boden hem een verblijf in hun klooster aan. Maurits liet zich niet lang bidden en schepte in 't algemeen behagen in de verhalen, die hem de kloosterbroeders deden, maar bijzonder in die van een' man van zeer hooge jaren, welke bijna zijn geheel leven op den top van den Cenis had doorgebragt en echter geheel vrijgebleven was van den geest van ongezelligheid. Deze verhaalde aan Maurits eene aaneenschakeling van bijzonderheden betreffende ongelukkig verdwaalde vreemdelingen, die hunne herstelling of leven aan dit klooster verschuldigd waren. Vreemd was Maurits te moede, toen hij zich des avonds in het klooster ter rust begaf, daar hem de verbazende hoogte voor den geest speelde, welke hij bestegen had, die hij niet kon nalaten te vergelijken met de lage ligging van zijn vaderland. Zijne ziel werd als van zelve vervuld met heldere Godsdienstige gedachten, en zijn hart scheen dien invloed te gevoelen, dien meermalen heilige mannen op de toppen der bergen ontwaarden. Na een' gerusten slaap ontwaakte hij, in dezelfde stemming van gemoed, en daar nu het stormachtig weder voorbij, en de wolken verdwenen waren, beschouwde hij met eene stille bewondering en eene aanbiddende verruk-
{==291==} {>>pagina-aanduiding<<}
king de trotsche schoonheden der natuur op dien hoogen berg; dien hij echter door nog veel hooger Alpen omgeven zag, welker toppen bedekt waren met een eeuwig sneeuw, waaraan de stralen van de opgaande zon eenen rooden gloed mededeelden, terwijl de nederstortende watervallen, op kleinere afstanden, het oog verrukten door de fraaije schakeringen der kleuren van den regenboog.
Met deelnemende hartelijkheid nam Maurits afscheid van de gulhartige kloosterbroeders, en dankte de Voorzienigheid, dat 'er menschen gevonden werden, die, schoon eene Godsdienstige dwaling hen tot het ongehuwde en afgezonderde leven had doen besluiten, door hunne liefderijke hulpvaardigheid en onverpligte gastvrijheid, de hoogste wet van het Christendom, de liefde tot de naasten, zoo voortreffelijk volbragten. Hij besteeg weder zijnen muilezel, en het vruchtbaar Piemont aan gene zijde van den berg Cenis latende, daalde hij af, en kwam in Lasnebourg. Onder weg verhaalden hem zijne gidsen, hoe deze plaats meer dan twee maanden van het jaar van het schijnsel der zonne geheel verstoken was, uit hoofde van hare ligging, zoo nabij aan den voet van den berg.
Welk een onderscheid ontdekte nu het oog van Maurits, tusschen de lustrije streken van Piemont en het eenvoudig bergachtig Savoye. Op de dorpen, die hij nu doorreisde, zag hij bijna niet dan vrouwen en kleine kinderen, daar zich de mannen en jongelingen op dezen tijd des jaars buiten 's lands bevonden, om de rijkere gewesten en groote steden van Europa ten dienste te staan, in het verrigten van

{==292==} {>>pagina-aanduiding<<}

de geringste handteringen, of het volk bij hunne kermisvermaken met zang en spel te verlustigen. Maurits trof, te Madane eene korte poos vertoevende, een' jongen knaap aan, die 'er vervallen van gelaat uitzag, maar wiens wezenstrekken hij zich meende te herinneren. Hij riep hem tot zich, en het bleek Maurits, dat hem zijn geheugen niet bedrogen had, daar deze jongen hem verhaalde, hoe bedroefd hij was, dat hij dit jaar door eene zware ziekte, waarvan hij nog maar even hersteld was, zich genoodzaakt zag te huis te blijven, daar hij anders met zijn' vader naar Holland en naar het rijke Amsterdam trok, waar zijn vader met de kijkkas rondliep, terwijl hij met de lier of een marmot geld ophaalde. Het was aan het gehoor van Maurits zoo aangenaam, en zoo streelende voor zijn hart, dat 'er van zijn vaderland, en bovenal van zijne geboortestad in de gebergten van Savoye melding gemaakt werd, dat hij aan den jongen, tot schadevergoeding voor zijn te huis blijven, drie gouden pistolen ter hand stelde. De jongen, dit geld ziende, was zoo opgetogen van vreugde, dat hij een' harden kreet van blijdschap gaf, en geene woorden vinden kon, om Lijnslager eenigzins gepast te bedanken. Hij vloog naar zijne moeder, en verhaalde haar, hoe een Hollandsch Heer zich in de herberg bevond, die hem rijk gemaakt had, en liet haar meteen de drie gouden stukken zien. Het duurde niet lang, of de vrouw, vergezeld van zeven kinderen, waarvan zij het jongste op den arm droeg, snelde op de aanwijzing van haar' zoon naar de herberg, waar zij het geluk had van Lijnslager nog aan te treffen, schoon hij juist reeds op zijn'

{==293==} {>>pagina-aanduiding<<}

muilezel geklommen was, om zijne reis voort te zetten. In gebroken fransch vroeg zij hem, of haar zoon wel op eene eerlijke wijze aan zooveel geld gekomen was, om dat dit haar bijna onbegrijpelijk voorkwam. - Maurits gaf haar te kennen, dat hij door de droefheid van haar' zoon, over zijn noodzakelijk te huis blijven, bewogen, en omdat hij hem meermalen te Amsterdam gezien had, bij een aangenaam herdenken aan zijn vaderland, hem deze gift geschonken had. Nu kwamen 'er tranen van dankbaarheid in de oogen van de Savooische vrouw, en zij vroeg zijnen naam te mogen weten; Lijnslager maakte geene zwarigheid, om dien aan haar te melden, ‘o, zeide zij, zoo God geeft, dat het kind, waarvan ik zwanger ben, een zoon is, zal ik hem den naam van Maurice geven.’ De jongen hield ondertusschen zijne hand vast, en stamelde zijne. dankbetuiging uit, zeggende: ‘Nu heb ik eene kostwinning, nu heb ik eene kostwinning, zoo goed als vader - o als ik in Holland en in Amsterdam kom, dan zal ik u opzoeken, mijn Heer! indien gij mij maar zegt, waar gij te Amsterdam woont, want ik weet daar den weg, zoo goed als te Chamberry.’ - Maurits gaf hem zijne woonplaats op en verliet Madane gezegend door eenen hoop eenvoudige en dankbare menschen, die hem hielden voor eenen weldoenden engel, in hun midden verschenen. Sedert die ontmoeting besloot hij, om zooveel maar eenigermate zijne omstandigheden zouden toelaten, steeds aan de aangename aandrift van het hart, om zijne medemenschen gelukkig te maken, bot te vieren, en vooral hetzelve te bewaren voor

{==294==} {>>pagina-aanduiding<<}

de te groote gehechtheid aan die goederen, welke alleen beschouwd mogen worden, als aan den mensch voor eene kleine wijl te leen gegeven, om daarmede wel te doen; eene gehechtheid, waaraan de bedachtzame geest van den Hollander misschien meer dan de wufter van andere volkeren is blootgesteld.
Maurits hield zich slechts eenen dag te Chamberry, de Hoofdstad van Savoye, op, en daar hij zich eene poos verlustigde op de openbare wandelplaats, scheen hem daar een algemeene geest van welgemanierde vriendelijkheid, zelfs ouder den adelstand, te heerschen. Het verlangen prikkelde hem sterk, om het beroemd Geneve te bezoeken, dat gemeenebest, dat als de zetel der Hervormden mag worden aangemerkt, en met regt roem draagt op zijne Hoogeschool, door Kalvyn en Beza gesticht. Ook waren Lijnslager de beginsels van een Gemeenebest, zoo diep in het hart geprent, dat hij altijd met een vrolijker hart een' zoodanigen Staat naderde dan eenen, die onder een eenhoofdig bewind, over 't algemeen, minder zijn geluk te danken heeft aan goede wetten, dan aan de toevallige goede geaardheid van den sterveling, die, onder toelating der Voorzienigheid, zich boven de wetten Kunnende verheffen, het lot van duizenden in zijne hand heeft. Nu had Lijnslager ook een' geruimen tijd in eenzaamheid zijn' weg achtervolgd, en verheugde zich dus op zijne reis naar Geneve eenen man aan te treffen, die hem toescheen een Geneefsch Burger van eenig aanzien te zijn. Hij nam de vrijheid, om zoodra zij Chamberry verlaten hadden, hem te kennen te geven, dat hij een vreemdeling en wel een Hollander was. En naauwelijks

{==295==} {>>pagina-aanduiding<<}

had hij dit woord gesproken, of de Genevees zag hem met zekere verrukking aan. ‘Dus,’ sprak hij ‘ook een Republikein - en misschien ook een Protestant?’ - Toen hem Lijnslager beide verzekerd had, verklaarde hij hem zijn genoegen over zulk eene aangename ontmoeting. ‘Gij zult dan zeker onder uwe voorouders,’ begon hij, ‘ook wel lieden tellen, die hun leven als brave burgers voor de vrijheid van hun geweten of voor de onafhankelijkheid van hun vaderland hebben opgeofferd?’
‘Zoowel van vaders als moeders zijde,’ antwoordde Maurits, ‘zijn'er verscheiden personen, toen de wreede hertog van Alva in ons land was, om het geloof ter dood gebragt; en een oudoom van mij is in de beroemde belegering van Leyden omgekomen, bij een' uitval, welken die dappere burgers tegen de Spanjaarden deden.’ ‘ô Dan zal ik met u kunnen spreken,’ was het antwoord van den Genevees, ‘schoon wij eenigzins in jaren verschillen. Ik was een jongeling van achttien jaren, toen ik mijn' vader, den beroemden Louis Bandiere, op den onvergetelijken 12 December van het jaar 1602, bij den verraderlijken aanval der Savojaarden verloor. Zijn naam staat op een' grafsteen vereeuwigd onder de zeventien beroemde kampvechters, die hun leven voor het vaderland hebben opgeofferd, en zich eene onwederspreekbare hoogachting van alle ware Genevezen verworven hebben.’
Maurits Lijnslager. Ei doe mij het genoegen, mijn Heer! en zoo het u niet te veel treft, vermeld mij iets van dien aanslag.

{==296==} {>>pagina-aanduiding<<}

Bandiere. Zonder aandoening, schoon het nu reeds zoovele jaren geleden is, en al was het driemaal zoovele, kan ik daarvan niet spreken; maar schoon het mij somtijds zelfs tranen kost, omdat ik bij die gelegenheid eenen braven vader verloren heb, is het een aangenaam onderwerp, en ik behoef maar weinig uitgelokt te worden, of ik begin 'er zelf van te spreken. Verbeeld u, dat de vrede van Vervins en Lyon, waarin zich Geneve met regt begrepen achtte, en de zijdelingsche verzekeringen den Senaat door den Generaal d'Albigni, wegens den Hertog van Savoye gedaan, in het begin dezer eeuw, eene bijna zorgelooze gerustheid deden geboren worden in ons klein gemeenebest. Men hoopte, dat men, nu met de naburen in volle kalmte, de zoete vruchten des vredes lang smaken zou, ja zelf de komst van den Raad Rochetta, die President van het Parlement te Chamberry was, deed ons niets kwaads vermoeden. Hij scheen alleen afgezonden, om met den Senaat eenige kleine schikkingen wegens den koophandel, tusschen den Hertog van Savoye en onze Republiek tot stand te brengen. Nog waren wij gerust op de traktaten - ja zoo verre ging het goed vertrouwen, dat men zeer weinige wachten uitzette, daar men in vollen vrede meende te leven ... maar helaas! op den 11den December, ter middernacht, bleek ons de gewaande goede trouw van den Hertog van Savoye. Dezelfde d'Albigni, die ons in slaap gewiegd had, naderde met zekeren Brignolet, zijn' medestander in dit schandelijk bedrijf, de muren van Geneve aan het hoofd van eene krijgsmagt van twaalfhonderd man, Zij voerden ladders van een zeer bijzonder maaksel

{==297==} {>>pagina-aanduiding<<}

mede, en de onderneemzieke Brignolet klom aan het hoofd met eenige der stoutste waaghalzen in de gracht, die onze stad omringt, af. Zij trokken die door, en eenige horden medegevoerd hebbende, zetten zij aan den overkant gekomen zijnde, de ladders daar op - en wel ter plaatse, waar door hem bespied was, dat men reeds sedert eenigen tijd geen' schildwacht meer uitzette. Om zeker van hunne zaak te zijn, maakten zijne benden eenig gedruisch; doch niemand voor den dag ziende komen, beklom Brignolet met de zijnen den wal, en werd door eene groote menigte terstond gevolgd. Alles ging in de grootste stilte toe, ja de Savooische Officieren hadden de stoutheid, om door de stad te gaan, terwijl de burgers nog sliepen. Brignolet aan zekere plaats gekomen, ontmoette een' soldaat, die naar zijn' post trok, en stak denzelven terstond overhoop, nadat hij hem eerst het woord had afgeperst. - Hij stelde zich in zijne plaats op schildwacht, maar hij had geen acht gegeven op den jongen, die de lantaarn droeg. Deze liep naar de wacht, en berigtte, wat 'er gebeurd was. - Oogenblikkelijk geraakte de geheele wacht in beweging - en tevens eensklaps de geheele stad in rep en roer. - Toen was het ook, dat mijn' vader gewapend zijn huis uitvloog, en 'er levendig nimmer weder binnen kwam. Alles was in een oogenblik in de uiterste verwarring. Nu werd, daar 'er door den vijand geoordeeld werd, volks genoeg binnen te zijn, aan vier zijden te gelijk een aanval gedaan. Om de verwarring te vergrooten, was het oogmerk, om eene der hoofdpoorten te doen springen, maar door de stoutheid en moed van een' schild-
{==298==} {>>pagina-aanduiding<<}
wacht, die de schotdeur van de poort liet vallen, werd dat oogmerk geheel verijdeld. Nooit zal ik dien nacht van ijsselijke verwarring vergeten. Alle klokken klepten allarm, en ik was, schoon nog jong, mede onder die burgers, welke de wapenen opvatten. Wij vereenigden ons gelukkig, en daar wij kundiger waren in de straten en toegangen in de stad, werden de verraderlijke aanvallers op onderscheiden plaatsen in de engte gebragt, en eindelijk genoodzaakt de stad te ontruimen. Eenige kanonnen, op de vest gesleept, deden mehigen Savoijaard bij de afklimming sneuvelen. Deze aanslag kostte aan den Hertog van Savoye twee honderd man; en zeventien der Geneefsche Burgers verloren 'er het leven bij, en onder deze mijn vader. Zeer verbitterde deze huisselijke ramp op dat tijdstip ons genoegen over de zegerijke uitkomst van eene gebeurtenis, bij welke het op de geheele omkeering van het Geneefsch gemeenebest gemunt was. Maar de Senaat heeft doen zorgen, dat de namen van mijn' vader en de overige zestien Burgers, op eene zeer vereerende wijze aan de nakomelingschap zijn overgegaan, en de Geneessche Burgerij is nog dankbaar aan allen, die zich beroemen mogen, zonen te zijn van zulke dappere vaders.
Maurits. Ook dit heeft altijd bij ons te lande plaats. Vele der zonen, althans der afstammelingen van hun, die op zoo onderscheiden plaatsen en verschillende wijzen voor de vrijheid van onzen staat gestreden hebben, ontvangen de sprekendste blijken van de dankbaarheid en hoogachting, die men in hun hunne vaderen toedraagt - en 'er is ook bijkans geen ander middel van vergelding voorhanden. De Her-
{==299==} {>>pagina-aanduiding<<}
tog van Savoye is minder geslaagd in zijne onderneming tegen Geneve, dan onze Prins Maurits in zijn' aanslag op Breda, toen hij die stad, bij verrassing, door een turfschip vol soldaten innam. Nu dit was ook eene onderneming, om den Spaanschen Koning, die ons zoo onregtvaardig verdrukt had, afbreuk te doen ... en God zegent dikwijls zigtbaar de goede pogingen van een verdrukt volk. - De Heer Bandiere verzocht Maurits, om hem de geschiedenis van het Bredasche Turfschip te verhalen, waaraan Maurits zeer gereedelijk voldeed.
Met veel verrukking beschouwde Maurits het uitgestrekte meer, dat den naam van Geneve ontleent. Schoon het zich door stormen beroerd als eene binnelandsche zee vertoont, was het nu bij het stille weder glad en effen. - Hij zag in den omtrek van de stad zeer vele vruchtbare streken, en fraaije beplante heuvelen, waar achter de hooge gebergten hunne sneeuwwitte toppen, in het wijkend verschiet, verheffen, terwijl hij, tevens aan de overzijde van het meer, de steden en dorpen der vrije Zwtsers met eene gevoelige vreugde ontdekte. De stad meer en meer naderende, reden zij langs vele lusthoven, en zoodanige kennis had Lijnslager met den Heer Bandiere gemaakt, dat deze niet afliet, of hij moest, zoolang hij te Geneve vertoefde, ten zijnen huize zijn' intrek nemen. Met veel moeite liet zich Maurits eindelijk overhalen schoon hij naderhand geene reden vond, om zich daar over te beklagen, daar hij zich geplaatst zag in een' aangenamen en stillen kring van brave Geneefsche Burgers. - Het Vaderland en de Godsdienst waren de twee groote voorwerpen, waarop

{==300==} {>>pagina-aanduiding<<}

men na kleine afwijkingen altijd terugkwam, en schoon 'er, naar de gevoelens, die Maurits door zijn' vader ingeprent waren, zich dikwerf wat te veel bitterheid in hunne gesprekken omtrent de vijanden der Protestanten inmengde, ergerde hem dit te minder, daar ook nog in zijn vaderland de denkbeelden van overheersching vervolging en verdrukking om het geloof, zoo levendig, in geheugen waren. In het oog loopende was de gestrengheid van zeden, die 'er in vele opzigten plaats greep. - Schoon hij in Italie maar weinige schouwburgen bezocht had, was het hem echter vreemd, dat 'er in Geneve geene zoodanige uitspanning voorhanden was, en hij kon niet nalaten, zijne verwondering daarover aan zijnen vriend te kennen te geven, bij gelegenheid, dat zij in den omtrek van Geneve eene wandeling deden. ‘Wij volgen daarin de strenge zeden van onze voorvaderen,’ zeide Bandiere, ‘en deze oordeelden, en, zoo ik acht, met grond, dat die vermakelijkheden strekken, om de goede zeden van een onschuldig volk te bederven, en de dartelheid van een volk, dat reeds den weg der weelde ingeslagen is, tot den hoogsten top te voeren.’
Maurits Lijnslager. Die uitspraak is gestreng, zeer gestreng, mijn Heer! In mijn vaderland en in Amsterdam denkt men daar zoo niet over.
Bandiere. Ik verwonder mij, dat uwe landgenooten, die ook in Geneve bekend staan voor bij uitstekendheid vroom en zedig, tooneelvermaken toelaten, die zoozeer strekken, om de wulpschheid aan te kweeken, en de zedeloosheid te bevorderen.
Maurits Lijnslager. Schoon nog ons vader-
{==301==} {>>pagina-aanduiding<<}
landsch tooneel bijlang na niet geheel in orde, en de Akademie eerst onlangs gesticht is, schoon ik maar weinige tooneelen op mijne reis door Italie gezien heb, heb ik toch veel onderscheid tusschen dezelve ontdekt. Bij ons wordt het tooneel ingerigt voornamelijk met oogmerk, om de zucht voor de vaderlandsche dichtkunst op te wakkeren. Mijne moeder, eene zeer Godvruchtige vrouw, is ook geheel niet met die soort van vermakelijkheden gediend, ja eigenlijk gesproken, 'er tegen; maar mijn vader, die een groot voorstander is van goede zeden, doch van een' vrolijker aard, is 'er zeer mede ingenomen, en dus, mijn Heer! valt 'er wel eens een woordje over. Mijn vader beweert dan, dat 'er van alle zaken en voornamelijk van alle uitspanningen misbruik kan gemaakt worden maar dat, zoo men alle gelegenheden tot misbruik wilde afsnijden, 'er weinig nut meer in de wereld te stichten zou zijn. Immers zelfs de kerk, hoe heilig die plaats ook is, wordt menigwerf misbruikt. Het is 'er wel ver af, dat daar altijd met goede oogmerken wordt heengegaan, en dat de menschen daar verbeterd uitkomen.
Bandiere. Uw vader zou mij toch wel toegeven, dat de aanleidingen in de schouwburgen tot dartele en wereldsche gedachten veelvuldiger zijn, en dat die daar meer worden opgewekt, dan in kerken, waar dezelve moeten worden opgezocht.
Maurits Lijnslager. Hij zou u dit zeker gewonnen geven, maar hetzelve volstrekt niet willen toegepast hebben op onze Amsterdamsche Akademie. Die strekt niet, zoo als de schouwburgen in Italie, om door dartele dansen en schandelijke potsen de aan-
{==302==} {>>pagina-aanduiding<<}
schouwers te vermaken, neen zij is, zoo als ik begon te zeggen, aangelegd, voornamelijk om de vaderlandsche Dichtkunst te bevorderen, en men vertoont 'er meest tooneelstukken, die ter eer en gedachtenis strekken van onze voorvaders, en verhevene gevoelens van vrijheid en vaderlandsliefde opwekken: en dat noemt mijn vader eene levendige schilderij, waarin de kinderen de deugden van hunne voorouders zien.
Bandiere. En vertoont men dan geheel geene kluchten?
Maurits Lijnslager. Ja zeker, en onze eerste vernuften schamen zich niet, van die zamen te stellen. Zelfs de Ridder Hooft, een zeer deftig man, besteedt daar zijn' tijd aan, en, schoon die den mensch voordragen in meer gewone en natuurlijker omstandigheden, dan de Treurspelen, en 'er ook wel eens slechte menschen worden voorgesteld, die de gewone taal voeren, is 'er toch heel veel nut en voordeel uit te halen voor elken oplettenden, en 'er worden zeer vele goede zedelessen uitgedeeld. - Al lagchende wordt 'er de waarheid gezegd. Mijn vader noemt dat wel eens een spiegel van onze vaderlandsche zeden, waarin de menschen, als zij ter dege zien, hun eigen portrait aantreffen.
Bandiere. Maar zoudt gij, zou uw' vader gelooven, dat 'er de menschen hun eigen beeld in vinden? - Neen! mijn Heer! zij zien wel dat van hunn' buurman, maar niet hun eigen; en daarom trekt 'er niemand nut uit.
Maurits Lijnslager. Zou het ook niet het geval in de kerk zijn, dat de menschen wat weinig toepassing op zich zelve maakten? Althans ik heb

{==303==} {>>pagina-aanduiding<<}

eens een' oud deftig predikant, die mijne ouders een bezoek gaf, hooren verhalen, dat hij op een dorpje staande, toen hij eerst predikant geworden was, veel in zeker huis verkeerde, waarin twee bejaarde nichten met eene heele oude moei woonden. Deze twee nichten hadden de gewoonte, om alle menschen van het dorp, de vroomste niet uitgezonderd, op eene schandelijke wijze te lasteren. Dit stuitte dien predikant, zoo als het ieder eerlijk braaf mensch doen moet, geweldig tegen de borst. Hij besloot dus, om eene leerrede te houden tegen de lasterzucht, en om de zaak nadrukkelijk voor te stellen, schilderde hij de beeldtenis van eene lasterzieke vrouw. - Hij had, verklaarde hij ons, daartoe geen ander model genomen, dan die twee nichten, en wel met de stille hoop, dat hij door het afzigtelijk voorstellen van die hatelijke ondeugd misschien eenige zedelijke verbetering in hare harten zou te weeg brengen. Gelukkig waren zij bij hem te kerk - en daar hij nieuwsgierig was, om te vernemen, wat zijne leerrede had uitgewerkt, ging hij den volgenden dag een bezoek bij haar en hare moei afleggen. Zij waren uitstekend wel in haar' schik, maar spraken toch niet van de preek van den vorigen dag. - Eindelijk ligtte de oude moei voor een oogenblik de hielen, en nu namen zij haar' slag waar, om, als uit eenen adem, den predikant te bedanken voor de uitmuntende leerrede, die hij den vorigen dag gedaan had, maar zij konden alleen de spijt niet uitspreken, die zij gehad hadden, dat hare moei niet te kerk geweest was, daar 'er die zoo duchtig van gelust had.
Bandiere. Ik wil het niet ontkennen, dat ook

{==304==} {>>pagina-aanduiding<<}

veelmalen in de kerk dit het geval is, maar ik voor mij geloof toch, dat het ernstig voordragen van gebreken van den kansel meer nut en invloed heeft, dan dat men, schertsende en boertende, zelfs groote misdaden en ongeregeldheden behandelt.
Maurits Lijnslager. Maar, mijn Heer! immers alle gebreken van de zamenleving zijn niet van dien aard, dat zij van den predikstoel kunnen berispt worden. Is bij voorbeeld, de gemaaktheid, om eens iets te nemen, geen zeer hatelijk gebrek? Is de bedilzucht geene ondeugd, en hoe verderfelijk is de verkwisting, zelfs beschouwd in betrekking tot de burgerlijke maatschappij; en kunnen zulke gebreken niet veel krachtiger bestreden worden met de wapenen van bespotting, die toch bij vele menschen meer dan boudige bewijzen afdoet, op het tooneel, dan op den predikstoel? - En gij zult toch niet ontkennen, mijn Heer! dat de uitroeijing van zulke gebreken nuttig is voor de maatschappij?
Bandiere. Gij spreekt zeer redelijk over de zaak, en uw vader heeft u dezelve van de gunstigste zijde leeren bezien. Het is ook mogelijk, dat eene te groote gestrengheid van zeden te Geneve daaromtrent heerscht, schoon ik geloof, dat zoo 'er aan de eene of andere zijde toch gedwaald moet worden, het dan wenschelijkst is, dat zulks aan onze zijde plaats hebbe. - Wij hebben veel van onze eenigzins gestreuge zeden te danken aan den schranderen en voortreffelijken Calvyn, die in deze stad door onze voorouders zoodanig geëerd werd, dat men spottende zeide, dat Calvyn te Geneve zoo volstrekt regeerde als de Paus te Rome.

{==305==} {>>pagina-aanduiding<<}

Maurits Lijnslager. Nu het ontbreekt in mijn vaderland hem ook aan geene hoogachters, en ik heb hem meermalen door dien predikant, van welken ik zoo even sprak, hemelhoog hooren prijzen, maar hoe hij hem ook verheft, om zijne geleerdheid en goede zeden, hij betuigt altijd zijn leedwezen, dat hij omtrent eenen Serveet zoo gestreng gehandeld had. Hij wilde veel aan menschelijke zwakheden, aan den loop en denkwijze der tijden toeschrijven, maar het kwam hem onbegrijpelijk voor, hoe een zoo verstandig en braaf man, als Calvyn, niet alleen een voorstander kon zijn van de vrijheid, om ketters met den dood te strassen, maar dat hij zelfs aan het doen verbranden van Serveet (deszelfs ketterijen mogten zoo groot geweest zijn, als men ze denken kan) de hand geleend had.
Bandiere. Vele der ernstigste voorstanders van Calvyn, ook onder ons, wenschten, dat zij die vlek van dien anders grooten en braven man konden uitwisschen. Als wij heden avond te huis gekomen zijn, zal ik u dien man nog nader leeren kennen, en het zou mij verwonderen, zoo gij, ondanks deze onverdedigbare gestrengheid, in uwe hoogachting omtrent hem niet versterkt werdt.
Te huis gekomen herinnerde Maurits den Heer Bandiere zijne belofte; en naauwelijks had hij dit gedaan, of Bandiere verhaalde hem, hoe Calvyn, die groote man, welke in eene onvergetelijke achting stond bij de Genevezen, volgens het getuigenis van Beza, toen hij zich zoodanig verzwakt gevoelde, dat hij zijnen uitersten wil gemaakt bad, volstrektelijk begeerde, om op het Raadhuis nog alle de aan-
{==306==} {>>pagina-aanduiding<<}
zienlijke Leden des Raads bij zich te zien. ‘Gaarne,’ ging Bandiere voort, ‘gaarne werd aan dezen wensch voldaan, alleen met deze verandering, dat alle de Leden der Regering, in plaats, dat zij hem naar het stadhuis lieten brengen, zich aan zijn huis vervoegden, om daar, als het ware, de laatste woorden van eenen stervenden vader te hooren. Maar ik zal ze u liever voorlezen, zoo als zij in geschrift bewaard zijn gebleven, en ik vorm mij geheele verkeerde denkbeelden van uwen smaak, zoo ook u deze woorden niet diep het harte zullen treffen.’ En hier kreeg Bandiere een oud boekske, waarin die laatste aanspraak was opgeteekend, en waaruit hij hem het volgende voorlas. ‘Toen Calvyn alle de Leden van den Raad rondom zich vergaderd zag, zeide hij onder anderen: “Ik betuig u in waarheid, dat ik het welzijn van uw gemeenebest van heeler harte betracht heb. Heb ik mij niet volkomen van mijnen pligt gekweten, hiervan ben ik echter verzekerd, dat ik uw algemeen geluk met alle mijne krachten bedoeld heb, ja ik zou mij aan huichelarij schuldig maken, zoo ik niet erkende, dat God somtijds zich niet vruchteloos van mijnen arbeid bediend heeft. Alleen bid ik u bij herhaling, dat gij mij ten beste duidt, dat alles, hetgeen ik zoo in het algemeen, als het bijzonder gedaan heb, zoo weinig is, als ik het vergelijk, bij hetgeen ik had behooren te doen. Ook betuig ik gaarne deswegens aan mij uwe verpligting, dat gij met zooveel goedertierenheid mijne onmatige hevigheid verdragen hebt,

{==307==} {>>pagina-aanduiding<<}

schoon ik nederig vertrouwe, dat ook die gebreken mij door God genadiglijk vergeven zijn.” Toen zich nader tot hen wendende - zeide hij: “Uwe inborst en de zeden van allen zijn mij bekend, en ik oordeel, dat gij allen vermaning noodig hebt: want onder de uitmuntendste van u allen wordt 'er geen gevonden, welken niet veel ontbreekt. Elk vestige hier een oog op zich zelven, en dat hij den Heer bidde, om vervulling van het gebrekkige. Wij weten hoevele gebreken de meeste regeringen der wereld aankleven. Sommigen, die aan het roer der regering geplaatst zijn, zijn flaauwhartig, en slaan de belangen van het algemeen in den wind, terwijl zij alleen hun eigen bijzonder voordeel bedoelen. Anderen volgen de inspraak hunner driften; weder anderen gebruiken de gaven niet, die hun God gegeven heeft. Velen zijn trotsch, en verbeelden zich in hunne laatdunkendheid, dat anderen alles behooren goed te keuren, omdat zij het goed oordeelen te zijn. o Ouden van dagen! ik vermaan u, laten toch de jongen geene voorwerpen van uw' nijd zijn, indien gij ontdekt, dat God hen met uitmuntende gaven versierd heeft. En u, o jongen! Zijt vooral niet hoovaardig, maar laat de nederigheid uw sieraad zijn. Laat de een den ander tot geen hinderpaal verstrekken in zijne bevorderingen. Vermijd alle kuiperijen, en alles wat aanleiding zou kunnen geven tot verbittering. Deze heeft vele bestuurders van Staten en Volkeren van den regten weg afgeholpen. Het een en ander zult gij

{==308==} {>>pagina-aanduiding<<}

vermijden, indien elk binnen zijne behoorlijke bepalingen blijft, en wanneer ieder dien post, welke hem door het Gemeenebest is toevertrouwd, behoorlijk waarneemt. Ik bid u, laat toch in regtszaken gunst noch vijandschap gelden. Laat niemand door slinksche streken het regt verdraaijen. Vooral dat men zorge drage, dat door geene kuiperijen de wetten belemmerd worden, om haren regten gang te gaan. Dat niemand het billijke en goede verlate!” - Na dezen afscheidsgroet gaf hij hoofd voor hoofd aan alle de Leden der Regering van Geneve zijne regterhand, en het was, of zij allen van hunnen algemeenen vader afscheid namen, daar de tranen uit hunne oogen rolden.’ Zeer was Lijnslager getroffen door deze mannelijke taal, en bewonderde in dezelve het nederig gevoel van eigen waarde, dat hier en daar in zijne vaderlijke aanspraak doorstraalde - ook de edele vrijmoedigheid en opregte waarheidsliefde, welke hem daarin bezielde, die overal de kenteekens droeg van eenen helderen geest en ondervindelijke kennis aan menschelijke zaken.
Hoe aangenaam Maurits, vooral door de gastvrijheid van Bandiere, zijn verblijf te Geneve gemaakt werd, hij reikhalsde echter gedurig naar Zwitserland, en vond ook weldra gelegenheid, om over het meer van Geneve naar Lausanne te varen. - Lijnslager nam met veel hartelijkheid afscheid van den Heer Bandiere en zijne waardige familie. Hij ontving van denzelven, bij zijn vertrek nog een' brief van aanbeveling aan een' predikant te Lausanne, welke hij wist, dat van zijn vrouws zijde veel familie

{==309==} {>>pagina-aanduiding<<}

in Holland had, zoo zij zelve niet eene Hollandsche was.


Negentiende hoofdstuk.

Het was voor Maurits een wezenlijk genoegen, zich op het Geneefsche Meer te bevinden. Voor een' echten Hollander, en voor eenen Amsterdammer bovenal, is het eene behoefte, om nu en dan zich op dat element te bevinden, waaraan hij de grootheid van zijn vaderland, en die zijner geboortestad te danken heeft. - Hij beschouwde met veel genoegen alle de omliggende landstreken, en bovenal baarden hem dit de hemelhooge bergen, die met hunne besneeuwde toppen, als een ringmuur van achter de lagere bergen oprijzen. Hij hoorde met niet weinig deelneming de verhalen der schippers, die met geenen kleinen ophef van hunne reistogten op dat Meer spraken, daar zij zeker somtijds gevaarlijk genoeg kunnen zijn, door de onstuimigheid, welke dikwerf hetzelve beroert. Deze gesprekken misten echter grootendeels hunne bedoeling, om namelijk Maurits hunne kloekmoedigheid te doen bewonderen, of hem eenige vreeze aan te jagen. Hij gaf hun zeer koeltjes te kennen, nadat zij vrij veel gesnoefd hadden, dat men zeker altijd op het water aan eenig gevaar was blootgesteld, en dus wel geloofde, dat dit het geval op dit Meer ook somtijds dadelijk was, maar dat hij, een Hollander van geboorte zijnde, en reeds een reisje over de Noord en Middellandsche zee gedaan hebbende, juist

{==310==} {>>pagina-aanduiding<<}

niet heel ligt verlegen was op het water, ten minste niet bij zulk uitmuntend weêr, en daar het thans niet meer dan eene stevige koelte woei. - De schippers zagen elkander aan, en kozen nu de partij van stil te zwijgen, of althans met hun kinderachtig gezwets op te houden. Het duurde ook niet lang, of hij was aan de overzijde van het Meer te Ouchy, dat men als de haven van Lausanne mag aanmerken, en na met dankbaarheid nog eens het oog gewend te hebben naar Geneve, liet hij zich door een' knecht van den schipper, die zijne reisbagaadje droeg, naar Lausanne brengen. Hij begaf zich, nadat hij zich van een logement voorzien had, naar den predikant Villeneuve, aan welken hij door den Heer Bandiere was aanbevolen. Hij bevond, dat deze inderdaad aan eene Hollandsche gehuwd was, de dochter van een' fransch predikant te Rotterdam. De familie van den Heer Villeneuve was talrijk, bestaande uit vijf zonen en drie dochters. Deze uitgebreidheid van familie veroorzaakte, dat naauwelijks de grootste zuinigheid in staat was, om, op eene eenigzins met zijnen stand overeenkomstige wijze, zijne kinderen groot te brengen. De Hollandsche familie had reeds dikwerf laten blijken, dat zij genegen was, om zijne oudste dochter Julie, en zijn' oudsten zoon Guillaume tot zich en derzelver verdere opvoeding op zich te nemen. Het duurde niet lang, of Maurits was met den eerwaarden Villeneuve zijne vrouw en kinderen zoo gemeenzaam, als of zij jaren elkander gekend hadden. En hoe bekrompen het 'er omkwam, Maurits was hun altijd een welkome gast. Op eene wandeling deed Villeneuve aan Maurits aarzelen-
{==311==} {>>pagina-aanduiding<<}
de het voorstel, of hij zich, daar hij toch voornemens was naar Holland terug te keeren, zou willen bezwaren met het toezigt over zijnen ou sten zoon en dochter. Hij had met zijne vrouw alles overwogen, en zij had hem eindelijk overgehaald, om aan het verlangen van hare familie in Holland te voldoen, door die twee kinderen, ter voltooijing hunner opvoeding, derwaarts te zenden. Zijne dochter Julie was een meisje van bijna veertien jaren, en zijn zoon Guillaume eene knaap van ruim twaalf. Beide hadden toezigt noodig op zoodanig eene reize, en noch hij noch zijne vrouw konden van huis. Hij had door den Heer Bandiere zulke allezins gunstige getuigenissen ontvangen, die bevestigd waren geworden in den korten, doch aangenamen omgang, dien zij met elkander gehad hadden, dat hij met zijne vrouw God vurig gebeden had, dat zij het geluk mogten hebben, van de twee oudste panden hunner liefde, op eene zoo groote reize, onder het toezigt te mogen zien van eenen gids, dien zij als hunnen vriend en oudsten broeder zouden aanmerken. Na eenige oogenblikken bedenkens gaf Maurits te kennen, dat hij zeer genegen was, om aan dit verlangen van hem en zijne vrouw te beantwoorden, maar dat, daar hij voornemens was den volgenden dag naar Bern te vertrekken, en zoo zijne reis naar Zurich voort te zetten, hij vreesde, dat zijne reis eenigzins zou vertraagd worden, door de toebereidsels, welke hij rekenen kon, dat tot eene reis van deszelfs dochter en zoon nog zouden moeten gemaakt worden. - ‘Geenszins,’ zeide Villeneuve, ‘is ons oogmerk, om u eenigzins te belemmeren. Wij zullen zor-
{==312==} {>>pagina-aanduiding<<}
gen, zoo gij geene andere zwarigheid hebt, dat mijne Julie en Guillaume te Zurich bij u komen. Gij hebt mij toch gezegd, voornemens te zijn, schoon niet lang, u te Bern en Lucerne eenigen tijd te zullen ophouden, en van daar naar Zurich te willen reizen. Tegen dien tijd zullen wij, mijne vrouw en ik, zoo het God behaagt, u daar onze twee kinderen brengen, en ik hoop, dat dit geheel geene vertraging aan uwe reis zal veroorzaken.’ Nu had Maurits geene tegenwerping meer; alleen betuigde hij te hopen, dat hij voldoen zou aan het oogmerk van den Heer Villeneuve en zijne huisvrouw, en aan het in hem gesteld vertrouwen beantwoorden.
Onder den avondmaaltijd, welken Lijnslager bijwoonde, maakte vader Villeneuve aan Julie en Guillaume het oogmerk bekend, dat zij binnen weinig tijd, met den Heer Lijnslager naar Holland zouden vertrekken. Julie barstte in tranen uit, en Guillaume sprong op van blijdschap. ‘Ween zoo niet, Julie,’ zeide de eerwaardige vader, ‘en Guillaume, zijc niet zoo buitensporig verheugd. Het kost veel, zeer veel aan het ouderlijk hart, maar het uitgedrukt verlangen van onze familie in Holland, die ons van tijd tot tijd zooveel weldoet, en de gelegenheid, die gij daar zult hebben, om, naar de wereld, uw fortuin beter te maken, dan hier in onze Zwitsersche gebergten, hebben mij en uwe moeder doen besluiten, om u, met dezen jeugdigen vriend, die reis te laten doen. Ik heb, u, onder Gods zegen, goede en eenvoudige beginsels van deugd en Godsdienst ingeprent - ik

{==313==} {>>pagina-aanduiding<<}

bid, dat Hij u bij dezelve beware, en u geleiden zal op uwen weg.’ - En nu nam de eerwaardige man zijnen hoed af en vouwde zijne handen zamen. De oogen ten hemel heffende, stortte hij, terwijl een traan langs zijn eerwaardig gelaat rolde, een hartelijk gebed uit, waarin hij Gods zegen in de hartroerendste woorden afbad over zijn genomen besluit, 'er tevens met vee aandoening eene bede bijvoegende voor hunnen jeugdigen leidsman, biddende, dat hij, na het volbrengen zijner reis gezond terug mogt keeren tot zijne reikhalzende ouders, en dat God aan hem en hun wilde vergelden alle diensten, alle zorgen, die hij aan de lievelingen hunner zielen bewijzen zou. - Maurits was zeer getroffen door dit huisselijk en aartsvaderlijk tooneel, waarop de Godsdienst, zoo geheel ongekunsteld, het vaderlijk hart een gebed deed opzenden aan den algemeenen Vader van het menschdom.
Den volgenden dag vertrok Maurits, na van alle de kinderen van Villeneuve een teeder afscheid genomen te hebben, en met belofte om hem en zijne vrouw, benevens Julie en Guillaume te Zurich te zullen wachten, langs den gewonen weg naar Bern, en bragt met een ongemeen genoegen op die reis zijnen tijd door, daar hij een paar zeer brave Zwitsers tot zijn gezelschap had, benevens een' Engelschman, die zich in het eerst geheel stil hield, schoon zijn gelaat kenteekende, dat hij deel nam in het gesprek. De Zwitsers waren vader en zoon, die eene kleine erfenis uit Lausanne gehaald hadden. Met eene aandoenlijke eenvoudigheid spraken zij over alles, wat hun dorp betrof; van tijd tot tijd handelden zij over

{==314==} {>>pagina-aanduiding<<}

de belangen van hun vaderland, en spraken dan altijd met dien gemeenebestgezinden geest, welke de ziel verheft en aan anders eenvoudige menschen eene taal in den mond legt, welke ieder, die de waardij der menschheid hulde doet, verrukt. Minder verwonderde zich nog Lijnslager over de fiere uitdrukkingen, die van tijd tot tijd hunnen mond ontglipten, toen hij vernam, dat zij in de nabuurschap van de kapel van Tell woonden, hetgeen bijzonder te pas kwam, daar toevallig het gesprek loopende over de stad Bern, de Zwitser zijnen zoon verhaalde, hoe bij bij gelegenheid van het Eeuwfeest der Vrijheid daar tegenwoordig geweest was, om dat derde Eeugetij der Zwitsersche Vrijheid te vieren. Lijnslager verzocht hem daarvan eene kleine beschrijving te geven, waaraan hij met eene ongemeene geestdrift voldeed - en aan het einde gekomen, zeide hij: - ‘Ja mijn Heer! het was wat voor mij te zeggen, voor mij bovenal, daar ik nog rekenen kan, dat ik van Willem Tell afstam.’
Maurits Lijnslager. Van den verlosser van Zwitserland?
De Zwitser. Van denzelfden - o toen die oude standaarden te voorschijn kwamen, waaronder de vaderen gestreden hebben, rees 'er in mijn hart een wensch op, dat ik in die schoone tijden geleefd had. Dan zouden misschien om mij, na drie eeuwen, de tranen van dankbare liefde, in de oogen van mijne nakomelingen gestaan hebben, zoo als zij mij nu uit de oogen rolden, eiken keer, als ik den naam van Tell op dat feest hoorde noemen. - Hoe juichte ik, als 'er dankbare gezangen ten hemel oprezen.

{==315==} {>>pagina-aanduiding<<}

Maurits Lijnslager. Gij zijt wel gelukkig, mijn vriend, want, schoon mijne voorvaders ons land in eene Republiek hervormd hebben, wij zijn 'er wel verre, dat wij de zegeningen van dien Regeringsvorm gerust smaken. Zelfs geeft mijn vader mij te kennen, in zijnen laatsten brief, dat, daar binnen kort het twaalfjarig bestand ten einde loopt, de verstandigsten duchten, dat eerstdaags de oorlog met Spanje weder hervat zal worden; en, schoon mijn vaderland, hoe klein, een vermogend land geworden is, door de groote voordeelen van den koophandel en zeevaart, is het echter zeer mogelijk, dat wij weder een' zeer harden strijd zullen te strijden hebben. En dan is ieder land, maar bovenal eene Republiek, aan zeer hevige schokken blootgesteld.
De Zwitser. Gij hebt toch ook zeer dappere helden in uw vaderland.
Maurits Lijnslager. Ja, bovenal Prins Maurits, de zoon van den grondlegger van onze vrijheid, is zeker een van de bekwaamde en moedigste veldheeren van zijnen tijd. De zonen van vorsten zelfs leerden, voor het twaalfjarig bestand, onder zijn toezigt, den oorlog. En moeten wij op nieuws aan den slag, dan zal hij aan de dappere Spaansche Generaals weder handen vol werk geven, maar onze landaard is zeer tegen den oorlog, daar niets meer tegen deszelfs algemeene belangen strijdt. Velen onder ons verbeelden zich, dat zelfs de vrijheid daardoor gevaar loopt niet alleen van de zijde van den vijand, maar ook dat misschien Prins Maurits, welke natuurlijk veel magt moet bezitten, als de eerste veldoverste van den Staat, daardoor zoo gevaar-
{==316==} {>>pagina-aanduiding<<}
lijk zou kunnen worden, als zijn vader nuttig geweest is.
De Engelschman begon hierop te grimlagchen, zeggende in gebroken Fransch: ‘Ik hoor u met genoegen spreken. Ik heb eene reis gedaan door Spanje en het zuiden van Frankrijk, maar nergens zulke denkbeelden aangetroffen, waarmede zich een fiere Brit kan vereenigen. Wij hebben het voorregt, en gij hebt dat mede, dat wij regtuit en zonder omwegen onze gevoelens over de belangen van het vaderland zeggen mogen, dat zeker, als het de perken van welvoegelijkheid niet overschrijdt, niet alleen nuttig voor het Volk, maar zelfs voor de Bestuurders en den Vorst is’ - en nu begon de stroefheid, welke de Engelsche natie anders omtrent vreemdelingen zoo eigen is, meer en meer bij hem af te nemen - ja hij geviel aan Maurits zoodanig, dat hij te Bern gekomen met hem inhetzelfde Logement zijn' intrek nam.
Den volgenden dag ging Lijnslager met den Engelschen Heer de stad Bern bezigtigen, waarvan zij den vorigen dag reeds zeer gunstige gedachten hadden opgevat. Zij vonden dezelve net en zindelijk gebouwd, en zoodanig, dat zij wedijveren mogt met de aanzienlijkste steden van Europa. Zij bezochten ook de Hoofdkerk in de vijftiende Eeuw gesticht door den bekwamen Bouwmeester Eruin, en wandelden met het grootst genoegen op een fraai terras voor deze kerk, met schoone kastanjeboomen beplant, van waar zij de zon zagen schitteren op de sneenwgebergten van Oberland en Walliserland. De Engelschman, leunende tegen een' der boomen, bleef

{==317==} {>>pagina-aanduiding<<}

een' langen tijd in stille verrukking dit trotsch tooneel aanschouwen, en met zekere hartelijkheid de hand van Maurits grijpende, zeide hij: ‘Trotsch, zeer trotsch, mijn vriend, verheffen zich die hemelhooge gevaarten; bergen met eeuwigdurend sneeuw bedekt, zoo hoog, dat derzelver toppen van den vroegen morgen, tot den laten avond altijd door de stralen der zon beschenen worden, en toch nooit ontdooijen ... eo echter ook eenmaal zulen die Alpen in eenen eeuwigen nacht van vergetelheid verzinken, als het den Almagtige behaagt, om in den grooten smeltkroes der natuur de geheele wereld eene nieuwe gedaante te geven... o Als mijn geest dit alles zoo nadenkt, hoe klein, hoe nietig wordt dan de mensch, die niet meer bij deze gevaarten is, dan een mugje, dat hier voorbij ons aangezigt henen zweeft, maar hoe trotsch die gevaarten zijn, mijn vriend! het zijn onbezielde stofklompen ... en wij, hoe klein en nietig, zijn door God beschonken met eenen geest, die, als een gedeelte van het wezen der Godheid, bestemd is, om alle de verwisselingen van tijden en eeuwen te verduren.’ - Zoo sprak hij nog, toen eene lijkstaatsie naderde, die een meisje, nog geen zestien jaren oud, naar het graf op het bijgelegen kerkhof vergezelde. ‘Daar mijn vriend!’ zeide hij, vernemende van een' der omstanders de jaren van het meisje, en den treurenden vader, met waggelende schreden, de doodbaar ziende volgen: ‘Daar wordt weder eene bloem, die nog maar knopte, afgesneden, naar den algemeenen schoot der aarde gedragen, en zal daar binnen. weinige jaren geheel verteerd zijn, maar de ziel,

{==318==} {>>pagina-aanduiding<<}

die haar meer dan eene bloem deed zijn, waardoor zij dacht, en van haar bestaan bewust was, waardoor zij verre uitzigten had in de toekomst, waarvan bij geen dier de geringste blijken bespeurd worden, zou die mede... o Welk eene sombere wolk, schuift 'er voor mijn' geest, als ik de mogelijkheid indenk, dat de denkende, de in het toekomende uitziende mensch tot de vernietiging zou geschapen zijn - maar laten wij van hier gaan ... en ons verstrooijen... Laten wij buiten de stad, door eene wandeling de sombere gedachten, die in mijnen geest opgerezen zijn, verdrijven.’ Maurits staarde met zekere ontzetting zijnen reisgenoot aan, en toen zij buiten de stad en zich in de nabijheid van eenen romanesk gelegen eenzamen oord bevonden, gaf Maurits hem vrijmoedig te kennen, dat hij zeer verbaasd gestaan had over de zonderlinge gemoedsaandoening, die hem in zulk eene hevige mate bezielde, toen zij bij de Hoofdkerk de lijkstaatsie zagen voorbijgaan. ‘Beklaag mij’ antwoordde de Engelschman, ‘beklaag mij, mijn vriend! en in mij zoovele mijner landgenooten, die even als ik door eene plotselijke zwaarmoedigheid overvallen worden, wanneer zich groote en sombere denkbeelden in hunnen geest vereenigen, wanneer 'er twijfelingen in denzelven oprijzen; en die, binnen weinige oogenblikken, zich als bergen op elkander stapelende, hen de toevlugt doen nemen tot den afgrijsselijken zelfsmoord, die zoo dikwijls een ontijdig einde maakt aan het leven van anders edele en brave menschen, welke nog jaren voor zichzelve en de maatschappij nuttig zouden hebben kunnen leven...’

{==319==} {>>pagina-aanduiding<<}

Maurits Lijnslager. Ik verwonder mij, mijn Heer, dat iemand van eene zoo edele, zoo verheven denkwijze, zich vatbaar acht voor een zoo verschrikkelijk uiterste van wanhoop, als zelfsmoord.
De Engelschman. 't Is bij mijne landslieden eene verbijstering van een oogenblik - eene soort van razernij ... misschien uit eene ligchamelijke ongesteldheid geboren, waarvoor de Hollander, in het algemeen, onvatbaar schijnt. Ik geloof, dat het zijn' oorsprong ook neemt uit eene overspanning van onze denkvermogens, die door eene verslapping en eene zwaarmoedigheid gevolgd wordt, welke alles met eene zoo groote somberheid overdekt, dat zelfs de hand der Voorzienigheid eenige oogenbrikken verborgen is - en, in dat vreesselijk tijdstip, slaat de mensch de handen aan zichzelven, daar hij het beter acht, om niet te bestaan, dan te bestaan zonder een God...
Maurits Lijnslager. Ik beef ... ik beef voor zulke gevoelens ... en rijzen dikwijls zulke akelige gedachten op in uwen geest?
De Engelschman. Dikwijls genoeg, mijn Heer! dikwijls genoeg... Nog ben ik jong en sterk ... nog ben ik vatbaar voor de genoegens, die deze wereld Oplevert... Nog heb ik veerkracht van geest, om die vlagen, als zij oprijzen, te onderdrukken, maar als mijne ligchaamskrachten beginnen te verminderen; als ik minder uitzigt heb op de genoegens en vermaken van dit leven, en als die veerkracht van mijn' geest verslapt ... o dan ... dan zal ik misschien het getal van die ongelukkigen mijner landgenooten vergrooten, die als laffe bloodaards van den post loopen, waarop zij door God gesteld zijn, voor

{==320==} {>>pagina-aanduiding<<}

dat zij door de natuur worden afgelost - maar, mijn Heer! als gij dat hooren mogt ... o beklaag dan den Engelschman en dank God, dat gij een Hollander en geen Engelschman geboren zijt, op welk voorredt ik anders zoo trotsch ben, dat ik liever een Burger van Londen, dan Koning van Frankrijk ben.
Na nog twee dagen te Bern vertoefd te hebben, vervolgde Lijnslager met den Engelschman, zijne reis naar Lucerne, eene vrij groote doch niet zeer bevolkte stad, maar die zich voortreffelijk vooral aan de zijde van het Lucerner Meer opdoet. - Een zeer oude toren vertoont zich op eenen kleinen afstand, van welken de Lucerners verhalen, dat hij eene soort van vuurbaken geweest zou zijn, waarvan de stad Lucerne haren naam ontleende. Lijnslager en de Engelschman, hoe zeer zij zich vermaakten met de uitmuntende verscheidenheid van gezigten, welke Lucerne aan hun opleverde, waren bijzonder begeerig, om den Rigiberg te bestijgen; en dadelijk ondernamen zij daags na hunne aankomst te Lucerne bij het uitmuntendste weder, dat zich denken laat, van een' gids verzeld, het beklimmen van dat hoog gebergte, dat zich duizende voeten boven de oppervlakte van het Lucerner Meer verheft. Schoon hier en daar het klimmen moeijelijk viel, vonden zij eene groote vergoeding in de afwisselende trotsche gezigten en de zuivere lucht der bergen, ‘o,’ zeide de Engelschman, terwijl zij eenige oogenblikken in het korte gras der Alpen uitrustten, ‘o zoo wenschte ik altijd te moede te zijn. Veel verschilt het hier van de sombere dompige straten van Londen.’ - ‘Ja ook veel’ hervatte Lijnslager ‘van de lucht, welke zoo dik-
{==321==} {>>pagina-aanduiding<<}
werf in mijn vaderland met dikke nevelen bezet is, en het ligchaam als ter nederdrukt.’
De Engelschman. Het zou mij niet verwonderen, al nam de geest hier eene hoogere vlugt, dan immer in lage dalen, o eene Godsdienstige stemming overmeestert mijne ziel!
Maurits Lijnslager. Zouden niet daarom de heilige mannen en profeten dikwerf de toppen der bergen beklommen hebben, om, als het ware nader aan de Godheid, met ruimer harten, God te eerbiedigen en te aanbidden.
Zoo spraken zij, toen eensklaps hun gesprek gestoord werd door het geluid van de koehoornen, die door het gebergte klonken; en waarna zich de veehoeders met hunne kudden vertoonden. - ‘o Dat lied der koeherders, dat klinkt zoo aangenaam in de ooren van Zwitsers,’ zeide de gids tegen de twee reizigers ‘'er is geen schooner, lied in de wereld - hoort, hoe aangenaam slepende zijn de toonen.’ Nu verzocht Lijnslager, schoon deze het verrukkende 'er niet in kon bespeuren, dat hij hem het lied eens voor zou zingen. Gaarne voldeed de jongeling aan dat verzoek; en de tranen stonden in zijne oogen onder het zingen, schoon het lied bijna alleen uit klanken bestaat. Welluidend klonk deze zang over de bergen - en nu zette men den togt op den Rigiberg voort. Op deszelfs top gekomen, sloegen zij met eenen stillen eerbied de oogen rond, en een groot gedeelte van Zwitserland lag voor de verbaasde reizigers uitgestrekt; zij zagen op hetzelve neder als op eene ontrolde landkaart, daar alle de voorwerpen, door de beklommen hoogte, hoe helder,

{==322==} {>>pagina-aanduiding<<}

zich klein vertoonden aan hunne oogen. Verrukking en verbazing grepen beide aan, en in stille bewondering beschouwden zij de ontzettende groote klompen steen, welke onder hunne voeten als verzonken lagen; onbewegelijk staarde vooral de jeugdige Engelschman op eene duistere streek. De handen van Lijnslager vattende, zeide hij: ‘Zie daar, zie daar den ingang van het rijk der schimmen, zoo uitmuntend door Virgilius beschreven. Ja ik zie, dunkt mij, Aeneas met de Sibylla langs die kronkelende donkere paden in den afgrond nederdalen, o Zijt, zijt gij ook een vriend der Dichtkunst - beoefent gij ook die schoone kunst?’ - ‘Ik ben’ zeide Maurits, ‘een vriend van dezelve, maar ik beoefen die niet.’ ‘Hier’ zeide de Engelschman, ‘moet elke gevoelige ziel dichter, worden. Ja, mijne geheele ziel is op dit oogenblik poëzij... o Ik zie de schepping als voor mijne voeten uit de duisternis van den chaos oprijzen. De bergen steken hunne steile toppen naar boven, bekleed met eeuwig sneeuw; de rivieren vloeijen nog als kleine stroomen, om zich over den geheelen aardbol uit te breiden. - Wij zijn den troon der scheppende Almagt genaderd.’ Maurits hoorde met ontzetting zijnen reisgenoot spreken, doch zijne verwondering zou minder geweest zijn, indien hij toen had kunnen weten, dat deze jonge Engelschman niemand anders was, dan de daarna zoo beroemd geworden Dichter Milton, die, onder de aanschouwing der groote en verheven natuur, den schat van groote gedachten en stoute beelden opzamelde, welke naderhand zijne Dichtstukken en bo-
{==323==} {>>pagina-aanduiding<<}
venal zijn Paradijs verloren bezielden. ‘Waar ligt nu’ vroeg Maurits gedachtig aan zijne twee Zwitsersche reisgenooten, die hem gezegd hadden, in eene hut nabij de kapel van Tell te wonen, ‘waar ligt Kusnacht?’ ‘Ik zal u den weg wijzen,’ zeide de gids, ‘o ik ken dien ouden man, die digt bij Tells kapel woont, zeer wel. Hij moet federt twee dagen te huis gekomen zijn van Lausanne. 't Is nog een afstammeling van Willem Tell.’ ‘Wij kennen hem ook,’ zeide Maurits, ‘breng ons bij dien man.’ Lijnslager en Milton volgden nu de voetstappen van hunnen leidsman, schoon zij beide met bijna onwederstaanbaren tegenzin den top van den Rigiberg verlieten, waar zij afscheid namen van een zoo heerlijk tooneel der natuur, als zij misschien nimmer weder zouden aanschouwen. - Langs een' slingerenden weg daalden zij nu af, en bereikten wejdra Kusnacht. - ‘Hier woonde eenmaal,’ zeide de gids, ‘die vervloekte Gesler.’
Milton. Gij maakt u zeer driftig, jongman.
De Gids. Ik zou geen eerlijk Zwitser zijn, als ik mij niet driftig maakte bij het noemen van een' man, die het 'er op toegelegd had, om ons eenvoudige Zwitsers van onzen dierbaarsten schat, de vrijheid,te berooven.
Milton. Eer heeft uw hart.
Maurits Lijnslager. De Koningen en Vorsten worden toch zeer slecht bediend, wanneer zij aan volken, dien de vrijheidsliefde in merg en gebeente zit, Landvoogden zenden, die geweldenaars zijn Immers was ons land zeker nog aan de Spaansche kroon ge-
{==324==} {>>pagina-aanduiding<<}
hecht, als de Koning van Spanje eenen anderen Landvoogd als den Hertog van Alva gezonden had - en o hoe diep deelen zij, door zulke slechte voorwerpen in den haat, hunnen Landvoogden, die hen vertegenwoordigen, toegedragen. Even min als deze jongeling den naam van Gesler met bedaardheid kan uitspreken, kan een echt Hollander zonder verfoeijing den naam van den Hertog van Alva noemen. Alles, wat maar strekken kan, om de zoodanigen hatelijk te maken, wordt in het werk gesteld. - Zelfs om den kinderen haat tegen deszelfs nagedachtenis in te boezemen, is in eene der kerken van mijn vaderland, een afgrijsselijke kop opgehangen, die met touwtjes kan bewogen worden, waardoor dezelve dan het voorkomen heeft van te leven en eene nog akeliger gedaante aanneemt. Men verhaalt dan den kinderen, dat dit de kop van den Hertog van Alva is, en van dat oogenblik af hebben zij geen ander denkbeeld van hem, dan van alles wat afgrijsfelijk is. Om hem te vernederen, noemt men ook de groote palen Ducdalven, die door vier of zes anderen ondersteund, in diepe wateren staan, geschikt, om groote scheepstouwen om vast te slaan, en, op een' afstand gezien, eenigzins de gedaante hebben van een mager menschenhoofd, dat uit een' Spaanschen mantel steekt, terwijl dit ondertusschen voorwerpen zijn, die met geene achting behandeld en geheel niet ontzien worden.
Zoo sprekende, daar ook Milton, op eenen scherpen toon, over die slechte dienaren der vorsten sprak, waren zij tot de hut van den eerwaardigen oude genaderd. ‘Daar zijn wij nu Vader!’ zeide Lijnslager. ‘Wij houden woord, dat ziet gij.’ Wer-
{==325==} {>>pagina-aanduiding<<}
ner, (want zoo was des grijsaards naam) heette hun met een' hartelijken handdruk welkom en bood Lijnslager en Milton aan zijne vrouw en kinderen aan, als hunne gasten; zeer eenvoudig maar overvloedig was de maaltijd, bestaande uit eenige groenten en een stuk rundvleesch. Ook onthaalde hij hen op eenige verkwikkende glazen wijn, welke hun bovenal uitnemend smaakten, daar het beklauteren van den Rigiberg hun ongemeenen dorst veroorzaakt had. Vrolijk en gulhartig waren de gesprekken. ‘Straks zullen wij naar de kapel van Tell gaan,’ zeide vader Werner, maar eerst moet mijne Wilhelmina het lied zingen, vervaardigd bij het laatste Eeuwfeest der Zwitsersche vrijheid te Bern; dan raken wij regt in den toon, om die kapel te gaan bezigtigen. Wilhelmina voldeed daar aan zeer gaarne - en toen zij geëindigd had, zeide vader Werner tegen zijne gasten. ‘Komt nu, met een warm hart naar de kapel, ter zijner gedachtenis opgerigt...’ En nu bragt hij Lijnslager en Milton op een' kleinen afstand van zijn huis, bij eene eenvoudige en door de jaren eerwaardige kapel. ‘Hier staan wij op de plaats’ zeide de oude Werner, ‘hier staan wij op de plaats, waar Willem Tell den verdrukker Gesler met zijnen pijl sneven deed. Ziet daar boven den omgang van de kapel slaat het geheel geval duidelijk afgebeeld.’ ‘Kijk, kijk,’ zeide een knaap van vijf jaren, zijnde het jongste kind uit zijn huwelijk, ‘hoe of die schelm daar van zijn paard tuimelt.’ ‘Zoo jong nog,’ zeide Werner, met een blijkbaar zielsgenoegen, ‘zoo jong nog, Heeren, en nu weet hij al van die geschiedenis,

{==326==} {>>pagina-aanduiding<<}

welke trouwens elke eerlijke Zwitser kennen moet.’ Lijnslager zag Milton met verrukking aan, en de laatste kou zich niet bedwingen van Lijnslager toe te voegen: ‘Praalgraven bij praalgraven van Pausen, Keizers en Koningen heb ik gezien en bewonderd, maar met de bewondering als kunststukken, waaraan zich het vernuft der kunstenaars had uitgeput - die bewondering was koel, doch hoe wordt mijn gevoel opgewekt, hoe hevig slaat mijn hart bij dit heiligdom der Zwitsersche vrijheid. - Ja, Lijnslager! gij hebt ook die trotsche eerenaalden gezien; gij hebt mij verhaald, dat gij te livorno het gedenkteeken van Cosmus gezien hebt, dat door vier slaven ondersteund wordt, maar zeg mij, hebt gij, hoe veel kunst daaraan besteed is, bij de beschouwing van hetzelve wel iets van dat gevoeld, hetwelk u deze eenvoudige kapel inboezemt; zijt gij bij de fraaiste schilderijen van Titiaan dat gevoel ontwaar geworden, dat u deze zoo eenvoudige schilderij inboezemt... o De grond, waarop een verdrukte zijnen verdrukker nedervelt, is heilig, als die daad de grondslag is der verlossing van een geheel volk, dat, nog drie Eeuwen daarna, waardig zijn zou, uit ketenen, waaronder zijne vaders gebogen gingen, zoo eenig dwingeland het weder in zijne vrije gebergten bestookte, verlost te worden.’
Lijnslager. Regt zoo, mijn Heer! - Hetzelfde gevoel ik duidelijk, en misschien te duidelijker, omdat in ons land, dat maar even de Spaansche dwinglandij ontkomen is, alle harten nog met den diepsten eerbied vervuld zijn voor allen, die het hunne toege-
{==327==} {>>pagina-aanduiding<<}
bragt hebben, om het vaderland te verlossen. Hoe veel stelt men immers niet in de eenvoudigste oudheden, die maar eenige betrekking hebben tot heugelijke gebeurtenissen, welke in die dagen hebben plaats gegrepen. Weinige jaren geleden, was ik met mijne ouders te Leyden. Gij zult weten, welk een bang beleg die stad heeft doorgestaan: maar hoe zij eindelijk gelukkig ontzet werd. - Nooit zal ik vergeten, met welk eene verrukking onze vrienden, bij welke wij te huis waren, ons te Noordwijk het graf lieten zien van den grooten van der Does, die in dat beleg het bevel over de burgers gevoerd had; met welk een' diepen eerbied zij ons de grafzerk vertoonden, waaronder vader van der Werf, zoo noemden zij hem, die, als burgemeester dier stad, in dat beleg zijn eigen ligchaam aan de burgers ter spijs had aangeboden, begraven lag. - Ja, zij lieten niet af, of wij moesten den pot zien, welke nog met spijs in eene der vijandelijke tenten gevonden was, toen men van voor de stad moest opbreken, en die als een dierbaare antiquiteit bewaard werd. Dit zal misschien aan hun, die geen gevoel hebben voor hun vaderland of zijne onafhankelijkheid, belagchelijk schijnen, maar ik heb van mijn' vader geleerd, dat zij, die tranen bespotten kunnen, welke een edel hart stort bij de gedachtenis van brave mannen en groote gebeurtenisfen, die zijn vaderland gelukkig en vrij gemaakt hebben, de verachting van alle eerlijke lieden verdienen.
Werner. (Na met verrukking hen te hebhen aangezien.) Gij spreekt waarachtig, mijn Heeren beide, of gij geboren Zwitsers zijt.

{==328==} {>>pagina-aanduiding<<}

Milton. Alle menschen, vader Werner, die hunne waarde gevoelen, die zonder trotschheid, of begeerte naar aanzienlijke posten of om zelve te heerschen, zoo onafhankelijk wenschen te zijn van den wil van anderen, als de zamenleving toelaat, denken, of zij aan den uithoek van Afrika, op het eiland Grootbrittanje, of in Holland geboren zijn, als Zwitsers, en zij zwijgen dan alleen, wanneer het ongelukkig gestarnte der dwingelandij over hun land is opgegaan, die, noodlottig voor alles, wat edel en goed is, hen buiten staat stelt, om met eenig nut te spreken.
Nog eene geruime wijl vertoefden zij bij deze kapel, en bragten den dag aan het huis van den onden Werner door, welke niet afliet, of hij moest hen nog dien avond naar Lucerne te scheep terugbrengen; daar zij volstrekt weigerden, om dien nacht bij hem zijn' intrek te nemen. Nu begon de maan te rijzen. Schooner avondstond betuigde zoowel Milton als Lijnslager nimmer gezien te hebben. De helderheid van het Lucerner Meer, waarin zich de maan spiegelde, die de bosschen, de omliggende steden en dorpen der onderscheidene kusten bescheen; de doodelijke stilte, somtijds alleen afgebroken door het geblaf van de honden, of als zij wat digt aan den oever kwamen door den aangenamen klank van de boersche fluit der koeherders, spelende hunne geliefdste liederen, die de oevers deden weêrgalmen; de herdenking van eenen zoo aangenamen dag - alles, alles stemde zamen, om de beide reizigers, nadat zij van den ouden Werner afscheid genomen hadden, elkander te doen betuigen, dat deze dag en avondstond

{==329==} {>>pagina-aanduiding<<}

voor hun onvergetelijk wezen zouden. Den volgenden dag reisden zij zamen over Zug naar Zurich, in welke stad zij eerst 'savonds laat aankwamen, evenwel nog zoo tijdig, dat Lijnslager vernam, dat zijn goede Gastheer van Lausanne met zijne vrouw en de twee kinderen, die hem naar Holland vergezellen zouden, alreeds waren aangekomen.


Twintigste hoofdstuk.

Te Zurich ontving Maurits een' brief van zijnen Vader, welke hem dubbeld aangenaam was, als nom deszelfs volkomen herstelling vermeldende; en waarin hij hem tevens vrijheid gaf, om, zoo hij het verkoos, minder spoed te maken, dan anders zeker het geval zou geweest zijn. Maurits echter was nu door de schikking, die hij met Villeneuve gemaakt had, meer of min gebonden, om zijne reis spoediger voort te zetten; terwijl 'er ook een heimelijke trek bijkwam, om weder den Vaderlandschen grond te betreden en daar alle hem dierbare personen, bovenal zijne Maria te zien en te ontmoeten, daar de afstand, waarop hij zich van haar bevond, altijd zijne eenzame oogenblikken bedroefde, en zelfs, in het midden van aangenaam gezelschap, dikwerf zijn genoegen stoorde.
Hij maakte den dag na zijne aankomst te Zurich onmiddelijk zijn werk, om het beroemde Tuighuis met zijnen reisgenoot Milton te bezoeken. Zij beschouwden beide met geestverrukking die aanzienlijke

{==330==} {>>pagina-aanduiding<<}

verzameling van wapenen, geschikt om, als de Zwitsersche vrijheid door den eenen of anderen magtigen nabuur mogt worden aangegrepen, door derzelver verdedigers te worden aangeschoten. Bovenal hielden zij stil bij de wapenrustingen van Tell en den wapenrok van Zwinglius, die hen de opzigter van het Tuighuis als de dierbaarste heiligdommen deed opmerken. Hij weidde naar gewoonte uit in den lof van Tell, en wekte daar door zoowel in den geest van Lijnslager als van Milton de aangenaamste herinneringen op. Toen de opzigter van het Tuighuis hen zoo bijzonder tot lof hoorde gewagen van Tell, en van Zwinglius zwijgen, kon hij niet nalaten te zeggen: ‘Ik heb gemerkt, mijn Heeren! dat gij beide Hervormden zijt, en verwonder mij, dus, dat gij niet meerder aandacht vestigt op dit gedenkstuk van den grooten Zwinglius, die man, die het eerst den Hervormden Godsdienst te Zurich vestigde - en waarop Zwitserland, met niet minder grond, roem draagt, dan Duitschland op zijnen Luther; een man zoo uitstekend in geleerdheid als moed, en zoo braaf als Godsdienstig, die niet alleen van het goede sprak, maar hetzelve in der daad betrachtte. Mijn Grootvader, die een zeer oud man geworden is, had hem zeer dikwijls hooren prediken. Eindelijk barstte de ongelukkige Religie-oorlog tusschen Zurich en de Roomsche Cantons uit, en de volijverige Zwinglius, een zoo onverschrokken voorstander der Hervorming, onttrok zich niet, om als Veldprediker de Zurichsche Burgers te vergezellen. Hij moedigde zijne Landgenooten aan met eenen onbeschrijfelij-
{==331==} {>>pagina-aanduiding<<}
ken ijver, en hij wist op den kansel de gemoederen der gewapende Burgers, tot eene ontzettende geestdrift voor het Vaderland en de Vrijheid, en ook voor den Godsdienst, op te winden. Als hij den predikstoel verlaten had, schoot hij den krijgsrok aan, en vermengde, wanneer de allarm trom sloeg, zich onder de gelederen van zijne spitsbroeders. Mijn Grootvader was op eenen kleinen afstand van hem, toen hij bij den slag bij Cappel, met eene spiets zoodanig in zijn' nek gekwetst werd, dat hij ter aarde viel. Mijn Grootvader wilde toeschieten, om hem op te beuren, hij was zoo nabij hem, dat hij hem dadelijk hoorde zeggen, “zij kunnen het ligchaam wel dooden, maar de ziel niet.” - En naauwelijks had hij die woorden gesproken, of een Officier uit Unterwalden schoot toe, eer mijn Grootvader hem nog kon opbeuren en bragt hem moorddadiglijk met een zwaard om het leven.’ Lijnslager en Milton hoorden met eene ontroering de ongekunstelde lofspraak over eenen der verdienstelijkste mannen, en bezagen ook met eenen diepen eerbied den wapenrok van Zwinglius; en nu was de goede opzigter van het Tuighuis geheel met hun bevredigd.
Zij begaven zich, zoo ras zij uit hetzelve gekomen waren, naar het verblijf van den eerwaardigen Villeneuve; schoon deze en zijne vrouw zich verheugden, dat zij Lijnslager den leidsman van hunne twee zoo dierbare kinderen aantroffen, waren zij echter zeer aangedaan, op het denkbeeld, dat dus de scheiding zeer na op handen was, en die al zeer spoedig moest plaats hebben, daar noch hun huisge-
{==332==} {>>pagina-aanduiding<<}
zin, noch de Gemeente te Lausanne een langer afzijn gedoogden.
Villeneuve was zeer schielijk ingenomen met den reisgenoot, dien Lijnslager onder weg had opgedaan, en ontdekte in den edelen opslag van dien waardijen, schoon toen nog zeer jongen, Brit, reeds de kiemen van dat voortreffelijk vernuft, dat, hoe on dankbaar door zijne Tijd- en Landgenooten vervolgens behandeld, eene vlugt nemen zou, zoo verheven, dat het zwakke geesten duizelen doet. Vooral ontdekte dit de Heer Villeneuve, toen zij, nog dienzelfden dag, op een' der schoonste namiddagen, een reistogtje op het Zuricher Meer deden. Dat genoegen wilde de goede Vader nog zijnen kinderen en Lijnslager aandoen, en had daartoe eene overdekte schuit laten huren: en dezelve rijkelijk van spijs en drank voorzien. Zij namen eerst hunnen koers naar het eilandje Upnau. Hier stapten zij aan wal, want de kapel moest daar bezocht worden, waarin het graf van Ulrich van Hutten gevonden wordt. ‘Hier’ zeide Vader Villeneuve, ‘ligt een der zeldzaamste mannen zijner eeuw begraven. Hij was beurtelings dichter en krijgsman - nu eens een hoveling dan een kluizenaar.’ ‘Lees maar’ zeide hij tot Milton ‘dit Grafschrift.’

Hic eques auratus jacet, oratorque disertus. 
Huttenus vates, carmine et ense potens. 


‘En dat is geen vleijerij, zoo als veelal anders de grafschriften zijn, neen, neen! Hij was het, dien, uit hoofde van een Latijnsch geschrift, de

{==333==} {>>pagina-aanduiding<<}

Hertog Ulrich van Wurtenberg zijn grondgebied deed verlaten. Hij behoorde onder de eerste, en de nuttigste kampvechters voor de Hervorming, en moet geteld worden onder hen, die de wetenschappen, als uit het graf der middeleeuwen, hebben doen opstaan, en den smaak voor het goede en schoone in ons Vaderland doen herleven. Reeds jong, de ijdelheid van alle aardsche bemoeijingen kennende, en de stormen van de beslommeringen des levens moede, begaf hij zich naar dit schoon eilandje Upnau. Hier, hier, slechts nu en dan, door dezen of genen geleerde bezocht, vond hij de rust van den waren wijze.’ ‘Zacht ruste' zijne asch,’ zeide Milton, ‘op dit schilderachtig en betooverend eiland, dat God door de hand der natuur geschapen heeft, om de toevlugt van den wijsgeer te zijn, die, zonder de wereld geheel te willen verlaten, zich aan haar verdoovend gedruisch onttrokken heeft, om, in kalmte, over de opgezamelde schatten van wereldkennis en ondervinding, als eene erfenis, voor het nageslacht te beschikken. o Dit is het benijdenswaardigst geluk van den denkenden sterveling op aarde! - De eenzaamheid was hier voor Hutten de vruchtbare moeder der verhevenste bespiegelingen, die bekleed met het ligchaam der woorden, als weldadige feën voor hare tooverrode de duisternissen en vooroordeelen der wereld verdrijven.’ ‘Uw reisgenoot’ zeide Villeneuve tegen Lijnslager is zeker een ‘geboren dichter, al heeft hij nog nooit een' regel, gerijmd,’ en hierop nam Villeneuve de vrijheid, om hem zelven te vragen, of hij geen beoefenaar

{==334==} {>>pagina-aanduiding<<}

der Dichtkunst was. Milton antwoordde. ‘Mijn Heer! ik bemin de dichtkunst met hart en ziel. Zij is de spraak der Godheid tot het menschdom. Zeldzaam echter heb ik nog eenige proeven daaromtrent genomen. Ik voel intusschen in mijnen geest eene gedurige neiging, om zich tot die hoogte te verheffen, waarop hij, met een' helderen blik, de zinnelijke voorwerpen der wereld in een verheven licht beschouwt, waar hij met het scheppend vermogen der Godheid bezield, door het heilig vuur der verdichting ontstoken, beelden uit het niet voortbrengt die, terwijl zij hem vereeuwigen, tijdgenoot en nageslacht ware gevoelens van het edele schoone en verhevene inboezemen, maar ook ik gevoel, hoeveel 'er nog ontbreekt, dat mijn geest tot die hoogte zou kunnen opstijgen ... maar hier, op dit Upnau, bij dit Meer, omringd door deze bergen en bosschen, zou mijn geest stouter en trotscher de wieken der verbeeldings-kracht aanschieten, en gedachten denken, die door hare verhevenheid in den geest van mijne medestervelingen eenen bijzonderen indruk zouden achterlaten.’
Over dat onderwerp sprekende waren zij weder aan de schuit genaderd, en niet zonder eenigen weêrzin, verlieten zij dit uitmuntend eiland. - Zij voeren nu al verder en verder op het Zuricher Meer, bewonderende de bogtige oevers, rijker met dorpen en gehuchten omringd, dan eenig ander gedeelte van Zwitserland. Van tijd tot tijd klonken de liederen der veeherders, en de beminnelijke Julie volgde dien zang op eenen treurigen toon. De roeijer zeide, ondertusschen, dat hoe schoon het weder was, hij echter verandering van weêr in het hoofd had; dat de stilte

{==335==} {>>pagina-aanduiding<<}

zoo verbazend groot was, en maakte dergelijke zwaarmoedige praatjes, als die soort van menschen dikwerf uitslaan, om daardoor de reizigers te bewegen, dat zij hunne togtjes niet te ver uitstrekken. Men gaf dus weinig acht op die woorden, en verkwikte zich nu met de medegenomen spijs en drank, terwijl zich het oog in de omringende voorwerpen verlustigde. Men zag wel, dat de helderheid van den dag verminderde, maar ook een enkeld wolkje was niet onaangenaam, daar dit eene afwisseling van licht en schaduw in de levendige schilderij veroorzaakte. - Het leed echter maar weinige oogenblikken, of de weinige wolkjes werden eensklaps door eene groote menigte donkere wolken gevolgd, die den geheelen gezigteinder bedekten. - Zelfs hoorde men reeds eenige donderslagen op den hoogen zoom der rotsen sluiten, en eer dat men elkander op dit verschijnsel regt opmerkzaam gemaakt had, begon reeds de stormwind op eene verschrikkelijke wijze te loeijen. - De geheele hemel was met een zwart kleed overtogen, en golven begonnen zich te verheffen, op de zoo kort nog spiegelgladde oppervlakte van het Meer. Eensklaps nam de schrik de plaats der vrolijkheid in, daar het vaartuig hevig begon te slingeren. Nu schoot de zwarte lucht, tusschen de gebergten besloten, hevige bliksemstralen, die verschrikkelijk op de toppen der besneeuwde bergen schitterden, gevolgd door geweldig teruggekaatste donderslagen, die, op de wanden der rotsen en bergen in het oneindige herhaald, eene geheele verplettering schenen te dreigen. Villeneuve begon op eenen ernstigen toon te bidden, zijne vrouw en dochter schreiden - zijn zoon

{==336==} {>>pagina-aanduiding<<}

zat te beven van angst - Milton beschouwde met verrukking dit verheven schouwspel der natuur en scheen zich zelven re vergeten - maar Lijnslager ziende, hoe de roeijer den moed verloren gaf, zeggende, dat zijn jongste uur gekomen was, greep met eene kloeke onversaagdheid de riemen in de hand. Hij was nog geheel onvermoeid, en achtte het noodig, dat alles moest ingespannen worden, om het dreigende gevaar te ontkomen; dus verdubbelde hij zijne pogingen, en tot ontzetting van den verschrik en roeijer, naderde hij, binnen weinige minuten met de slingerende en deinende schuit, eenen kleinen inham. Het zweet biggelde bij groote droppelen van zijn aangezigt, en zijn jeugdige boezem hijgde. Zoo als zijn oog den kleinen afstand gemeten had, die hij nog van het land af was, spant hij nog eens alle de krachten in, die hem de natuur in zulk eene ruime mate geschonken had, en, het schuitje den wal langs gierende, werpt hij de riemen uit zijne handen, grijpt een touw, dat aan boord van de schuit was vastgemaakt, en met éénen snellen sprong is hij op den oever, en slingert het touw om een' boomstronk vast. - Nu greep Milton de dochter van Villeneuve en reikte haar aan Lijnslager toe, - daarna de moeder - en den zoon van den eerwaardigen Villeneuve, die zels met den roeijer nu ook uit het hevig dobberend vaartuig sprong.
Milton bleef nu aan den oever nog eene wijl met verrukking de geschokte natuur aanschouwen, terwijl de overigen bij eenen vriendelijken Zwitserschen boer hunnen intrek namen. ‘God zij geloofd,’ zeide Villeneuve, ‘dat wij het gevaar nog zoo geluk-
{==337==} {>>pagina-aanduiding<<}
kig ontkomen zijn - en gij mijn vriend! zijt het middel in Gods hand geweest. Edel jongeling! Door uwen onverschrokken moed hebt gij een' vader en moeder van een talrijk huisgezin behouden. Hoe zullen wij 't u vergelden?’ Lijnslager grimlachte en zeide: ‘Vergelden, vergelden... Wil ooit een vriend vergelding voor het redden van zijne vrienden. Maar ook alles, wat ik u deed, deed ik aan mij zelven. - Ik was, zonder mijne poging, waarschijnlijk, schoon ik zwemmen kan, een slagtoffer van den storm geworden. ô 'Er wordt zoo dikwijls veel op rekening van edelmoedigheid en menschlievendheid gesteld, dat in waarheid niet meer is, dan de natuurlijke zorg, die ieder mensch voor zijn eigen lijfsbehoud heeft.’ Villeneuve viel hem in de reden: ‘Gij moet dat niet te ver drijven, jonge vriend! Gij gevoelde toch te gelijk den nood van uwe vrienden, en tevens de kracht en bekwaamheid om u zelven en hen uit den nood te redden. Ik ben 'er niet voor om onze bedrijven zoo tot één beginsel te brengen, vooral niet dat van louter eigenbelang. - Want de mensch met alle zijne gebreken en zwakheden heest toch ook een beginsel van goedwilligheid wel verdorven en verduisterd, maar dat zich dikwerf in die oogenblikken het zigtbaarst vertoont, waarin het juist van de hoogste nuttigheid is voor zijne natuurgenooten... - Beter gids althans voor mijne kinderen heb ik niet wel kunnen uitkiezen.’
Lijnslager zeide hier op: ‘Ik bedank u hartelijk, mijn waarde vriend! voor de gunstige ge-
{==338==} {>>pagina-aanduiding<<}
dachten, die gij van mij koestert, en ik hoop, dat gij daarin u niet bedrogen zult vinden. Wat dit geval betreft, het zou wel schandelijk geweest zijn, indien ik niet de handen uit de mouw gestoken had. Ik heb zoo dikwerf voor mijns vaders huis, op het IJ met eene kleine jol rond gezwalkt - en daar de behandeling van de riemen van een' jong matroos geleerd. Dikwerf heb ik lagchende, bij een' halven storm, in eene groenlandsche sloep mede geroeid, daar dezelve vrij wat steviger op het water ligt, dan het vaartuigje met een tentje 'er op, waarmede wij zoo even op het meer in gevaar waren. - Doch het schijnt dat het weder reeds begint te bedaren. - Als gij van den schrik bekomen zijt, moeten wij maar weêr scheep!’ Behalve die van Milton waren alle de stemmen tegen dit voorstel van Maurits. - Men dankte den roeijer af, en liet van een naburig dorpje een rijtuig komen, dat nog voor den avond het gezelschap te Zurich bragt.
Waren dezen dag de harten van Villeneuve en zijne familie hevig geschokt geworden door den schrik op het meer van Zurich; de volgende dag, die van het vertrek der kinderen, was mede vruchtbaar in hevige gemoedsbewegingen. Tranen waren de taal tusschen moeder en dochter; maar vader Villeneuve deed, toen het ontbijt afgeloopen was, een statelijk gebed, waarbij hij aan God, als den algemeenen Vader van het menschdom, zijnen zoon en dochter opdroeg: en terwijl zijne stem somtijds steken bleef door de aandoeningen van zijn gemoed, bad hij voor de afwering van alle gevaren, maar bovenal van de-
{==339==} {>>pagina-aanduiding<<}
zulken, welke de eenvoudigheid hunner zeden en de deugdzaamheid hunner harten mogten belagen. - Met een gevoel van dankbaarheid bad hij ook voor den leidsman zijner kinderen, en dat God hem vergelden zou de uitredding, die hij gisteren hun toegebragt had... Terwijl hij nog bad, kwam de reiskoets voor de deur, en, na veelvuldig herhaalde omhelzingen, hielp nu de eerwaardige Villeneuve zijne kinderen in dezelve; beval hun nogmaals aan de zorg van Lijnslager en toen de wagen heenrolde, vouwde hij zijne handen zamen, doch het geluid van het rijtuig verdoofde den klank van den vromen biddenden vader en de suikken der teedere moeder.
Nu verlieten zij Zurich, en Lijnslager wendde alles aan, om de aandoeningen der kinderen tot bedaren te brengen. Bij Guillaume gelukte het vrij spoedig, vooral toen hem Maurits gezegd had, dat men ja een meisje het schreijen kon toegeven, dat het haar zelfs in sommige omstandigheden fraai stond, maar dat een jongen reeds zooveel kracht over zijnen geest moest hebben, dat hij, als de eerste storm voorbij gedreven was, dan ten minste zijne tranen moest kunnen inhouden. Dit veroorzaakte, dat Guillaume zich bedwong, en, schoon Julie langen tijd had zitten schreijen, scheen het, dat zich ook eindelijk hare droefheid had uitgeput - Lijnslager en Milton onderhielden elkander over de fraaiheid van de landstreken, die zij doortrokken, en wachtten zich zorgvuldig van een woord te reppen over den eerwaardigen Villeneuve en zijne vrouw. - Beiden spraken zij over het groot verschil tusschen het bergachtig Zwitserland en het laag achter zijne

{==340==} {>>pagina-aanduiding<<}

duinen wegschuilend Holland. ‘Alles,’ zeide Milton, ‘is hier natuur en in uw land is bijna alles kunst. Men zou kunnen zeggen, dat God Zwitserland en de menschen Holland geschapen hebben. - ‘o’ Voegde hij 'er bij, zich tot Guillaume wendende, die nu in eene veel bedaardere geestgesteltenis gebragt was. ‘Gij zult niet weinig verwonderd staan, Guillaume, als gij in Holland gekomen zijt. Gij zult daar een land zien, dat alleen door de vlijt zijner bewoneren uit de zee als gewoekerd is, en dat, behalve de duinen, die hetzelve aan de zeekust beschermen, rondom in aarden wallen of hooge dijken gelegen is, die het tegen de zee en rivieren beveiligen door honderden van molens; die en de dijken houden Holland boven water, dat zonder dezelve weldra weder een eigendom van watervogels en kikkers worden zou.’ En vroeg nu Julie ‘is men dan in Holland niet altijd ongerust? Mij dunkt ik zal 'er zoo bevreesd zijn voor al dat water.’ Maurits antwoordde: ‘Mijn reisgenoot schildert wel naar waarheid, maar toch niet met de zachtste kleuren. - Niet dan bij zware stormen, denken wij in Holland om dat gevaar, en ieder land heeft al zoo het zijne. Immers het schoon Italie, dat men het paradijs van Europa noemen mag, is aan verschrikkelijke aardbevingen blootgesteld: en lieve Julie! in uw Zwitserland worden somtijds de schoonste dorpen in éénen nacht onder eenen afrollenden sneeuwklomp begraven. Toch blijven de Italianen hun vaderland gerust bewonen en de Zwitsers het hunne.’ - Nu weidde Maurits verder uit over alle

{==341==} {>>pagina-aanduiding<<}

de aangenaamheden van Holland, en gaf 'er eene zoo uitlokkende schets van, dat hij de aandacht van Julie wist te boeijen aan zijn verhaal, en bragt daardoor te weeg, dat haar geest die mate van kalmte bereikte, waardoor zij, zich al meer en meer van hare ouders verwijderende, op de telkens afwisselende en nieuwe voorwerpen, die zich aan haar oog vertoonden, hare aandacht kon vestigen.
Te Schafhausen gekomen zijnde, bezigtigde het reisgezelschap het weinig bezienswaardige in die stad, en bepaalde den volgenden dag, om den beroemden Rhijnval bij het slot Lauffen te gaan beschouwen. Reeds op eenen goeden afstand hoorden zij toen het geruisch van die verbazende nederploffing van den Rhijn. Met stille en bijna Godsdienstige verwondering staarden zij elkander aan bij den Rhijnval zelven gekomen. Daar zagen zij het water van eene steilte, meer dan zestig voeten hoog, plotseling en wel in vijf stroomen nederstorten, en tusschen twee bij elkander staande rotsen heen bruisen. Het ontzettend geklater van het nedervallende water, de woelingen der schuimende en draaijende golven, in welker droppelen de zon de fraaiste afwisselende regenbogen vormde, deed hen zeer lang bij dit overheerlijk schouwspel der natuur vertoeven. - Het ontbrak allen, zelfs Milton, toen zij naar Schafhausen terugkeerden, aan woorden, om het waarlijk grootsche van dit treffend tooneel der natuur te beschrijven. Evenwel betuigde Milton aan Lijnslager, dat dit schouwspel zijnen geest met verheven beelden verrijkt had, die misschien ten eenigen tijd in zijn geheugen zouden oprijzen, als hij, verder in de

{==342==} {>>pagina-aanduiding<<}

kunst gevorderd, zich in slaat zou gevoelen, om iets groots te ondernemen.
Nu maakten zij schikkingen om den volgenden dag voor den avond in het dorp Hardingen te zijn, wanneer zij daags daarna op hun gemak de Wurtembergsche stad Bahlingen zouden kunnen bereiken.

Einde van het Eerste Deel.



{==1==} {>>pagina-aanduiding<<}

Het leven van Maurits Lijnslager.

Eerste hoofdstuk.

Nu begonnen Julie en Guillaume te gewennen aan het afzijn hunner ouderen, en het aangenaam gezelschap van Lijnslager en Milton. En schoon zich bij de eerste tusschen beide wel eens eene zwakke vlaag vertoonde, over het algemeen was Julie opgeruimder, en men had het dagreisje van Schafhausen tot het dorp Hardingen, op weinige uren na, zeer genoegelijk doorgebragt. Nu eens sprak men over verschillende onderwerpen, dan weder zong Lijnslager, dat het in het gebergte wedergalmde, dan boertte men op eene onschuldige wijze, hoe uitmuntend waarschijnlijk het avondmaal zijn zou, dat hen te Hardingen verwachtte. Het begon zachtkens naar den avond te loopen, en de voerman zeide, dat men nog ruim twee uren van Hardingen af was. De weg was tot nog toe, met kleine afwisselingen, bergachtig geweest, maar nu reden zij een uitgestrekt donker bosch in. Op den vollen middag zou dit eene aangename beschutting geweest zijn tegen de fel

{==2==} {>>pagina-aanduiding<<}

schijnende zomerzon, maar nu, bij het vallen van den avond, en daar de postiljon verzekerde, dat het bosch duurde, tot dat zij Hardingen zouden bereikt hebben, stortten de uitgebreidheid en digtheid van het geboomte vrees in het hart van Julie en haren broeder. In den geest van Milton rees eene groote somberheid, en onze Maurits, mede voor eenig kwaad beducht, spoorde nu met zijne overige reisgenooten den Postiljon aan, om de paarden, die reeds vrij vermoeid waren, wat aan te zetten, ten einde toch, voor dat het volkomen nacht was, het dorp Hardingen te bereiken. In plaats, dat de Postiljon aan dit billijk verlangen voldeed, hield hij zich geheel doof voor het vriendelijk verzoek van Lijnslager. Na het nog een paar keeren herhaald te hebben, begon deze op eenen hoogeren toon, hem zeggende, dat het geen manier van doen was, en vooral, daar hij bemerkte, hoe ongerust zich de jonge juffrouw maakte, die geheel ongewoon was te reizen. Ja hij gaf hem stellig bevel, om harder door te rijden, of dat hij zich over hem beklagen zou, als zij te Hardingen gekomen waren. ‘Zoudt gij dat, zoudt gij dat?’ voerde hem de Postiljon al sarrende toe ‘nu dat zal ik gerust afwachten.’ En nu reden zij nog al langzamer dan te voren. Maurits werd hoe langer hoe driftiger; maar de Postiljon hield geheel op met antwoorden en begon, toen zij omtrent in het midden van het bosch waren gekomen, op zijne wijze, een deuntje te fluiten. Maurits sprak nu met Milton over de verregaande verguizing, die hun werd aangedaan, toen zij op het onverwachtst uit het bosch een geluid hoorden, dat het fluiten van den Postiljon

{==3==} {>>pagina-aanduiding<<}

scheen te beantwoorden. Dit werd tot driemalen herhaald, en, hoe schemerachtig het was, Maurits zag op een' kleinen asstand twee mannen uit de struwellen te voorschijn komen. ‘Wij zijn verloren, wij zijn verloren,’ schreeuwde de Postiljon, ‘Roovers! Roovers!’ - en meteen liet hij de paarden staan... ‘o God!’ riep Julie en viel van schrik in flaauwte, daar gij twee karels het rijtuig zag naderen.
Maurits, die door den kastelein te Schafhausen geraden was, om zijn koppel pistolen te laden, dewijl 'er kwade geruchten wegens het bosch bij Hardingen lienen, had aan dien raad gehoor gegeven, maar het voor zijne reisgenooten verborgen gehouden, om geene noodelooze ongerustheid te veroorzaken: doch, zooras hij het beantwoorden van het fluiten van den Postiljon hoorde, had hij zijne pistolen voor den dag gehaald. Schoon hij op het geschreeuw van den voerman eenigzins ontzette, kwam zijne moedige geaardheid terstond boven, en, terwijl de roovers toe kwamen schieten, zeide hij tot Milton. - ‘Verzeker u van dien schelm, onzen Postiljon: ik neem de anderen voor mijne rekening.’ Meteen waren de roovers bij het rijtuig. - Daar de gedienstige Postiljon het niet noodzakelijk maakte, dat zij wachtten, tot dat het rijtuig stil zou staan, vroegen zij met eene schorre stem, ‘uw goed of uw leven.’ - ‘Geen van beide’ zeide Maurits, schoot met een zijn pistool af, en kwetste den karel, die hem aangesproken had zoo tusschen den hals en de schouder, dat hij oogenblikkelijk ter aarde tuimelde. De tweede schoot nu toe, en loste zijn geweer op Maurits,

{==4==} {>>pagina-aanduiding<<}

terwijl deze ook het tweede pistool losbrandde, en zoo gelukkig, dat hij hem dwars door de linkerwang schoot. Evenwel Maurits kreeg eene ligte kwetsuur aan de regterhand. Milton had middelerwijl den schelmschen postiljon vast gehouden, die, ziende, met welk een moed en geluk Lijnslager beide de struikroovers wederstand geboden had, nu bij alle heiligen begon te zweren, dat het buiten zijne schuld was, en aan Milton zocht te ontworstelen: ‘Houd den schurk vast’ zeide Maurits. ‘Ik heb mijne pistolen weder geladen, en, zoo hij niet belooft oogenblikkelijk door te rijden, zal ik hem bij zijne twee medepligtigen voegen.’ Nu begon de karel om genade te smeeken en beloofde in allerijl voort te zullen rijden. De twee gekwetste roovers lagen vloekende en kermende op den grond, en Maurits, niet wetende, hoe veel of weinig zij gekwetst waren, dreigde hen, zoo zij weder durfden naderen, dat zij, op dezelfde wijze, van hem op nieuw zouden worden bediend. Nu reden zij sneller voort, daar Milton bijzonder acht gaf op den Postiljon, om, op het eerste blijk van tegenkanting, Maurits, die met zijn geladen pistool gereed zat, te waarschuwen. Tusschen beide zeide de karel: - ‘In Gods naam, mijne Heeren, meld van deze historie niets, als wij te Hardingen gekomen zijn. Ik ben bedorven, ik heb eene vrouw en vijf kinderen.’ ‘Voort maar, voort maar,’ riep Maurits - die, daar hij alles aanwendde, om Julie, welke nog bezweken achter in het rijtuig lag, weder bij te brengen, nu eerst bemerkte, dat hij ligt gekwetst was. Guillaume zat als een blad te beven, en deed niet

{==5==} {>>pagina-aanduiding<<}

dan vragen, toen hij weder spreken kon, of zij het bosch niet haast uit waren; daar zij nu met ongemeenen spoed reden, wijl de minste verflaauwing Lijnslager zijne welgemeende bedreiging deed herhalen, die de doodelijk benaauwde Postiljon met alle reden voor waarheid hield.
Aan het einde van het bosch genaderd, was het nog zoo licht, dat men het dorp Hardingen op een' kleinen afstand zag liggen. Guillaume gaf een' schreeuw van vreugde. ‘Zuster, zuster Julie!’ riep hij, ‘het gevaar is over - het gevaar is over - wij zijn uit het bosch, wij zijn uit het bosch. - 'Er zijn geene roovers meer.’ - Zigtbaar scheen op dit geluid het leven weder te keeren in Julie. ‘Roovers’ zeide zij verward ‘- God! waar zijn ze? ... waar ben ik?’ ‘Zijt gerust’ antwoordde Maurits ‘het gevaar is voorbij: De schelmen hebben zooveel, dat zij in geen twee dagen lust zullen hebben, om vreedzame reizigers weder aan te vallen.’ De korts nog zoo norsche Postiljon werd benaauwder en benaauwder, hoe nader zij aan het dorp kwamen, maar durfde geen woord meer te kikken, daar Milton hem toevoerde: ‘Nu is het onze beurt van zwijgen, straks wilde gij mijn reisgenoot, toen wij het bosch ingereden waren, niet antwoorden.’ ‘Fluit nu eens’ riep de jonge Villeneuve, ‘fluit nu eens,’ terwijl Maurits Julie, geheel bijgekomen, verzekerde, dat het gevaar voorbij was, en dat zij reeds het dorp Hardingen binnenreden. ‘Hoe rijdt gij zoo snel?’ vroeg de kastelein, die voor de herberg stond, voor welke zy stil hielden, den ontstelden Postiljon toe. Beven-
{==6==} {>>pagina-aanduiding<<}
de zeide hij: ‘Wij hebben eene ontmoeting met roovers in het bosch gehad...’, ‘Verzeker u,’ zeide Milton, eer hij nog uit het rijtuig gestapt was, tegen den kastelein ‘van den schelm, die zeker in verbond staat met de struikroovers.’ Eenige boerenknapen stonden rondom het rijtuig en hadden dit naauwelijks gehoord, of een van hun snelde naar den Schout van het dorp. Inmiddels ontbrak het niet aan vragen, toen de reizigers van het rijtuig afgeklommen waren, naar de bijzondere omstandigheden, die den aanval vergezeld hadden, en de plaats, waar het geschied was. Milton gaf hiervan in het algemeen berigt, en ondertusschen kwam Maurits met Julie en Guillaume in de herberg. ‘Hemel! ik ben gekwetst’ riep Julie uit, haar kleed met bloed bevlekt ziende. Maurits gaf haar te kennen, dat dit bloed waarschijnlijk van zijne hand gedropen was, toen hij, nadat hij het geluk had, om zich van de roovers te ontslaan, zich bezig gehouden had, om haar uit hare bezwijming op te wekken. Nu begon Julie hevig te schreijen; maar de hand van Maurits gegrepen hebbende, met al de vertrouwelijkheid der onschuld en der vriendschap, zeide zij snikkende: ‘o Mijn Heer! wat ben ik u verpligt... Weinig zullen mijne lieve ouders denken, dat gij nu weder mijn redder geweest zijt... Op het Zuricher meer zouden wij allen, zonder u, zijn omgekomen, en God weet, wat ons lot geweest zou zijn, indien gij niet de roovers, die ons rijtuig aanvielen, zoo kloekmoedig verjaagd hadt!...’ ‘Neen!’ zeide Guillaume, ‘neen zuster! aan beide zooveel gegeven, dat, als zij niet reeds dood zijn,

{==7==} {>>pagina-aanduiding<<}

zij voor hun geheele leven 'er genoeg aan zullen hebben.’
Nu schikte Julie een weinigje van Maurits af, zeggende: ‘Hoe, mijn Heer! gij hebt dan die roovers gekwetst...’
‘Met deze hand,’ hernam Maurits, ‘heb ik dien tegenstand uit noodweer geboden, waartoe mij onzer aller redding en mijne eigen veiligheid geregtigden. En, schoon ik hen beide dood geschoten had, ik zou 'er geen oogenblik knaging over gevoelen.’
Julie. Och, mijn Heer! als het eens anders uitgevallen was, en gij waart zwaar gekwetst geraakt, of zelfs gesneuveld....
Maurits Lijnslager. Wel ik geloof, dat een braaf man geen' eerlijker dood sterven kan, dan in de verdediging van zijne vrienden, of in het handhaven van die regten, welke hem door God zelven gegeven zijn. Wat zegt gij 'er van, mijn Heer!
Milton. Ik ben het met u eens, maar 'er behoort eene zekere mate van bedaardheid en moed toe, om, wanneer men aangevallen wordt, op eene zoo juiste en kloeke wijze, wederstand te bieden.
Maurits Lijnslager. Minder, wanneer men, zoo als mijn geval was, toen wij afreden, door den kastelein te Schafhausen, gewaarschuwd is; waardoor ik van het oogenblik af, dat wij het bosch inreden, op mijne hoede was; bovenal, omdat ik ook een zeer slecht oog op dien Postiljon had.
Terwijl zij dus spraken, en de Herbergier met zijne vrouw bezig waren met eenige verkwikkingen aan te dragen, kwam de Schout van het dorp Hardingen,

{==8==} {>>pagina-aanduiding<<}

met alle mogelijke aangematigde deftigheid binnen, terwijl de Postiljon, door twee fiksche boerenknapen werd vastgehouden: ‘Mijne Heeren en Mevrouw!’ zoo ving hij aan, ‘ik hoop aan reizende vreemdelingen te toonen, dat 'er in het dorp Hardingen regt gedaan wordt. Gij hebt mij oneindig verpligt, dat gij mij dezen schelmschen Postiljon in handen geleverd hebt. Ik heb 'er al lang op gevlamd, om eens zoo een' knaap bij den kraag te krijgen.’
Lijnslager gaf te kennen, dat het aangenaam voor reizigers zijn zou, indien zij zeker konden zijn, van niet in dezen omtrek uitgeschud of naar het leven gestaan te worden: doch dat hij hoopte, dat echter de Schout den armen Postiljon zoo genadig zijn zou, als mogelijk.
De Schout. Ik zal den karel alles laten doen, wat maar het hoog geëerd gezelschap begeert. Zeg mij eens, mijn Heer! (zich tot Milton keerende) wat doen zij in uw land de roovers, want ik geloof, dat mijn Heer een Engelschman is, en ik versta mij wel op de Zwitsersche, maar niet volkomen op de Engelsche regten.
Milton. Als het bewezen is, dan hangt men zulk een' knaap op.
De Schout. Hoorje, Jaques! Gij zult opgehangen worden, maar, mijn Heer (tegen Lijnslager) want gij schijnt mij toe geen Engelschman te zijn, wat doet men in uw land met struikroovers?
Maurits Lijnslager. (Na zich eenigen tijd bedacht te hebben.) Dat weet ik niet, mijn Heer! want ik kom uit een land, dat, zoo bevolkt is, en zoo wel bestuurd wordt, dat 'er geene struikroovers gezien worden.

{==9==} {>>pagina-aanduiding<<}

De Schout. Uit welk een land komt gij dan mijn Heer? Zeker niet uit Duitschland of Frankrijk?
Maurits Lijnslager. Ik kom uit Holland mijn Heer! In het hartje van dat land wordt nooit van zoodanig iets gehoord.
De Schout. Dan moeten 'er de Schouten nog veel werkzamer zijn, dan ik en mijne kollega's.
Maurits Lijnslager. Of de menschen moeten 'er beter aan den kost kunnen komen.
Ondertusschen stond de Postiljon te beven, en viel plotseling op zijne knieën neder, toen eene partij boerenknapen, die met fakkels in het bosch waren geloopen, onder een woest geschreeuw en met een verbazend gestommel kwam binnenstuiven, roepende: ‘Hier hebben wij ze, hier hebben wij de twee struikroovers...’ en naauwelijks hadden zij deze woorden uitgeschreeuwd, of zij sleepten de twee zwaar gewonde struikroovers in de kamer. ‘Wij hebben ze gevonden, die schelmen,’ was het onstuimig geschreeuw, ‘daar liggen ze nu voor uwe voeten mijne Heeren!’ - ‘De een die door zijn kaken geschoten is, zal zijn booze ziel wel haast uitbraken, en de ander is geschoten als een haas; dat is een brokje voor u, mijn Heer de Schout...’ Julie gaf een' gil van ontsteltenis, toen zij die twee uitvaagsels van het menschdom beschouwde; en de jonge Guillaume trad verscheiden stappen terug.
De Schout vroeg nu den ligtst gekwetsten hem op den Postiljon wijzende: ‘Kent gij dien knaap wel?...’ ‘Zoude ik Jaques niet kennen’ zeide die roover... ‘Daar nu toch den dans niet te ontspringen is, zal ik het hem vergelden, dat hij

{==10==} {>>pagina-aanduiding<<}

bijna alle dagen, als hij het bosch doorkwam, ons met zijn fluiten bedroog ... en nu 'er een prooitje te halen zou geweest zijn, gedroeg hij zich zoo laf, als een oud wijf. Hij liet zich vasthouden, toen het tijd was, om ons bij te springen.’ ‘Genade!’ schreeuwde nu de Postiljon, ‘niet om mij, maar om mijne arme vrouw en vijf onnoozele kinderen!’ Lijnslager ziende, hoe zwaar beide en bovenal de een gekwetst was, drong 'er op aan, dat 'er een Chirurgijn zou gehaald worden; de Schout voerde hem toe: ‘Och, mijn Heer! het zijn maar schelmen.’ ‘Het zijn,’ antwoordde Maurits, ‘menschen, die, zoolang zij leden van de Maatschappij zijn, aanspraak hebben op den bijstand van hunne medemenschen.’ ‘o Ik bid u, mijn Heer!’ zeide Julie, ‘laat toch die menschen daar zoo ellendig niet liggen, zonder dat 'er iemand geroepen wordt, om hen te verbinden.’ De Schout liet zich met veel moeite bewegen en de Chirurgijn kwam zeer schoorvoetende en zeide op een' zeer koelbloedigen toon: ‘Wat zal ik aan die karels doen? Geen mensch zal mij den tijd of de moeite vergoeden.’ Milton haalde een guinje uit zijn' zak, en die den Chirurgijn onder den neus houdende, vroeg hij hem: ‘Kent gij dit geld?’ ‘Ja mijn Heer! ja mijn Heer,’ antwoordde de Chirurgijn zich diep naar den grond buigende. ‘Nu als gij deze menschen ordelijk verbindt, zal ik u dien voor uwe moeite geven.’ ‘Gaarne, zeer gaarne,’ was het antwoord en de Chirurgijn ging nu oogenblikkelijk aan het werk.
Ondertusschen begaf zich het reisgezelschap in een

{==11==} {>>pagina-aanduiding<<}

klein vertrekje, waar het, schoon men het gekerm van de gewonden kon hooren, toch van het akelig gezigt bevrijd was. De Herbergier drong 'er op aan, dat zij hoe eer zoo beter zouden vervoerd worden, en de Schout gaf last, om hen in dezelfde gevangenis te brengen, waarheen de Jaques onder een geleide boeren gebragt was. De zwaarst gekwetste verzocht den chirurgijn, om, eer hij vervoerd werd, nog den Heer te mogen spreken, die hem de kwetsuur had toegebragt. Lijnslager kwam en vroeg of hij hem iets bijzonders had te zeggen. ‘Mijn Heer!’ zeide hij met eene flaauwe stem, belemmerd door de toegebragte kwetsuur en het aangelegd verband. ‘Ik wilde u dankzeggen voor ... den dienst ... dien gij mij bewezen hebt. - Ik zal nu haast... een ellendig leven ten einde zien,... zonder dat ik op een schavot ... zoo als anders mijn ... lot geweest zou zijn, sterven zal. Mijn Heer! wie gij wezen moogt ... ik heb, schoon ik u ... en uwe reisgenooten ... naar het leven gestaan heb ... misschien nog eenige aanspraak op uw medelijden... Ik ben de zoon van den Graaf P* te Londen, dien hij buiten den echt verwekte bij eene zeer fatsoenlijke jonge juffrouw uit den burgerstand... Zoolang mijne moeder leefde, zorgde hij voor mij ... maar toen ik op mijn zestiende jaar mijne moeder verloor, hield op het oogenblik zijne ondersteuning op... Ik werd in de wijde wereld uitgestooten... Eerst hield ik, die niets wezenlijks geleerd had, mij aan het spel, maar ... daar ik wel ras bekend raakte, omdat ik mij van allerlei valsche streken bediende, werd ik van de speeltafel

{==12==} {>>pagina-aanduiding<<}

verbannen... Ik raakte onder een' hoop van valsche spelers, en deze uit elkander gedreven wordende ... zag ik geen ander middel, om aan den kost te raken, om het leven te behouden ... dan mij onder eene rooversbende te begeven... Ik ben nog maar een en twintig jaren oud - en, schoon ik mij, door den nood gedwongen, aan deze levenswijze had overgegeven ... ik had 'er een' wezenlijken afkeer van... Mijn Heer! neem dezen ring, het eenige, dat mij van mijne moeder overschiet, dien zij van den Graaf P* ontvangen had ... en zoo ooit het toeval u dien Heer of iemand zijner kinderen deed ontmoeten ... geef hem dan dien ring terug ... en zeg, dat gij mij, zijn' zoon, gekwetst als een struikroover op de grenzen van Zwaben hebt ... zien sterven...’ De ongelukkige had zich, hoe langzaam hij dit alles ook had uitgesproken, daardoor echter zoodanig vermoeid, dat zijn verband lossprong, en hij als een zieltogende de deur werd uitgesleept, op order van den Schout, tegen alle pogingen van Lijnslager aan.
Maurits keerde zeer aangedaan tot zijn reisgezelschap terug, en, verhalende het de beklagenswaardige lotgevallen van den jongen roover, die nu door eene toevallige wonde dezen nacht rnisschien den geest geven zoude, betuigde hij, dat hij zeer gevoelig 'er over was aangedaan, dat juist zijne hand het middel had moeten zijn, om den ongelukkigen jongeling van het leven te berooven.
Julie. o Ik heb wel gedacht, dat gij 'er een smartelijk gevoel over zoudt hebben...
Milton. En echter wij zijn veel .... wij zijn al-
{==13==} {>>pagina-aanduiding<<}
les aan u verpligt: gij hebt alleen dat gedaan, hetwelk de zelfsverdediging van u vorderde. Zoo 'er iemand knaging moet hebben, dan is het de onnatuurlijke vader de Graaf P* - maar zoo gaat het in de wereld. De aanzienlijken achten het dikwerf louter spel de eer van een onschuldig meisje uit den burgerstand te bezoedelen, te vernietigen, en zoo zij zich al het voorwerp van hunne snoode drift nog eenigen tijd aantrekken, dan vergeten zij de ongelukkige vrucht van hunnen misdadigen wellust. Luttel bekreunen zij zich, of die een vloek en straf voor de maatschappij en een ellendig zwerveling op aarde worde... Maar, mijn vriend! als de dag, als het uur aanbreekt, dat alle onderscheid van standen voor eeuwig in den afgrond verzinkt ... als de Graaf P* voor de regtbank Gods komen zal, en hem rekenschap wegens zijn' zoon, den roover, zal worden afgevorderd ... o dan ... dan ... zou ik liever die ongelukkig stervende roover dan de Graaf P* zijn.
Met alle deze afwisselende tooneelen was het nu laat geworden, en Julie had het bij den Schout met bidden en smeeken zooverre weten te brengen, dat hij haar stellig beloofd had, dat de Postiljon Jaques met de gevangenis van eenige jaren zou vrijkomen, en daar men den volgenden dag vroegtijdig afreed, om nog bij vollen dag te Bahlingen een steedje in het Wurtembergsche, te wezen, verzorgde de herbergier zooveel mogelijk geschikte ligplaatsen voor de reizigers, die, schoon door verscheiden onaangenaamheden vermoeid, echter geruster sliepen, dan zij zich hadden voorgesteld, na een' dag, welke een zoo noodlottig einde voor hun allen had kunnen nemen.

{==14==} {>>pagina-aanduiding<<}

Alleen zweefde Lijnslager, schoon hij geene knaging in zijn geweten gevoelde over den zoo geweldig door hem geboden tegenstand, een' geruimen tijd, eer hij den slaap vatten kon, het beeld van den zwaar gewonden struikroover voor den geest: en hij bad met al den ernst zijner ziele, dat God zoodanig de omstandigheden wilde schikken, dat hij zich nimmer weder tot eene zoo bloedige verdediging van zich zelv' of anderen genoodzaakt zag. Het was hem den volgenden morgen aangenaam te vernemen, eer dat hij met de overige reizigers vertrok, dat zich de zwaarst gekwetste in eenigzins gunstiger omstandigheid bevond, want hij wenschte, dat, zoo dezelve den dood verdiend had, hij door de handen des geregts en niet aan de gevolgen van de door hem toegebragte wonde sterven mogt. Ook had hij gezorgd, dat den Schout eenig geld ter hand gesteld werd, om aan beide de ongelukkigen eenige ververschingen in hunne gevangenis toe te dienen, zeggende; daar de Schout zich daarover eenigermate verwonderd toonde: ‘Ik heb geene persoonlijke vijandschap tegen deze lieden, maar, daar ik in de ongelukkige noodzakelijkheid geweest ben, om het werktuig te zijn, dat hen weerloos maakte, en belette, om verder de veiligheid der Burgerlijke Maatschappij te schenden, wil ik nu alles doen, wat in mijn vermogen is en strekken kan, om hun ongelukkig lot te verzachten.’
Nadat zij het dorpje Hardingen verlaten hadden, vertoonde zich nog eens de keten der Alpen op eene uitmuntende wijze, en een braaf Postiljon, van welken zij zich voorzien hadden, deed hun vele verha-
{==15==} {>>pagina-aanduiding<<}
len van de aanzoeken, die hij dikwijls had gehad, om, even als de Postiljon Jaques, met struikroovers zamen te spannen, maar, dat hij, hoe behoeftig en groot zijn huisgezin was, dat altijd had afgeslagen, schoon hem dikwijls zijne vrouw verweet, dat de vrouw en kinderen van den Postiljon Jaques zoo vooruit kwamen. ‘Maar het bleek nu,’ zoo had hij 's avonds tegen zijne vrouw gezeid, toen zij hem vertelde, hoe Jaques gevaren was, ‘maar het bleek nu, hoe de goede God den ondeugenden mensch bezoekt, en in zijne eigen strikken vangt.’ - Het kon niet anders, of men kwam dien dag dikwerf terug op het gevaarlijk oogenblik van den vorigen avond. Elk der reisgenooten had daaromtrent zijne bijzondere bedenkingen en aanmerkingen, die altijd eindigden in den lof van onzen Lijnslager. Julie kon onder anderen niet nalaten te zeggen: ‘Ik heb mij, nadat ik gehoord heb, wat 'er gebeurd is, niet weinig verwonderd over den Heer Lijnslager. Ik had vooral, in de laatste dagen, dat ik te huis was, met mijn' vader veel gesproken over het karakter van de Hollanders, en die heeft mij dezelve beschreven, als zeer goedaardig en lijdzaam. Ik had ook, den korten tijd, dien ik den Heer Lijnslager gekend heb, niets van hem gezien of gehoord, dat mij het tegendeel van hem deed vermoeden, maar gisteren hebben wij het gezien.’
Milton voerde haar hierop toe: ‘Uw vader, Julie, heeft, in het algemeen, groot gelijk gehad, met de Hollanders zoo af te beelden, maar men kan zeer wel goedaardig en lijdzaam zijn, en, bij eene enkele gelegenheid, als de nood het vor-
{==16==} {>>pagina-aanduiding<<}
dert, bewijzen van moed en heldhaftigheid aan den dag leggen. Onze reisgenoot heeft juist het karakter van den waren Hollander opgehouden in dit geval. Zonder eenigen omslag had hij, vernemende, dat het in het bosch niet zuiver was, 'er ons niets van te kennen gevende, zijne pistolen geladen. Hij is bedacht geweest, eer wij het bosch inreden, op alle omstandigheden; en reed, alzoo berekenende, wat waarschijnlijk het geval wezen zou, in schijnbare kalmte voort, althans ik heb niets aan hem gemerkt. Maar toen de nood daar was, ontwikkelde hij zijne kracht, terwijl hij mij den post opdroeg, om den ondeugenden Postiljon vast te houden.’
‘Gij zoudt hetzelfde gedaan hebben, mijn Heer!’ zeide Maurits, ‘maar laten wij 'er niet meer over spreken, laten wij liever dit uitstekend schoon gezigt der Alpen nog eens bewonderen, want ik verbeeld mij, dat wij het deze reis niet weder zoo zien zullen, daar het toch niet lang kan duren, of wij zullen Zwitserland achter den rug hebben.’ ‘Dat hebt gij wel geraden, mijn Heer!’ zeide de Postiljon, ‘bij dien grooten paal, welken gij in de verte ziet, komen wij op het Wurtembergsche; nog zijn wij op het Zwitsersche.’ Deze woorden vielen Julie als een steen op het hart; en, met tranen in hare oogen, zag zij terug op het Zwitsersche gebergte. ‘Hoort gij het wel,’ zeide zij snikkende, ‘hoort gij het wel, Guillaume! straks zijn wij uit Zwitserland ... straks zijn wij uit ons vaderland ...’ meer kon zij niet. Werktuigelijk bragt zij hare hand aan haren mond, en dezelve gekust hebbende,

{==17==} {>>pagina-aanduiding<<}

wenschte zij zoo, zwijgende, vaarwel aan het dierbaar land harer geboorte; en zette zich met een gebogen hoofd neder. Guillaume zeide: ‘o Begin toch niet weder te schreijen, Julie! want, dan krijg ik het ook te kwaad; als wij ouder zijn, zullen wij hier wel weêr komen, en vader moeder en onze broeders en zusters wederzien.’ - ‘Goed gezegd,’ zeide Lijnslager. ‘Gij houdt het met den moed, en dat past een' braven jongen.’ Weldra bereikten zij nu het Wurtembergsche grondgebied, en reeds vroegtijdig kwamen zij in het steedje Bahlingen, waar zij, dien dag Tubingen niet kunnende bereiken, hunn' intrek namen.


Tweede hoofdstuk.

Lijnslager had gewenscht, nog dezen dag te Tubingen te zijn, om den volgenden des te vroeger te Stuttgard te wezen, daar hij berekend had, daar weder brieven uit Holland te zullen vinden; doch hij moest tot den volgenden avond dat verlangen uitstellen, daar zij den volgenden dag, schoon bij tijds uit Bahlingen vertrokken, nadat zij 's middags te Tubingen gegeten hadden, eerst omtrent dien tijd te Stuttgard aankwamen. De steenachtige weg en het toevallig gezelschap van eenige Tubinger Studenten maakten dezen dag zeer onaangenaam. Deze jonge lieden, die zich met al de vrijpostigheid, dien stand veelal eigen, in hun gezelschap vervoegden, daar zij te paard het rijtuig van onze Reizigers op zijde re-
{==18==} {>>pagina-aanduiding<<}
den, vielen hen met hunne losbandige aardigheden op allerhande wijzen lastig. - Bovenal hadden zij het 'er op gemunt, om Julie, die, hoe jong, reeds door hare geregelde gelaatstrekken en groote fraaije oogen de aandacht tot zich trok, niet alleen allerhande zotheden te zeggen, maar veroorloofden zich somtijds de ruwste en onbeschaamdste uitdrukkingen, die het goed onschuldig kind niet half begreep, schoon zij duidelijk genoeg merkte, dat het zeer onvoegzaam was, om daarop te antwoorden, ja dikwijls beschaamd hare oogen nedersloeg. Van tijd tot tijd had nu eens Lijnslager, dan eens Milton die Heeren onder het oog gebragt, dat hun die gesprekken verveelden. ‘Wij zijn Tubinger Studenten - wij zijn Tubinger Studenten,’ was het eenig antwoord, en dan sloegen zij op het gevest van hunne degens. - Een was 'er, die het bovenal zeer grof maakte, en bij het uitstappen van het rijtuig te Stuttgard zich niet ontzag, om Julie vrij ruwelijk aan te grijpen. ‘Laat los,’ zeide Maurits, met veel drift Julie uit zijnen arm scheurende, ‘laat mijne zuster los, die haar beleedigt, beleedigt mij...’ Dit zeggende voerde hij Julie in het Logement. ‘Ik wil met u duelleren,’ riep de losbandige knaap. ‘Ik niet,’ zeide Maurits; ‘maar, zoo gij weder hand of vinger naar mijne zuster durft uitsteken, zal ik aan een' Tubinger Student toonen, dat een Hollandsche jongen krachten in zijne vuisten heeft, om een' zwetsenden knaap, die zijn ouders huis te vroeg ontloopen is, in eens te verleeren, een onschuldig en eenvoudig meisje als een slecht vrouwmensch aan te grijpen.’ De kracht en het vuur,

{==19==} {>>pagina-aanduiding<<}

waarmede Lijnslager dit zeide, en zijn rustig voorkomen deden den onbeschoften knaap terugdeinzen, daar deze, en met reden geloofde, dat zeer spoedig de daad de bedreiging gevolgd zou zijn. - Maurits bragt nu Julie in een vertrek van de Herberg, door den kastelein hun aangewezen: en, terwijl diens vrouw eenig water en schrikpoeder bragt, om de ontstelde Julie tot bedaren te brengen, zeide de kastelein met eene diepe verzuchting tegen Lijnslager en Milton. ‘'t Is wel jammer, dat zulke geleerde Heeren, die naderhand Advokaten en Doctors worden, als zij op de Akademie zijn, zich zoo beestachtig gedragen, als gemeene soldaten. En over die kan men nog klagen en somtijds regt krijgen.’ -
Milton en Lijnslager raakten hierop in gesprek over het onhebbelijke in dit gedrag en begonnen de redenen van dit verschijnsel na te sporen. Lijnslager zeide: ‘De klagte van den kastelein is zeer regtmatig, en het schijnt hier in het Wurtembergsche al zoo te zijn, als in mijn vaderland.’
Milton. Ik geloof, dat het veel toe te schrijven is aan de slechte opvoeding, die vele fatsoenlijke jonge Heeren aan hun huis ontvangen, eer zij naar de Hoogescholen gaan: en als zij daar komen, met hoofden, vol wind en waan, zijn zij, bij het eerst ontwikkelen van hunne jeugdige krachten, geheel aan zich zelve overgelaten. Zij begrijpen, dat zij zich toch door het een of ander van den gemeenen hoop moeten onderscheiden, en daartoe weten zij geenen anderen weg, dan het bedrijven van zotheden en buitensporigheden, die zich elk ander eerlijk jongman schamen zou, ja die in zijne gedachten niet opko-
{==20==} {>>pagina-aanduiding<<}
men. - 't Is zeer jammer, dat de titel van Student, niets beteekenende, zoo dezelve niet gepaard gaat met de beoefening van die wetenschappen en kunsten, waartoe zij opgeleid worden, en die hunne zeden moesten verzachten en veredelen, de vrijbrief is voor het plegen van onbeschoftheden en baldadigheden.
Maurits Lijnslager. Maar zou 'er geen middel uit te denken zijn, om dit kwaad weg te nemen?
Milton. Het eenige zou misschien zijn, indien men Zedemeesters op de Hoogescholen aanstelde, die over het gedrag der Studenten beslisten, gelijk in vroegere tijden de Censores morum in den besten staat van het Romeisch Gemeenebest over de zeden van de Burgers van Rome; zij moesten door de opperste magt des Lands bekleed zijn met volstrekt gezag, om zulke jongelingen, die zich aan de beoefening der wetenschappen op de Hoogescholen toewijdden, ingevalle van wangedrag, na hun eenige bepaalde keeren vermaand te hebben, van dezelve te verwijderen, en voor altijd onbekwaam te verklaren, om eenigen post in Staat of Kerk te bekleeden. - Dit zou misschien ten gevolge hebben, dat na verloop van tijd Regtbanken, Raadzalen en Leerstoelen minder bevolkt werden door personen, die hunne jeugdige krachten hebben uitgeput door lichtmisserijen, die verstand en hart beide bedorven, of die aan de Hoogescholen woeste misdaden gepleegd hebben, welke, zoo zij geen Studenten geheeten hadden, zij met gevangenis of schavotstraf zouden geboet hebben.
Maurits Lijnslager. Ik geloof, dat dit nog lang onder de vrome wenschen zal geteld worden en verheug mij maar, dat ik den onbeschaamden deugniet

{==21==} {>>pagina-aanduiding<<}

vervaard gemaakt heb. Ik heb 'er op nieuw uit geleerd, dat men, eene goede zaak voorhebbende, en eene rustige houding aannemende, snorkende pogchers gemakkelijk kan overbluffen.
Julie betuigde op nieuw met beminnelijke opregtheid hare verpligting aan Maurits, die verklaarde, dat het hem leed deed, dat haar reeds tweemaal, sedert dat zij van hare ouders gescheiden was, zulk een hevige schrik was aangejaagd.
De kastelein verhaalde bij het aanrigten van den avonddisch, dat die Tubinger Studenten met het krieken van den dag, zoodra de poorten van de Residentiestad maar open waren, de terugreis zouden aannemen, hetwelk Julie niet weinig gerust stelde.
Den volgenden dag, dien zij besloten hadden te Stuttgard te vertoeven, te meer, daar de brieven uit Holland, die Maurits verwachtte, nog niet waren aangekomen, besteedden zij met het bezigtigen van die Residentiestad. Zij bezagen het slot en vooral de daarbij zijnde Diergaarde en deden eenen kleinen uitstap buiten dezelve. De uitmuntende tuinen en de wijnbergen, aan den beroemden Nekker gelegen, gaven bij het fraaije weder gelegenheid tot eene zeer aangename uitspanning, daar de wijngaarden aan de afhellingen der bergen geplant, waaraan de druiven reeds begonnen te zwellen en te kleuren, een verrukkend gezigt opleverden. De jonge Guillaume beklaagde zich zeer, dat de druiven nog niet rijp waren, toen hij hoorde, dat het aan den wandelaar vergund was, om zooveel druiven te plukken, als hij begeerde, mits die op den wijnberg zelf opetende. Julie wenschte, dat zij den oogst getroffen hadden,

{==22==} {>>pagina-aanduiding<<}

daar zij zich veel voorstelde van alle de verschillende werkzaamheden, welke bij dien arbeid moesten plaats hebben. De stad weder naderende, traden zij in eene Herberg, even buiten dezelve gelegen, om van hunne vermoeidheid uit te rusten. Hier woonde een bejaard wijngaardenier, die zich met een' ouden Priester druk onderhield over de voordeelige wijnlezing, die hij zich dit jaar voorstelde. Lijnslager voegde zich bij hen, en raakte in een gesprek over den wijnbouw, en het bleek hem al ras, dat, zoo de wijngaardenier kennis had van den wijnbouw, de Priester niet minder kundig was in de wijnproef. ‘'Er moet van den allerbesten Nekkerwijn geproefd worden - van het est est’ zeide de Priester. ‘Vreemdelingen moet men van het allerbeste voorzetten.’ ‘Waar van daan komen de Heeren?’ vroeg hij, ‘want ik merk, dat gij vreemdelingen zijt?’ Milton zweeg op deze vraag, maar Lijnslager antwoordde, dat hij uit Holland kwam. ‘Uit Holland,’ antwoordde de Priester, ‘dat is een heerlijk Katholijk land - niet waar? en daar is de Luthersche Godsdienst niet, zoo als hier, God beter' het de praedominerende?’
Maurits Lijnslager. Wat het laatste betreft, hier in hebt gij gelijk mijn Heer! de Luthersche Godsdienst is 'er niet de heerschende - zoo als in het Wurtembergsche, maar ook niet de Katholijke.
De Priester. Dat moest ik niet beter weten. Ik verzeker u, dat Mechelen en Antwerpen best Katholijk zijn.
Maurits Lijnslager. Dat spreek ik niet tegen mijn Heer! maar Mechelen en Antwerpen zijn geene Hollandsche steden.

{==23==} {>>pagina-aanduiding<<}

De Priester. Hetgeen zij niet zijn, kunnen zij worden: maar gij zult zeggen: ab esse ad posse non datur consequentia. - Nog een glas, mijn Heer van onzen besten Nekkerwijn... Kom mijn Heer (tegen Milton) gij schijnt mij zoo treurig: Evacuemus scyphos, zingen wij, als wij onder ons Pastoors zijn, zoolang, wat wij de glazen maar even op de tafel kunnen zien.
Milton weigerde met zeer weinige en korte woorden op een' vrij barschen toon: maar Lijnslager, dien de Nekkerwijn uitstekend beviel, stoorde zich weinig aan het gebabbel van den half beschonkenen Priester, die nu welras allerhande Latijnsche drinkliedjes begon te zingen, die echter alleen Milton omstichtten, omdat hij dezelve verstond, en zeer streden met zijne ernstige wijze van denken. Zelfs kon hij niet nalaten, om Lijnslager, toen zij naar Stuttgard terugkeerden, eenigzins te berispen over zijne toegeeflijkheid, om met een' half beschonkenen, die daarenboven nog een schandvlek was van den stand, dien hij bekleedde, voort te praten. - ‘Zie daar nu,’ zeide Lijnslager, ‘het verschil tusschen den Engelschman en den Hollander. Ik heb immers niets, althans dat hoop ik, van mijn karakter verloren, door met dien ouden Priester, welke, waarschijnlijk dagelijks ruim een' halven knip drinkt, voor eenige oogenblikken meê te praten, terwijl de goede wijngaardenier ondertusschen vrij veel van den wijnbouw verhaalde, dat ik anders niet gehoord zou hebben. Als ik immers zoo stroef geweest was, zou ik niets vernomen hebben van het verschil tusschen de wijnsoorten, niets van de klei-
{==24==} {>>pagina-aanduiding<<}
ne Rieslinger, de Orleansche de Kleesrood of roode Bourgonje, ook Lambert genoemd - wat zou ik van de Kleinberger en Muskadel wijnstokken geweten hebben?’
Milton. Ik wensch de Hollanders geluk met een zoo zacht plooibaar en inschikkelijk karakter, maar dwaasheden te zien en te verfoeijen, is bij een' regtschapen Engelschman hetzelfde. Ik geloof gaarne, dat de Hollanders bij de vreemde natien aangenamer zijn, dan wij, daar zij, niettegenstaande hunnen haat tegen overheersching, eene zekere zachtheid en toegevendheid van karakter hebben, die hun, in gewone omstandigheden, geschikt maken, om alle zoodanige gedaanten en vormen aan te nemen, als aan vreemdelingen, met welke zij handelen, aangenaam en welgevallig zijn.
Te huis gekomen zijnde verstonden zij, dat de Hollandsche Post wel aangekomen was, maar geene brieven uit Holland had medegebragt voor Lijnslager. Schoon dit hem eenigermaate ontrustte, daar hij zeker te Stuttgard dezelve verwacht had, bleef hij hoop voeden, dat hij dezelve te Heidelberg of te Darmstad vinden zou, omdat zijne laatste brief misschien wat te laat zou aangekomen zijn, om zoo spoedig beantwoord te worden.
Den volgenden dag nam men de reis van Stuttgard over Enzwechingen naar Bruchsal. Men zat dien dag reeds zeer vroeg op, om tegen den avond de laatste stad te bereiken. Meermalen vielen 'er gesprekken over den niet zeer voordeeligen toestand van den Landbouw in deze streken, en de armoede, die hier bij de landzaten plaats had. Behalve het schoon ka-
{==25==} {>>pagina-aanduiding<<}
steel, vonden zij in de Bisschoppelijke stad Bruchsal niets hunne bijzondere aandacht waardig, tot welker bezigtiging zij gelegenheid vonden, daar zij eerst tegen den middag van daar op Heidelberg vertrokken, over het kleine steedje Biesloch. Nog voor den avond bevonden zij zich zonder eenige bijzondere ontmoetingen te Heidelberg. Ongemeen verrast en verrukt waren zij door het onverwacht vertoon van deze oude stad, en het slot op eenen heuvel gelegen. Zij bepaalden den volgenden dag daar te zullen vertoeven: en in het Roode Kruis hunnen intrek genomen hebbende, deed Lijnslager den kastelein tot zich komen, en vroeg hem, of 'er geene gelegenheid zijn zou, om het bekend Heidelberger Wijnvat te beschouwen. - De kastelein antwoordde: ‘Het zou eene onvergeeflijke misdaad zijn, mijn Heer! te Heidelberg geweest te zijn en het Wijnvat niet gezien te hebben. Het is, met allen eerbied gezegd, naast den Katechismus, de roem van Heidelberg. En schoon wij, helaas! van de oorlogen veel hebben te lijden, het Wijnvat heeft men ons altijd gelaten, en den Katechismus kan men ons niet ontnemen. Morgen zal ik u gelegenheid bezorgen, om bij tijds het Slot te kunnen bezien, en het Wijnvat, dat de heele wereld door beroemd is.’ - Milton stelde 'er belang in, om eerst den volgenden dag, in de Franciskaner kerk, eene bedevaart af te leggen bij het graf van den beroemden Nederlandschen geleerde Agricola, den waardigen vriend van den grooten Erasmus. Terwijl zich Guillaume en zijne zuster gereed maakten, om met Lijnslager en Milton het Kasteel en het Wijnvat te gaan bezigtigen, be-
{==26==} {>>pagina-aanduiding<<}
zocht Maurits met Milton die kerk der Franciskanen. Na eene korte poos in dezelve rondgezien te hebben, viel Milton het grafschrift door Viglius van Zuichem gemaakt in het oog, en las met zekere geestdrift:

Invida clauserunt hoc marmore fata Rudolphum 
Agricolam, Frisii spemque decusque soli. 
Scilicet hoc viro meruit Germania laudis, 
Quicquid habet Latium, Graecia quicquid habet. 


Oogenblikkelijk vertaalde Milton voor Lijnslager het grafschrift. ‘Het wangunstig noodlot heeft Rudolf Agricola, de hoop en roem van Vriesland, in dit marmer graf besloten. Immers toen hij leefde, behaalde Duitschland zooveel roem, als ooit Griekenland of Rome te beurt viel.’ ‘Naar waarde, naar waarde,’ boezemde Milton uit, is deze lofspraak over den beroemden geleerde Agricola. Uw vaderland Lijnslager! mag zich, gelijk op zeer vele andere mannen, ook beroemen, dezen man voortgebragt te hebben.’ Maurits zeide: ‘Daar ik geene geleerde opvoeding genoten heb, kan ik mij alleen verheugen, dat iemand van letteren zulk eenen prijs stelt op een' van mijne landgenooten. Doe mij het genoegen, en leer hem mij een weinig nader kennen.’ Milton deed dit zeer volvaardig en verhaalde van hem in het breede, dat hij in Groningen bij het vlek Baffelt geboren was, omtrent het midden van de vijftiende eeuw, en hetgeen de geleerde Erasmus van hem verder in deze woorden getuigde: ‘Aan deze zijde van het Alpisch

{==27==} {>>pagina-aanduiding<<}

gebergte, het zij zonder het verwekken van iemands nijd gezegd, heeft 'er nooit iemand het licht gezien, volmaakter in alle letterkundige begaafdheden. In alle eerlijke wetenschappen, kon hij met de voornaamste kunstenaren wedijveren. Onder de Grieken was hij de geleerste der Grieken, onder de Latijnen de geleerdste der Latijnen. Hij was een tweede Virgilius in de Dichtkunst. Hij evenaarde Politianus in aardigheid van stijl, en overtrof hem in destigheid. Alle de geheimen der wijsbegeerte had hij doorgrond. Hij was doorgedrongen tot alle de deelen der Zangkunst.’
Zeer minzaam dankte Lijnslager Milton voor dit berigt, dat hij te onpartijdiger achtte, omdat het uit den mond van een' vreemdeling kwam; Milton, hoe verheven boven vele vooroordeelen, bleef toch een Engelschman, en dus meer of min naijverig omtrent den roem der geleerden van andere natiën. Uit de Franciskaner kerk teruggekeerd naar hunne herberg, vertrokken zij met Guillaume en Julie weldra naar het kasteel, en na dit bezigtigd te hebben, kwam de beurt aan het zoo bekende Wijnvat. Schoon zij zich een vrij groot denkbeeld van hetzelve bij geruchte gevormd hadden, overtrof het echter hunne verbeelding, toen zij het aanschouwden. Zij geloofden toen zeer gaarne, op het oog af, dat hetzelve, gelijk hun een der oppassers verzekerde, meer dan dertig voeten lang en een en twintig voeten hoog was. Zij beklommen het langs een' trap van vijftig treden en bevonden zich toen boven op het vat, waarover zij rondwandelden op planken met een hekwerk omgeven. Weder afgeklommen bezagen zij alle de ver-
{==28==} {>>pagina-aanduiding<<}
dere merkwaardigheden van hetzelve. Het wapen van den Keurvorst van de Paltz fraai gebeeldhouwd, werd door twee leeuwen vastgehouden. Daarenboven vertoonde zich het beeld van den wijngod Bacchus op een' tijger gezeten, in de eene hand een gedekt, en in de andere een open drinkvat vasthoudende. Ter wederzijde waren twee Boschgoden geplaatst, verbeeld wordende, op onderscheiden muzijkinstrumenten te spelen, terwijl het voorts geenszins aan wijngaardranken, druiven, drinkschalen en wijnkannen, als bijsieraden ontbrak. Bijzonder toch trok het de aandacht der reizigers, dat vele fraaije spreuken in het Hoogduitsch op het loofwerk, dat dit vat versierde, geschreven waren. De jonge Guillaume had geteld, dat 'er niet minder dan vier en twintig groote ijzeren hoepels om gelegd waren, en verhaalde dit aan Julie, toen zij uit het kasteel kwamen. Naauwelijks hadden zij hunne voeten weder in de herberg gezet, of de kastelein kwam hun in eene zegepralende houding te gemoet en zijne handen wrijvende, vroeg hij met zekeren hoogmoed. - ‘Wel nu, mijne Heeren! heb ik u gisteren wel misleid; heb ik wel te hoog opgegeven van ons Wijnvat? Het is alleen eene reis naar Heidelberg waard. 't Is zoo als ik zeide, mijne Heeren, het is, met allen eerbied gezegd, naast den Katechismus de roem van deze stad.’ Beide betuigden zij, dat het Wijnvat hunne verbeelding verre overtroffen, en hij zich dus geheel niet aan grootspraak schuldig gemaakt had, toen hij met eene diepe buiging en zelfsgenoegen op het wezen vertrok. ‘Ik kan mij niet begrijpen,’ zeide Milton, eenigermate verontwaar-
{==29==} {>>pagina-aanduiding<<}
digd, ‘hoe die man 'er zijne eer in schijnt te stellen, om de denkbeelden van het Heidelbergsch Wijnvat en den Heidelbergschen Katechismus met elkander te verbinden?’ ‘En ik verwonder mij,’ antwoordde Maurits, ‘dat gij u een oogenblik ergeren kunt aan deze kluchtige zamenvoeging. Hij is immers als een goed Heidelbergsch kastelein verpligt, de eer van Heidelberg bij Buitenlanders op te houden, en hoe kan hij dit beter doen, dan door die bijzonderheden op te hemelen, welke hij onderstellen mag, dat zeker aan hun bij geruchte bekend zijn.’ ‘Zullen wij’ vroeg Guillaume, ‘dan nu ook den Heidelbergschen Katechismus zien?’ ‘Dat zal niet noodig zijn,’ antwoordde hem Julie. Wij hebben daaruit immers zelf bij vader geleerd ... maar misschien zal ons een van de Heeren wel weten te zeggen, waarom dat vrageboek zoo genoemd wordt.’ ‘Zeer gemakkelijk,’ zeide Milton; ‘Keurvorst Frederik de derde, welke zich zeer bemoeide met het beslissen van Godsdienstige geschillen, die ongelukkig genoeg voor de Christenheid zelfs de Protestanten en Protestanten onderling verdeelden, liet tusschen de Gereformeerden en Lutherschen een' redentwist houden over verscheiden geloofsverschillen tusschen die Protestanten ontstaan. Hij koos de zijde der eerste, en gaf toen last tot het invoeren van den Heidelbergschen Katechismus, met oogmerk, om de scheuring der kerk voor te komen.’ Julie vroeg toen, of 'er dan nu geene verdeeldheid meer plaats had; zij had haar' vader, schoon die een groot vijand van alle geschillen was, daarover wel anders hooren spreken.

{==30==} {>>pagina-aanduiding<<}

Lijnslager. 't Is 'er ver, zeer verre van daan. Het is tegenwoordig, in mijn vaderland, maar heel erg met die geschillen gesteld. Men kwelt en vervolgt elkander op eene verschrikkelijke wijze. En liet men de Geestelijken maar aan zich zelve over, dan zou het spoedig aan een einde zijn, althans naar de gevoelens van de kundigsten en verstandigsten; maar de Overheden en aanzienlijksten des lands zijn 'er mede in betrokken, metende men iemands staatkundig geloof af naar zijne Godsdienstige begrippen. En nu vreest men, dat het van erger tot erger komen zal.
Ook hier zag Maurits zijne verwachting, dat hij brieven uit Holland vinden zou, onvoldaan, en verhaastte, door ongerustheid gedreven, de reis naar Darmstad. Zij vertrokken dus den volgenden dag van Heidelberg over de steedjes Weinheim en Eppenheim naar Darmstad, langs eenen slechten en ongemakkelijken weg, welke hen zelfs belette, de reis door eenige gesprekken te veraangenamen. Zij kwamen evenwel behouden te Darmstad aan, en daar vond Maurits eindelijk den verwachten brief uit Holland, en daarin de geruststelling, dat zijn vader en moeder beide eene aanhoudende welvaart genoten. Zijn moeder had bij toeval eenig berigt uit Rotterdam, en verzekerde hem, in een klein naschrift onder den brief van zijn' vader, dat de Heer van Vliet met zijne dochter en zoon mede welvarende waren. Nu kreeg het hart van Maurits zijne kalmte weder, en hij moedigde het gezelschap aan, om de bijzonderheden van Darmstad, staande den korten tijd van hun verblijf, op te nemen. Zij bezigtigden die Hessische stad, in eene aangename vlak-
{==31==} {>>pagina-aanduiding<<}
te gelegen en aan het bosch Odenwald grenzende. Ook het slot, door George den eersten op de puinhoopen van het oude in het midden der dertiende Eeuw gesticht, lokte hunne nieuwsgierigheid uit. Niet alleen bezigtigden zij alle de prachtige vertrekken, maar ook den fraai aangelegden tuin. Zij vonden in denzelven een' stokoud man, zittende bij een' schoonen nog jeugdigen eik. Diep scheen hij in gepeins verzonken. Milton maakte Lijnslager aandachtig op den grijsaard, wiens achtbaar voorkomen eerbied inboezemde; en daar Lijnslager zich vaardiger in het Hoogduitsch uitdrukte dan Milton, wendde zich deze tot den grijsaard, zeggende: ‘Gij schijnt in eene zeer goede luim, oude vader! en dezen boom met een streelend genoegen aan te zien.’
De oude Man. Dat hebt gij wel gezien, mijn Heer!
Maurits. Gij hebt waarschijnlijk dezen boom met eigen hand geplant, want al is hij schoon en frisch, hij zal al een vijftig jaren oud zijn.
De oude Man. Gij hebt gelijk, mijn Heer! dat deze eik nog jong is, maar ik moet u verschooning vragen, ik heb denzelven niet geplant, maar hij is mij daarom toch zoo dierbaar, als of ik hem zelf geplant had.
Maurits Lijnslager. Misschien uw vader?
De oude Man. Neen! mijn Heer! maar zijne vorstelijke genade de Landgraaf George; wiens zoon thans Landgraaf is op dit kasteel, heb ik hem zien planten. Die Landgraaf droeg den naam van den vromen, en met regt - o het heugt mij nog als de dag

{==32==} {>>pagina-aanduiding<<}

van gisteren, hoe hij op deze plek uit het bosch kwam, waar hij een klein eiken spruitje op zijn' hoed gestoken had. Hier op deze zelfde plaats ontving hij de tijding dat zijn zoon, onze tegenwoordige Landgraaf, geboren was. - Verrukt van vreugde viel de Godvruchtige vorst op zijne knieën en dankte God voor den zegen, aan zijn huis geschonken - zijn hoed lag naast hem - en zoo als hij zijn gebed geëindigd had, nam hij het eiken spruitje van zijnen hoed, en plantte het hier - hier op deze plaats - ‘God,’ zeide hij ‘geve u wasdom, en dat de zoon, mij dezen dag geboren, eenmaal onder uwe schaduw wandele!’ God mijne Heeren! heeft dat spruitje gezegend, en zie nu eens welk een heerlijke boom het geworden is. Zoo ook zegende hij den zoon van mijnen goeden Landgraaf, en niet dan met eenen Godvruchtigen eerbied en een streelend genoegen, kan ik dezen boom beschouwen. Dikwerf stroomen dan nog tranen uit mijne oogen: en heilig is mij de nagedachtenis van mijnen vorst. - Ja, zoo God mijn' wensch verhoorde, dan zou ik onder de schaduw van dezen eik mijn' laatsten adem uitblazen, en stervende zou ik de gedachtenis van dezen George den vromen, die ons allen gelukkig maakte, die alle de landskinderen als een vader beminde, zegenen.
Lijnslager. Goede oude man! God geve, dat uwe wensch vervuld worde!
Milton was geheel verrukt over de beminnelijke dankbaarheid van den goeden grijsaard, en zich tot Maurits wendende, zeide hij: ‘o Ik wenschte, dat alle vorsten der aarde dezen dankbaren man

{==33==} {>>pagina-aanduiding<<}

beschouwden. Hoe zouden die dankbare tranen hen aanmoedigen, om altijd, als George de vrome, de vader van hunne onderdanen te zijn. Immers deze tranen zijn een vrijwillig en onverdacht offer aan ware deugd en vroomheid.’ -
‘Vaarwel, goede oude man!’ zeide Maurits, en drukte hem de hand. ‘Wij willen uwe aangename eenzaamheid niet langer storen, maar niets zal in staat zijn, om uit ons geheugen deze treffende ontmoeting uit te wisschen.‘
In hunne herberg teruggekomen, maakten zij schiking tot hun vertrek voor den volgenden dag. Toen Julie hoorde, dat zij weder eene beschachtige streek moesten doortrekken, bad zij Lijnslager, dat hij zich toch van een' getrouwen Postiljon zou voorzien, want, dat zij nog liever den weg tusschen Heidelberg en Darmstad, hoe slecht ook, tweemaal rijden zou, dan eenmaal door een bosch, hoe aangenaam 'er dat ook van buiten uit mogt zien. Milton en Lijnslager deden alles, wat hun mogelijk was, om Julie gerust te stellen, en den volgenden dag verlieten zij Darmstad en reden, zonder eenige onaangenaamheid te ontmoeten, door het Odenwald naar de stad Frankfort, zoo bekoorlijk aan de Main gelegen en omringd door tuinen en wijnbergen. Het was voor Lijnslager eene aangename gedachte eene zoo beroemde koopstad te naderen, waar hij vele aanbevelingsbrieven had, en waar hij voor het kantoor van zijnen vader verscheiden handelzaken verrigten kon. Hij nam zijnen intrek met zijn overige reisgenooten in het beroemde logement de Dubbelde Arend. Daar het thans tusschen de Paasch en Herfstmis inviel,

{==34==} {>>pagina-aanduiding<<}

was in hetzelve zeer goede gelegenheid, om met de behoorlijke oppassing geherbergd te worden, schoon het hem echter als koopman leed deed, dat hij het genoegen niet had, een dier zoo aanzienlijke jaarmarkten van Europa bij te wonen. Dit gemis werd hem echter eenigermate vergoed door de berigten, die hem zijns vaders korrespondenten daaromtrent mededeelden, wordende alles veel levendiger voor zijne verbeelding, daar hij, op de plaats zelve tegenwoordig zijnde, alle de bergplaatsen en gelegenheden aanschouwde, tot het houden van eene zoo uitgebreide jaarmarkt noodzakelijk. Schoon dit zoo bijzonder niet in den smaak van Milton viel, liet hij zich bij eene wandeling, welke zij door de straten van Frankfort deden, zeer gaarne door Lijnslager de verbazende groote pakhuizen aanwijzen, waarin de derwaarts gezonden goederen bij gelegenheid van de mis werden opgeslagen, en hoe bijna ieder huis van een aanzienlijk pakhuis voorzien was. Hij liet zich ook door hem onderrigten, hoe hier bijna de geheele handel in ruiling bestond, en hoe de vreemdelingen en kooplieden, die, staande de Misse, zich te Frankfort bevonden onder de onmiddelijke bescherming des Keizers gesteld waren. Geenszins echter verwonderde hij zich, dat deze Missen van eene zoo hooge oudheid waren, zoodat een derzelve tot de twaalfde Eeuw zou opklimmen, daar elk eenigzins oplettenden en beschaafden Vorst de uitmuntend fraaije ligging van Frankfort en geschiktheid tot den koophandel te klaar in het oog moest vallen, om daarvan geene partij te trekken; ‘Ja,’ zeide hij, op een' vertrouwelijken toon, ‘ja mijn vriend! Het schijnt,

{==35==} {>>pagina-aanduiding<<}

dat de natuur sommige landen geschapen heeft, om boven andere door middel van den koophandel, de zegeningen der volkeren over het aardrijk te verspreiden. Zóowel uw als mijn geboorteland kunnen daarvan ten bewijze verstrekken. Schoon somtijds door het ongelukkig beloop der wereldsche zaken, of door de dwaasheid der bestuurders, voor eene korte poos, de koophandel 'er onderdrukt werd, en men begon te duchten, dat dezelve geheel verdwijnen zou, derzelver ligging is zoodanig, dat zij, zoodra die belemmeringen uit den weg geruimd zijn, met nieuwe veerkracht zich herstellen, en dien rang hernemen, tot welke zij niet minder door den volksgeest, dan de ligging der landen zelve bestemd zijn.’
Ook was Maurits door een' zijner Frankfofter vrienden gelegenheid verschaft, om op het Stadhuis de kamer te zien, waar door de Keurvorsten de verkiezing van een' Keizer van het Duitsche Rijk in die dagen geschiedde. Met zijne reisgenooten ging hij dus dezelve bezigtigen, maar geen van hun vond iets bijzonder prachtigs in dezelve, dat eenigermate overeenkwam met de gewigtige zaak, die deze hooge kiesvergadering van Vorsten verrigtte. Zij zagen 'er niets dan een oud behangsel, eene groote tafel met een groen kleed en armstoelen van zwart fluweel. Milton grimlagchte over de aanmerkingen, die Maurits en Julie, ja zelfs Guillaume daarover maakten, zeggende: ‘Gij zoudt in Engeland komende, misschien u mede wel verwonderen, als gij daar de Pairs van het rijk in plaats van op zijfluweelen armstoelen op wolbalen zitten zaagt ... maar de

{==36==} {>>pagina-aanduiding<<}

kracht der volkeren is niet gelegen in de uiterlijke zwier en pracht, die derzelver Opperhoofden en Vertegenwoordigers ten toon spreiden. Ik heb meermalen gehoord, dat ook in Holland de Leden der hooge Regering zeer eenvoudig en zonder uiterlijke praal zich vertoonen.’
Maurits Lijnslager. Zeker in evenredigheid van andere landen heeft 'er eene groote eenvoudigheid plaats, schoon toch ook de pracht in vergelijking van vroegere tijden aanmerkelijk moet zijn toegenomen. Immers mijn vader heeft mij meermalen verhaald, dat in vroegere tijden de leden van 's lands regering, met een' zak op den schouder, waarin hun teerkost was, naar de dagvaart vertrokken, om aldaar over de hoogste belangen des lands te raadplegen. Ja in Amsterdam vertoont men eene schilderij uit die dagen, waarop de aanzienlijksten des Lands aan een' maaltijd vertoond worden, waarop elk der dischgenooten niet meer dan de som van een' braspenning, eene munt van zeer kleine waarde, verteerde.
Terwijl zij dus met eikander spraken, ontsloot de persoon, die hun in dit vertrek geleid had, eene kas, waairuit hij met niet weinig deftigheid een boek te voorschijn bragt. ‘Zie hier,’ zeide de man met eenen bijna Godvruchtigen eerbied, ‘de beroemde Gouden Bulle, de grondvest van het Roomsch Duitsch Keizerrijk, door Keizer Karel den IV, in het jaar 1356 gegeven. Door die Bulle heeft het rijk eerst die vaste gedaante gekregen, welke het thans bezit. Het behelst alle vaststellingen wegens de verkiezing der Keizers, het getal en de voorregten der Keurvorsten, in het kort alles, wat

{==37==} {>>pagina-aanduiding<<}

betrekking heeft tot de Vorstelijke kiesvergadering. - Het is dus een heiligdom, hetwelk onze Duitsche Constitutie verzekert. Deze vier en twintig parkementen bladeren hebben zekerlijk geen aanzienlijk voorkomen, maar beschouwt oplettend dat zegel, vasthangende aan een snoer van verscheiden kleuren, het is geheel met goud overdekt - op hetzelve is Keizer Karel de IV in eigen hoogen persoon, met de kroon op het hoofd afgebeeld, met den schepter in zijne regter en den wereldkloot in zijne linkerhand. Het schild van het Keizerrijk staat aan zijne regter, en dat van Bohemen aan zijne linker zijde. In het kastje leest gij om hetzelve: Carolus Quartus divina favente clementia Romanus Imperator semper augustus et Bohemiae Rex (dat is:) Karel de IV, door Gods genade Roomsch Keizer, altijd vermeerderaar des Rijks en Koning van Bohemen, aan de andere zijde vertoont zich eene deur van een kasteel tusschen twee torens, en in de poort van het kasteel leest gij Aurea Roma, (het gouden Rome) en het opschrift is: Roma, caput mundi regit orbis frena rotundi. (dat is:) Rome, het Hoofd der wereld, houdt de teugels van de geheele aarde in handen.’
Milton vroeg, of deze gouden Bulle, die als een zoo groot heiligdom beschouwd en bewaard wordt, altijd zoo volstrekt onschendbaar gebleven was. De man haalde met een zeer ernstig gelaat de schouders op. ‘Ik versta u,’ hernam Milton. - ‘Deze Bullen en alle andere Privilegien en Handvesten hebben niet veel kracht, als zij tegen de scherpte van het zwaard eens overweldigers moeten kam-
{==38==} {>>pagina-aanduiding<<}
pen.’ ‘Helaas!’ zeide de man, ‘gij hebt gelijk; mijn Heer! Op alle de artikelen van deze Bulle werden bijna uitzonderingen gemaakt. - Zelfs gebeurt het, dat men deze stad als de plaats, der kiesvergadering, waartoe dezelve volstrektelijk vastgesteld is, voorbijgaat, en andere steden, die eer en dat voordeel vergunt. Mentz, Aken, Regensburg en Augsburg hebben (niettegenstaande deze gouden Bulle) meermalen daartoe gediend, tot vernedering en schade van deze goede stad.’
Maurits grimlachte over de bedenkelijke houding, die deze man bij dit alles aannam: en luisterde Milton in: ‘De voornaamste steden van mijn vaderland hebben ook kostelijke voorregten en privilegien op sijn fransijn geschreven, en van kostelijke zegels voorzien, maar het mogt haar, ten tijde van Koning Philips, niet veel baten, zich daarop te beroepen. Ja mijn vader heeft mij meermalen gezegd, dat hoeveel sommigen met de Unie van Utrecht op hebben, hij echter ducht, dat, als het 'er op aankwam, noch de Prins noch de Staten zich aan dezelve veel bekreunen zouden, daar hun, die de magt in handen hebben, niets gemakkelijker valt, dan zoodanige uitleggingen aan de grondwetten van een' Staat te geven, als het schijnbaar of wezenlijk belang des volks of de willekeur hun inboezemt.’ Met vriendelijke dankzegging verlieten zij deze kamer, waarin door de gewigtige keuze zoo dikwerf het lot van millioenen menschen in Europa beslist werd.



{==39==} {>>pagina-aanduiding<<}

Derde hoofdstuk.

Na nog een paar dagenrverblijfs te Frankfort, vertrokken zij met een rijtuig naar Mentz langs een' zeer aangenamen weg, loopende over bergen met zeer voortreffelijke wijngaarden beplant, waarover zich Lijnslager en Milton te minder verwonderden, toen zij vernamen, dat zij het dorp Hochheim naderden, schoon Milton opmerkte, dat het onmogelijk was, dat al de wijn, dien men in Engeland voor ouden Hochheimer verkoopt, waarlijk uit dezen oord oorspronkelijk zijn kan, daar de berg, waarop dezelve wast, zoo klein van omtrek is. - ‘Uit het gesprek met den wijngaardenier in de nabijheid van Stuttgard,’ antwoordde Lijnslager, ‘waarop gij geen acht wilde slaan, heb ik reeds vernomen, dat men alleen den naam van Hochheim gebruikt, doch dat in Holland en zeker ook in Engeland de Johannesberger, Schierstyner en Nierstyner wijnen alle mede daarvoor doorgaan.’ - Te Cassel gekomen, lieten zij zich over den Rhijn zetten, en Lijnslager gevoelde eene zeer aangename aandoening, toen hij zich op dien stroom bevond. - Met veel levendigheid gedacht hij nu aan zijn vaderland, en hoe de schuimende golven zich naar die oorden spoedden, waar zich de voorwerpen zijner teederste liefde onthielden; hoe nu eene reis van maar weinige dagen hem van zijne geliefde ouders en Maria afscheidde. Met verrukking beschouwde hij de schoone

{==40==} {>>pagina-aanduiding<<}

gebouwen van Mentz, en deszelfs fraaije ligging, zoo als het zich langs den boord der rivier uitstrekt. De eerwaardige Domkerk verheft zich uit een aantal van lagere torens en gebouwen, terwijl het reeds eeuwen oud slot van den Keurvorst zich ten noorden der stad vertoont, en op den achtergrond zich gebergten amphitheaterswijze verheffen. In de stad gekomen verwonderde zich het reisgezelschap niet weinig, dat de aanzienlijkste gebouwen op de grilligste wijze beschilderd waren met velerlei gedaanten van menschen, dieren en landschappen, terwijl sommigen met afbeeldingen van Bijbelsche geschiedenissen pronkten. Zeer ergerden zich Milton en Lijnslager over deze zoo kwalijk geplaatste sieraden, terwijl Julie en bovenal Guillaume zich niet weinig met deze bespottelijke zamenvoegingen vermaakten. - Zelfs gaf hun dit een onderwerp tot gesprek, toen zij in hun Logement gekomen waren, waarin Lijnslager aanmerkte, dat, schoon in zijn vaderland juist niet buiten huis zulke beschilderingen plaats hadden, hij echter vele huizen had aangetroffen, waarin de schoorsteenen en de wanden opgehaald waren met tegels, elk met eene bijzondere bijbelsche geschiedenis versierd, dikwijl op de onwaardigste wijze voorgesteld en op de allerbijzonderste manier zamengevoegd. Toen zij dienzelfden dag nog de kerk van Ignatius gingen bezoeken, werden zij van zelfs tot dit onderwerp teruggeleid, toen Lijnslager aan Milton deed opmerken, hoe ongerijmd de schilder van den sierlijken koepel zoowel bij Daniël in den Leeuwenkuil, als in de Schipbreuk van Paulus de Mijter en Bisschopstaf te pas gebragt had; en niet

{==41==} {>>pagina-aanduiding<<}

minder ergerden zij zich bij eene uit eene uit marmer gehouwen aflating van het kruis, waar het voornaamste beeldwerk uit marmer gehouwen en met smaak uitgevoerd was, maar het kruis, de ladder en de gordel schitterden van geborduurd goud; dat aan het geheel al het grootsche en treffende ontnam.
Beter waren zij in de Stephanus-kerk gesticht, toen zij bij het schilderstuk van de steeniging vertoefden, en dat Maurits weldra erkende voor een der meesterstukken van den beroemden Goltzius, die, schoon geen geboren Nederlander, echter zich in Holland zoovele jaren had opgehouden, dat hij met regt onder deszelfs kunstschilders mogt gerangschikt worden. Lijnslager herdacht nu met veel genoegen aan zijnen vriend van Dijk, en dit schilderstuk beschouwende, gevoelde hij de waarheid van hetgeen hem van Dijk zoo bij herhaling had ingeboezemd, dat namelijk de studie der Antieken den besten zoo niet eenigen grond legt tot het edele en verhevene. Hij herkende in het gelaat en de houding van den gesteenigd wordenden Apostel die edelheid en juistheid van uitdrukking, zeker door Goltzius, ondersteund door zijn eigen groot vernuft, den Antieken te Rome afgezien. Lijnslager deelde deze waarneming mede aan Milton, die daarop in zekere geestverrukking zeide: ‘Niet alleen, in de schilder- en beeldhouwkunst kunnen de beste lessen bij de Antieken gehaald worden, maar ook in het vak der Dichtkunst en Welsprekendheid. 'Er is in de voortbrengsels der ouden eene eigen oorspronkelijke kracht en eenvoudigheid, die den smaak verheft en veredelt, te vergeefs bij de hedendaagschen ge-
{==42==} {>>pagina-aanduiding<<}
zocht; ja het schijnt mij toe, dat zij het toppunt bereikt hebben van die verhevenheid en smaak, waarvoor de menschelijke natuur vatbaar is, waarom niet alleen Beeldhouwers en Schilders maar ook Dichters, indien zij eenige hoogte bereiken willen, die meesterstukken der oudheid, welke de verslindende woede van den tijd misschien om hunne voortreffelijkheid ontkomen zijn, niet genoeg kunnen beoefenen.’ -
In de stad rondwandelende las Milton op zeker huis de volgende woorden:
Joanni Guttenbergensi

Moguntino,

Qui primus omnium

Literas are imprimendas invenit,

Hac arte de toto orbe bene merenti

Yvo Wittigisis

Hoc saxum pro monumento posuit

MDVIII.
‘Dit is,’ zeide Milton, ‘geen stichtelijk opschrift voor eenen Hollander!’ Maurits hem de beteekenis gevraagd hebbende, vertaalde hij hem den zin van dit opschrift, behelzende, dat Yvo Wittigisis dezen steen in het jaar 1508 tot eene gedachtenis gesteld had, ter eere van Joannes Guttenberg, een' Mentzenaar, die het eerst de drukkunst had uitgevonden, en dat hij zich daardoor bij de geheele wereld verdienstelijk gemaakt had. Maurits betuigde, dat het hem aan genoegzame bewijzen ontbrak, om zijnen Landgenoot Laurens Koster tegen Gutten-
{==43==} {>>pagina-aanduiding<<}
berg te kunnen verdedigen, dewijl dit een geschil was, dat bij de geleerden te huis behoorde. Maar op den volgenden dag de kerk der Franciskanen bezoekende, toonde hem daar Milton een ander opschrift luidende:
Joanni Gentfleisch

Artis impressoriae Repertori,

De omni Natione et Lingua optime merito,

In nominis sui memoriam immortalem

Adam Gelthus posuit.
‘Hier,’ zeide Milton, ‘op dit graf lees ik dat Adam Gelthus dit opschrift ter gedachtenis gesteld heeft van zekeren Joannes Gentfleisch, den uitvinder der Drukkunst, die zich bij alle volkeren en talen daardoor verdienstelijk gemaakt heeft.’ ‘Nu’ antwoordde Maurits, ‘schoon ik geen geleerde ben, begin ik te gelooven, dat mijn' Landgenoot Kosten de eer toekomt, daar de Mentzenaars schijnen te verschillen over hunne Stadgenooten zelve.’ Hierin werd hij nog meerder bevestigd, toen, hij met Milton de Bibliotheek der Benediktijnen bezoekende, men daar de eerste proeven der Drukkunst van Jan Faust, als den uitvinder dier kunst, vertoonde, terwijl weder anderen die aan den grootvader van zekeren Schoeffer toeschreven. ‘Zooveel werk maakt men’ zeide Milton, ‘wie ook de uitvinder der Drukkunst geweest moge zijn, om de uitvinders van groote en nuttige zaken, of de beoefenaars van fraaije kunsten na hunnen dood met praalgraven en gedenkteekenen te

{==44==} {>>pagina-aanduiding<<}

vereeren, die misschien bij hunne tijdgenooten slechts een klein gedeelte van die achting genoten, welke hun in waarheid toekwam. Het kan zijn, dat ik over deze zaak te donker denkt, maar ik schrijf dit toe aan den nijd, die gewoonlijk de levenden vervolgt, omdat zij, de wezenlijk hun verschuldigde hulde ontvangende, te veel boven hunne medeburgers zouden uitblinken, en daardoor eene mate van achting en liefde genieten, te groot, althans in de oogen van zoovelen, die, zonder wezenlijke verdiensten, op achting en liefde aanspraak maken.’ ‘Misschien,’ voegde 'er Lijnslager bij, ‘dat ook vele van die geleerden, kunstenaars en vernusten hunne zwakheden, onaardigheden en gebreken hadden, die hunne tijdgenooten kenden, ja waarvan die zelfs overlast hadden, terwijl aan het nageslacht alleen hunne werken en de uitvloeisels van hun geleerdheid, verstand en vernuft overblijven.’
Na een rijp overleg besloten zij hunne reis nu tot Nijmegen te water voort te zetten, daar hun de togt op den Rijn als allerbekoorlijkst werd afgeschilderd door een' Duitsch koopman, in hetzelfde logement zich met hun onthoudende, welke dikwerf de reis gedaan had, op onderscheidene wijzen, en gaarne met hun van de partij wilde zijn. Deze was een zeer vrolijk man van iets meer dan middelbare jaren. Zijn voornaamste handel bestond in Rijnsche Wijnen, en schoon hij verre was, van een vijand te zijn van eene ruime teug, ging hij de palen der matigheid niet te buiten. Zijn naam was Ernst von Ingelsheim. Het viel hem niet moeijelijk, om onze jonge reizigers

{==45==} {>>pagina-aanduiding<<}

te bewegen, om met hem de reis naar Gelderland te water af te leggen, evenwel onder voorwaarde, dat zij ten minste eenigen tijd in de voornaamste plaatsen zouden vertoeven.
Nu verlieten Lijnslager en Milton met Julie en Guillaume, vergezeld door den Heer von Ingelsheim, het zoo bevallig gelegen Mentz, en voeren in een gemakkelijk vaartuig den Rijn af. Allerheerlijkst en uitlokkendst waren de gezigten, die, van oogenblik tot oogenblik verwisselende, zich aan hunne oogen opdeden. Alle de bergen, bedekt met wijngaarden, waren op de treffendste wijze verlicht door de koesterende zonnestralen, zich bevallig spiegelende in den matig afvloeijenden Rijnstroom, terwijl zich nu en dan aanzienlijke of half vervallen kasteelen, nog de kenschets van vorige grootheid dragende, aan het oog vertoonden, of kleine en grootere dorpen het gezigt op de bogtige rivier veraangenaamden. Lijnslager betuigde aan den Heer von Ingelsheim zijnen dank voor den goeden raad, dien hij hun gegeven had, terwijl zij aan tafel zaten, en de Heer von Ingelsheim den schuimenden Rijnwijn in het glas schonk. ‘Welaan,’ zeide hij, mijn goede Hollander, want gij zijt toch vrolijker, dan de sombere Engelschman, en die twee Zwitsersche kinders, vooral als Julie, die het heimwee al lijkt gescheept hebben, kom laten wij eens helder uit de borst zingen. Ik heb hier een Lied, op den schoonen Rijn, dien wij nu bevaren: hier en daar zijn verrukkelijke Echo's.’ Gaarne, hernam Maurits, en nu hief de Heer von Ingelsheim den beker met Rijnschen wijn vasthoudende

{==46==} {>>pagina-aanduiding<<}

aan en Maurits ondersteunde hem, zooveel mogelijk, bij een gezang, dat hij nooit te voren gehoord had: betuigende de Duitscher tusschen beide, dat hij nooit geloofd had, dat 'er zulk eene goede stem in geheel Holland was. Nadat zij geheel geëindigd hadden, greep hij de hand van Lijnslager met groote hartelijkheid, zeggende: ‘Gij hebt waarachtig eene zoo schoone stem, dat, als mijn Keurvorst, die een groot vriend van een fraai kerkgezang is, u, hoorde, hij u zeker een goed jaarlijksch inkomen zou doen bieden, zoo gij u als zanger in zijne kapel wilde verbinden. Ik ben waarachtig blij, dat ik uwen Engelschen reisgenoot heb zien lagchen. 't Was wel wat pijnlijk, maar, als de aangezigten eens het lagchen verleerd hebben, dan is het, of zij betooverd zijn. Zeg mij eens lieve jonge juffrouw (zich tot Julie wendende): gij hebt zoo een lief mondje, maar gij kijkt altijd zoo effen, als een nonnetje. - De treurigheid is eene besmettelijke ziekte. Ik wed, dat uw broêr Guillaume ook veel lustiger zou zijn, als hij u ook vrolijker zag. Vrolijkheid, lief kind! is de balsem van dit leven.’
Lijnslager merkte hier op aan, dat dan de Franschen hem bijzonder moesten gevallen.
Von Ingelsheim. Ja en neen! Knijzers zijn zij in het geheel niet, dat sta ik u toe, maar ik maak een groot onderscheid tusschen vrolijkheid en vrolijkheid. Al dat luidruchtige, dat gemaakte, dat vele Franschen meestal, als zij vrolijk zijn, hebben, althans de stedelingen, is de ware vrolijkheid niet. Die zit dieper als de oppervlakte. Die zit op den

{==47==} {>>pagina-aanduiding<<}

bodem van het hart. Die komt voort uit een gezond gestel en een goed geweten. Ware vrolijkheid bestaat eigenlijk niet in lagchen, zingen en huppelen, al die fratsen kan men door kunst nadoen. - Neen! maar lagchen, zingen en dansen moeten uit ware vrolijkheid van gemoed voortvloeijen. - Onthoud het, jonge vriend! van een' man, die veel gezien en zijn halve leven bijna op reis heeft doorgebragt, dat 'er geen beter aanbevelingsbrief bij onbekenden is, dan een opgeruimd en vrolijk gelaat... doch het moet met het hart zamenstemmen...
Lijnslager. Maar hebt gij dan nooit tegenspoeden gehad?
Von Ingelsheim. Denkt gij dan, dat ik geen mensch ben, of een zoo zonderling gunsteling van die dartele en wispelturige Dame, die allerhande narrepotsen in het hoofd heeft, dat zij mij nooit haar' rug zou hebben laten zien. In het geheel niet! In het geheel niet! Maar ik zal u niet lastig vallen met eene optelling van eenige der onaangenaamheden, die mij bejegend zijn. Het is dwaasheid zich bijzonder te bedroeven over die ongemakken en rampen, die wij met alle menschen gemeen hebben, of die welke onze natuur medebrengt. Ongewone rampen zijn meestal kort van duur, en daarin vertroosten de menschen ons nog al meest. Ik heb 'er altijd mijn werk van gemaakt, om aan de wereld, al ziet zij eens wat zwart, die witte en heldere punten te zoeken, die 'er nog overschieten; en het hapert aan den mensch, als hij die niet vindt. Ik heb gevonden, dat de meeste menschen, die droefgeestig of zwaarmoedig zijn, zulks het minst zijn over rampen, die

{==48==} {>>pagina-aanduiding<<}

hen dadelijk treffen, maar meest uit eene noodelooze vrees voor mogelijke ongelukken, of omdat zij niet zoo gelukkig zijn, als zij zich verbeelden, dat zij zouden kunnen of behooren te wezen.
Terwijl zij over dit onderwerp spraken, naderden zij een oud eilandje waarop een vervallen kasteel vierkant van gedaante. ‘Het schijnt,’ zeide von Ingelsheim, ‘dat dit kasteel uwe aandacht eenigzins opwekt, maar als ik u den naam noem, vertrouw ik, dat gij 'er nog wel eens naar zien zult. Het wordt gemeenlijk de Rottentoren geheeten.’ - Dat is wel een zeldzame naam, zeide Guillaume.
Von Ingelsheim. Ja! en zoo de vertelling waar is, die 'er wegens het op dezen toren gebeurde gedaan wordt, zou dat nog wel iets wonderlijker zijn. Zoo het het gezelschap niet verveelt, wil ik wel verhalen, wat ik 'er van gehoord heb. - In de tiende Eeuw moet 'er zeker Aartsbischop, Hatto de tweede, bijgenaamd Bonosi, geweest zijn in deze streken. Van dezen man worden vele ongehoorde staaltjes van wreedheid verhaald. Om 'er u maar een op te noemen: bij gelegenheid van eenen zwaren hongersnood liet hij een groot aantal arme menschen in eene schuur bij een komen. Deze lieden verwachtten waarschijnlijk, dat zij eenige uitdeeling van spijs zouden ontvangen, maar de wreedaard, zoo de geschiedenis. de waarheid spreekt, liet den brand in de schuur steken, en op deze wijze die armen omkomen. Hoezeer hij door zijne wreedheid gevreesd was, kon een zijner hovelingen niet nalaten eene aanmerking over het harde lot van deze lieden te maken. ‘o,’ Antwoordde hij, ‘het is immers maar een onnuttig ongedier-
{==49==} {>>pagina-aanduiding<<}
te, dat tot niets strekt, dan om het brood, dat fatsoenlijke lieden toekomt, op te eten.’ Hij woonde toen in een zeer prachtig paleis aan den Rijn. Daar nu, verhaalt men verder, dat kort na deze geschiedenis eene zoo groote menigte ratten in zijn ververblijf kwam, dat hij geene kans zag, welke moeite hij aanwendde, om dezelve uit zijn vertrek en van zijne tafel of van zijne bedden te houden. Door deze landplage zoo onzet en bevreesd geworden, (want meestal zijn groote en kleine wreedaards van eenen vreesachtigen aard) besloot hij, om den Rijnoever te verlaten, en naar dezen toren zijne toevlugt te nemen. Hij vlugtte dan naar denzelven - doch, daar maar naauwelijks gekomen, zwommen hem de ratten na en bezochten hem in groote menigte op zijn kasteel. De vertelling voegt 'er bij, dat zij hem verslonden. Hoe daartoe evenwel ratten in staat geweest zijn, betuig ik u gaarne niet zoo volkomen te begrijpen.
Julie en haar broeder zaten te ijzen onder dat verhaal; Milton hoorde het zeer onverschillig aan en Lijnslager grimlachte. ‘Sprookjes, sprookjes,’ zeide Milton, ‘die men verdicht, om oude vrouwen en kinderen vervaard te maken: want hierin zou eene bijzondere straf des hemels moeten gezocht worden.’
Von Ingelsheim. Nu, naar mijne gedachten, had die Aartsbisschop wel wat bijzonders verdiend, daar hij die ongelukkige arme menschen zoo wreedaardig had laten verbranden.
Milton. Ik stem toe, dat dit zeer wreed en slecht gehandeld was. Hij had daarenboven de dwaas-
{==50==} {>>pagina-aanduiding<<}
heid nog, van zijne gevoelens te zeggen. Maar hoevele van zijne soort zijn 'er, die dezelfde denkbeelden koesteren, maar zoo verstandig zijn, dat zij dezelve zwijgen. Doch als men hunne handelingen nagaat, die toch maar de uitvloeisels van hunne gedachten en overleggingen zijn, dan is het zonneklaar, dat zij de armen en geringen, zoo niet alle overige klassen van menschen buiten zich, geschapen achten, om dienstbaar te zijn aan hunne vermaken en behoeften, daar zij, op allerhande wijzen, hen ook gereedelijk opofferen, zoodra zich de gelegenheid aanbiedt.
Maurits Lijnslager. Zoudt gij dan van gevoelen zijn, mijn Heer! dit vertelseltje aan eene zijde gesteld, daar het zoovele teekenen van een sprookje draagt, dat nooit aan dezen of genen wreedaard op eene zigtbare wijze een afschrikkend blik van des Hemels afkeuring gegeven wordt.
Milton. Ik bepaal niet, wat 'er van tijd tot tijd aan deze of gene booswichten en wreedaards geschied is: daar het zoo moeijelijk valt, om te onderscheiden, hier begint de straf des Hemels, en daar is het ongeluk slechts een gevolg van het algemeen beloop der dingen. Maar ik houde het, in ons tegenwoordig bestaan, voor zeer gewaagd, om deswegens iets vast te stellen. Doch dit is zeker en boven alle twijfeling, mijns achtens, verheven, dat elke wreedaard groot of klein, elke verachter der geringen, elke verdrukker van zijne medemenschen, van tijd tot tijd knagingen in zijn geweten gevoelt, die misschien nooit krachtiger en eenvoudiger kunnen beschreven worden, dan onder het beeld van een' worm, die nooit sterft.

{==51==} {>>pagina-aanduiding<<}

Von Ingelsheim. Kom, kom! gij wordt al weêr zoo somber, mijn Heer! Ik had niet verwacht, dat deze vertelling, die ik eenvoudig uit tijdkorting deed, gelegenheid geven zou tot zulke ernstige gesprekken. Zie liever, daar wij deze bogt omkomen, de oude stad Coblentz en daartegenover het sterke Slot Ehrenbreitstein; - zie, hoe de Moezel hier in den Rijn stort... Beschouw eens dat hooge en sterke Slot Ehrenbreitstein, gebouwd op den top van een rots, achthonderd voeten boven het water uitstekende.
Lijnslager. Hebt gij ooit dat Slot bezocht?
Von Ingelsheim. Meer dan eens. Het levert niet zeer vele bijzonderheden op, dan dat het door onderaardsche gangen gemeenschap heeft met de stad Coblentz. Wel bezet is het zeker zeer moeijelijk, zoo niet onmogelijk, hetzelve anders dan door den honger te overwinnen. Het aanmerkelijkst, dat ik 'er verder op gezien heb, is een stuk kanon, dat voor het grootste van geheel Europa gehouden wordt. Het weegt driehonderd kwintalen en schiet een' kogel van honderd tachtig ponden tot Andernach, dat is tusschen de drie en vier uren verre. Twee griffioenen staan op hetzelve, waarom het ook den naam van Vogel Grijp draagt. 'Er staat op te lezen: ‘Vogel Greif heis ich, meinen gnädigen Herrn von Trier dien ich; soo 'er mich heitst gewalden, da wil ich dorn und mauren inspalten. Simon gos mich 1528 (*).’ Het gezigt van deze hoogte is allertreffendst. Aan den noord- en den

{==52==} {>>pagina-aanduiding<<}

zuidkant ziet men de rivier tusschen de bergen kronkelen, terwijl 'er twee eilanden aan den voet van de rots zelve liggen, elk in zijne soort zeer schilderachtig en van een klooster voorzien. - Ten oosten ligt de stad, en duidelijk zag mijn oog in het westen de bergen van Lotharingen liggen. Achter de stad Coblentz vertoont zich op eenen hoogen en boschrijken berg het Karthuizer klooster, terwijl meer dan dertig grooter en kleiner dorpen zich aan het oog opdoen; en de Landhuizen, hier en daar verstrooid liggende, aan het geheel eene aangename verscheidenheid bijzetten. Maar laten wij morgen ochtend het Karthuizer klooster gaan bezigtigen; van daar is een niet minder, fraai uitzigt, dan van het Slot Ehrenbreitstein. Doch wij zullen dit zeer vroegtijdig waarnemen, eer dat Julie bij de hand is, want de Karthuizer Monniken staan niet toe, dat 'er vrouwen in hun Klooster komen.
Nu te Coblentz aan wal gestapt zijnde, bezagen zij die aloud te stad, welke haar' naam verschuldigd is aan de zamenvloeijing van den Moezel en den Rijn, en den volgenden morgen reeds vroegtijdig trok Lijnslager met den Heer von Ingelsheim, Milton en Guillaume naar het zoo voortreffelijk gelegen klooster der Karthuizers. Zij gingen den zacht hellenden bergtop op, en verkregen van den Portier toegang in het klooster; en mede tot de kruiskapel bij hetzelve gelegen. Lijnslager en Milton beschouwden met een innig medelijden de ruwe kloosterbroeders in het bezit van eene zoo aangenaam gelegen woning. Geen woord, dan volstrekt noodzakelijk, kwam 'er zelfs uit den mond van den Portier. Met verrukking be-
{==53==} {>>pagina-aanduiding<<}
schouwden zij nu het gezigt, op gisteren door den Heer von Ingelsheim hun beschreven, en hij verzekerde hun, dat dit gezigt nog den voorrang boven dat van Ehrenbreitstein verdiende. Toen zij het klooster verlaten hadden, vroeg Lijnslager den Heer von Ingelsheim, hoe het toch kwam, dat in een zoo verrukkelijk oord zulke sombere menschen, als Karthuizer Monniken, geplaatst waren. ‘Mij is wel verhaald’ antwoordde von Ingelsheim, ‘dat 'er Benedictijner Monnikken en daarna Koorheeren gewoond hebben; maar dat de bekoorlijkheid der plaats die minder gestrenge Heeren tot een zoo losbandig leven schijnt verleid te hebben, dat 'er reeds bijna twee Eeuwen deze strenge Karthuizers zijn geplaatst geworden.’
Lijnslager. Het gezigt van zulk een' Karthuizer Monnik is waarlijk genoeg, om de vrolijkheid uit een menschelijk hart te verdrijven.
Von Ingelsheim. Ja, schoon ik Katholijk ben, wil ik wel bekennen, dat ik nooit eenige geschiktheid gehad heb, om een Karthuizer Monnik te worden. Hun voorkomen en ruwe kleeding zijn nog het minste, maar begrijp eens, welk een ellendig leven zij leiden. Zij eten nimmer vleesch. Op feestdagen gebruiken zij niet dan water en brood.
Lijnslager. Hoe is het mogelijk, dat de mensch zich ooit in het hoofd gehaald heeft, dat hij door zichzelven zoo allerdeerlijkst, te pijnigen, aan het oogmerk van God beter zou voldoen, dan door een redelijk genot van de ruime gaven der schepping.
Von Ingelsheim. 'Er is naauwelijks een denkbeeld te maken, hoe verre het de Karthuizers trek-
{==54==} {>>pagina-aanduiding<<}
ken met hunne onthouding van het gebruik van vleesch; ja zelfs van de gedachte aan hetzelve. In Spanje worden in Karthuizer kloosters schilderstukken gevonden, waarin het laatste avondmaal van Christus is afgebeeld; en in plaats van het paaschlam heeft de schilder, ten wille van de Karthuizer broeders, een' grooten visch in den middelschotel geschilderd.
Milton. Zij zullen met alle die dwaze onthoudingen en niet geëischte kwellingen van zichzelve, nog altijd op eenen zeer grooten afstand blijven van het zacht en beminnelijk karakter van den Zaligmaker der wereld. Als het pas gaf, deelde die in de genoegens en vreugde der aarde, en in de gezelligheden der zamenleving. Welke oogen zou een Karthuizer Monnik opslaan, als hij den Stichter van het Christendom, omringd van goede vrienden en vriendinnen, aan eenen bruiloftsdisch zag deelen in de verrukkingen van twee jeugdige elkander beminnende harten... Hoe schuins zouden die vrouwenhaters hem aanzien als hij, in het huisgezin van Lazarus, met de zusters Maria en Martha als de vriendinnen van zijn hart verkeerde.
In Coblentz teruggekeerd, was Lijnslager nog te vol van het akelig denkbeeld van de Karthuizer broeders, of hij moest bij Julie, die zich nu gereed gemaakt had, om de reis van Coblentz verder te vervolgen zich nog eens lucht geven over die ellendige zelfkwellers, verzoekende echter den Heer von Ingelsheim verschooning, daar dit geenszins voortkwam uit een' geest van onverdraagzaamheid jegens de Roomsche kerk. De Heer von Ingelsheim gaf hem te verstaan, dat hij, schoon een goed Katholijk,

{==55==} {>>pagina-aanduiding<<}

een te groot vijand van alle uitersten was, om te kunnen gelooven, dat eene wereld van Karthuizer-broeders eene wenschelijke zaak zou zijn.
Door de Schippers gewaarschuwd zijnde, ging het gezelschap weder scheep, en vermaakte zich even als den vorigen dag met de gedurig afwisselende, en door de afwisseling nimmer vervelende gezigten. Men nam in overweging om te Bonn aan te leggen, doch, daar de Heer von Ingelsheim juist geene zeer voordelige beschrijving der stad van binnen gaf, hoe schoon zich dezelve aan den Rijnkant met hare ommestreken voordeed, besloot men de reis naar Keulen voort te zetten, om die aloude en alom beroemde stad naauwkeurig te bezigtigen. Bij de nadering van Keulen waren zij allen ontzet over het aanzienlijk getal van torens, hetwelk echter minder verwondering verwekte, toen von Ingelsheim het gezelschap herinnerde, dat die stad den naam droeg van de Heilige Stad, uit hoofde van het groot getal Godsdienstige gestichten en bijzonder die van de Heilige St. Ursula en van de kapel der Drie Koningen. Naauwelijks had Maurits zijn' voet aan wal gezet, of hij ontmoette eenen Hollander Willem Koorndijk, een koopman in Hout uit Dordrecht, dien hij meermalen te Amsterdam aan de Beurs gesproken had. Hoe aangenaam was het Lijnslager, na zoolang geheel geene landgenooten gezien te hebben, deze kennis te ontmoeten. Zij waren oogenblikkelijk, schoon zij van te voren slechts bekenden geweest waren, goede vrienden; de Heer Koorndijk gaf Maurits te kennen, dat hij een uitstapje naar Keulen gedaan had, uit hoofde, dat het Houtvlot, waarmede hij van bo-
{==56==} {>>pagina-aanduiding<<}
ven gekomen was, bij Dusseldorp was vastgeraakt. Hij was voornemens nog dien dag naar Dusseldorp terug te keeren, en noodigde Lijnslager uit, om hem te vergezellen, en met het Houtvlot af te drijven, waarvan hij zich niet dan eene aangename reis kon voorspellen. Maurits verhaalde hem, hoe hij zich in gezelschap bevond, en het geleide op zich genomen had van twee Zwitsersche jonge lieden. Evenwel liet de Heer Koorndijk niet af, voor dat Lijnslager hem beloofd had, dat, wanneer zij het vlot inhaalden, hij dan met zijn gezelschap op hetzelve zou overstappen. Ook vond Maurits te Keulen een' brief uit Holland en een' van zijnen vriend van Dijk. De eerste was van zijnen vader, die hem van de voortduring van zijnen welstand en deszelfs moeder verwittigde, en als naar gewoonte strekte, om hem eenige wissels over te maken. Hoe aangenaam dit berigt aan Maurits was, geen woord wegens Rotterdam of Maria van Vliet daarin aan te treffen, maakte denzelven voor hem minder belangrijk. Ondertusschen las hij met veel genoegen, hoe zijn vader, bij gelegenheid, dat Prins Maurits eene bezoek aan Amsterdam gegeven had, en op eene zeer plegtige wijze door de Nieuwe Akademie was ingehaald, zich herinnerd had, met welk een genoegen hij met zijn' nu uitlandigen zoon het leggen van den eersten steen dier Akademie had bijgewoond, en alle de plegtigheden, welke op die steenlegging gevolgd waren. 'Er was een Treurspel van den beroemden Hooft gespeeld, toen de Prins in de Akademie was, namelijk zijn Gerard van Velsen.
Van Dijk schreef hem, dat hij weder op het punt

{==57==} {>>pagina-aanduiding<<}

stond, om een reisje naar Bologne te doen, en daar nu de hatelijke Rosario zeker geene nieuwe aanslagen op hem zou wagen, stelde hij zich zeer aangename dagen voor bij Signora Farfalla. Hij schreef hem mede dat hij van zijnen Leermeester Rubbens eenen brief ontvangen had, welke met niet weinig genoegen sprak over de uren, die deze in het gezelschap van Maurits had doorgebragt. Een en ander werkte zamen, om hem in eene vrij goede luim te brengen, en te bewaren voor die treurige gemoedsgesteltenis, welke de somberheid der stad Keulen in den geest van Milton opwekte. Het eerste, dat zij op geleide van den Heer von Ingelsheim bezochten, was de kerk van de Heilige Ursula. Eer zij dezelve intraden, werden hun met veel eerbied verscheiden Reliquien vertoond, en wel in grooter hoeveelheid, dan Lijnslager die nog ergens hij elkander had aangetroffen: een klein stukje van het kruis; twee doornen uit de doornekroon van Christus; een rijsje uit eene der roeden, met welke hij gegeefeld werd, een stuk van zijnen purperen mantel, en een der vaten, waarin hij het water op de Bruiloft te Cana in wijn veranderde enz. De grond, waarop en de plaats, waar zij zich bevonden, beletten Lijnslager eenige aanmerking te maken, dan alleen door nu en dan Milton aan te zien. Moeijelijker hadden zij het nog, om geheel te zwijgen, toen zij de kerk van alle kanten met doodsbeenderen en doodshoofden behangen zagen, even eens als men in tuighuizen de wanden met allerhande soorten van geweren bedekt ziet. Sommige hoofden waren in zilveren kassen opgesloten, andere verfierd met vergulde borststukken, weder an-
{==58==} {>>pagina-aanduiding<<}
deren met kappen van goud gebloemde stoffe, waaronder 'er sommigen van karmozijn fluweel, geborduurd met edele gesteenten. Julie zag Maurits met groote verwondering aan, bij de wonderbare verklaring, die een oppasser van de kerk deswegens gaf. Lijnslager wenkte haar, dat zij zwijgen zou. Maar Milton, die met een' donkeren blik dezen afzigtigen toestel van het bijgeloof beschouwde, kon niet nalaten den leidsman, die van deze overblijffels zooveel wonderbare zaken vertelde, te vragen, of hij wel verzekerd was, dat dit alle waarlijk geraamten van volwassen menschen waren, dat hem sommige beenderen zoo buitengemeen klein voorkwamen. Nadat deze zich gekruist en gezegend had over zulk eenen twijfelaar, voegde hij Milton toe. ‘'t Is buiten allen twijfel, mijn Heer! dat dit de beenderen en overblijffels zijn van St. Ursula en hare elfduizend maagden. Zie hier tot een bewijs den haarbos van hare nicht Arthima. Schoon daarvan menig vrome pelgrim een lokje knipt, dezelve blijft altijd aangroeijen. Ik sta u borg, het zijn de beenderen en hoofden van de elfduizend Maagden van St. Ursula. Ik hoop niet, mijn Heer, dat gij zoo ongeloovig zijt als zeker Chirurgijn; hij was een kundig man, maar begrijp eens, welk eene goddelooze stoutheid hij durfde zeggen, en staande houden (God en alle de Heiligen vergeven het mij, dat ik het zeg!) dat 'er onder deze heilige beenderen zelfs verscheiden dijebeenderen van groote honden gevonden werden. Maar het is hem ook zuur opgebroken. De hooge raad van Keulen heeft, om erger voortekomen, hem de stad uitgebannen. - En

{==59==} {>>pagina-aanduiding<<}

als ik u de mirakelen verhaal, mijne Heeren, die hier hebben plaats gehad, o dan zult gij van verbaasdheid uwe handen ineenslaan. Gij kunt het hier op een' pilaar lezen, hoe een kind, hier begraven, toen die elfduizend maagden gemarteld werden, daardoor in zijn graf zoo ontrust raakte, dat het dadelijk daar uit verrees en geheel met bloed besprenkeld was. Eene sneeuwwitte duif in deze kerk gevlogen, terwijl de heilige Cunibertus de mis las, wees hem de beenderen van die Heilige Maagd aan, die nu nog afzonderlijk bewaard worden. Ja, men is zelfs genoodzaakt geweest, om het lijk van een' onecht persoon, in deze kerk begraven, naar elders over te brengen, want de kist begon van zelfs uit het graf op te rijzen, daar de heilige maagden het bijzijn van een' zoo onheiligen bastaard niet konden dulden...’ ‘Genoeg, genoeg wonderen!’ riep Milton, en wenkte Lijnslager om de kerk van St. Ursula te verlaten, en op straat gekomen, zeide hij tot Maurits: ‘Ik walg reeds zoodanig van deze buitensporige bijgeloovigheden, dat ik aarzel, om u naar de Domkerk te vergezellen.’ Von Ingelsheim en Lijnslager haalden hem echter over, om dat prachtig gebouw meer dan van buiten te beschouwen, waaraan niet minder dan tweehonderd vijftig jaren gebouwd was, en dat echter nooit was voltooid geraakt. Alleen het koor is geheel volbouwd. Het altaar is van zwart marmer van de fijnste soort, en men kan tot hetzelve langs alle zijden opklimmen. In dit koor zou de Heilige Engelbert, reeds onder Keizer Diocletianus gemarteld, begraven liggen - maar welke

{==60==} {>>pagina-aanduiding<<}

graftombes zich ook verder in deze kerk vertoonden, en hoe vele kostbaarheden, niets van dat alles haalde bij de kapel van de Drie Koningen, of Wijzen uit het Oosten. Een soortg lijke uitlegger, als zij hadden aangetroffen in de kerk van St. Ursula, verhaalde hun, hoe door Helena de moeder van Constantijn den grooten deze overblijfsels uit het Heilige Land naar Konstantinopel gevoerd waren, hoe zij van daar naar Milaan waren overgebragt, en toen Keizer Barbarossa Milaan liet plunderen, hij echter dezelve gespaard had, en aan den Aartsbisschop Renauld van Dasfeld voor zijne bewezen diensten ten geschenke had gegeven, en dat zij eindelijk in de twaalsde Eeuw, door Philippus van Heinsberg, Groot Proost van de oude Hoofdkerk, op die plaats gebragt waren, waar tegenwoordig de Dom gebouwd is. - Onze reizigers zagen de ligchamen van deze Wijzen liggen in eene reliquiekas met goud ingelegd. Door eene opening met zeer kunstige tralien aanschouwden zij de hoofden dezer koningen, hangende, boven alle drie, eene kroon van louter goud rijkelijk met diamanten bezet. De omleider verhaalde bij deze gelegenheid een aantal mirakelen door deze drie koningen gewrocht. Verbaasd over de verzameling van schatten, die het bijgeloof hier had bijeengebragt, verlieten zij ook de Domkerk, en Lijnslager zoowel als Milton waren meer dan voldaan over hetgeen zij in die beide kerken gezien hadden. Maurits kon voor den Heer von Ingelheim niet verbergen, dat het hem jammer deed, dat zooveel schats, als in de aarde begraven, geheel buiten omloop en renteloos gehouden werd, daar men toch,

{==61==} {>>pagina-aanduiding<<}

al eens ondersteld, dat alle de mirakelen waarheid waren, die 'er van verhaald werden, niet kon onderstellen, dat de Heiligen, welke nu niets meer met de rijkdommen en schatten dezer aarde te stellen hebben, met eene offerande van zoovele kostbaarheden en zulk een' zwierigen opschik en tooi zouden gediend zijn. De Heer von Ingelsheim antwoordde: ‘Ja, mijn Heer! dat mogen de Priesters en Heiligen zelve verantwoorden. 'Er zijn in het geloof zoovele geheimzinnigheden, die ik niet kan verklaren; ik houd mijn hoofd te goed, om 'er dat mede te breken, en mijn' tijd te kostbaar, om 'er dien aan te verspillen.’ ‘Zie mijn Heer! zie mijn Heer von Ingelsheim! zeide Guillaume den Heer von Ingelsheim bij de hand grijpende; ‘Wat beteekenen die zes paardenkoppen, die boven uit dat huis kijken?’ - Als de Heeren Lijnslager en Milton niet al te moede zijn van vreemde historien te hooren, zeide von Ingelsheim, zal ik, als wij in het Logement terug gekomen zijn, daarvan de oorzaak verhalen.’ - Welras bereikten zij hetzelve, en de Heer von Ingelsheim hield woord aan Guillaume, en verhaalde hem en 't gezelschap: ‘'Er werd, zoo mijn geheugen mij niet bedriegt, in het jaar 1570 of daaromtrent eene Burgemeesters vrouw van deze stad met een' gouden ring aan haren vinger begraven. De doodgraver, die dit gemerkt had, begaf zich den volgenden nacht naar het graf, haalde de kist 'er uit, met oogmerk, om dien ring te stelen. Maar hij had maar even de hand van het lijk aangegrepen, of hij ontdekte, dat zijne hand gedrukt werd. Hij ontstelde zoo-
{==62==} {>>pagina-aanduiding<<}
danig, dat hij, zonder een enkel woord te spreken, en zelfs vergetende, om de kerk te sluiten, dezelve uitvlugtte. Ondertusschen had de schijndoode vrouw krachten genoeg, om zich uit de kist te redden, en de kerk verlaten hebbende, begaf zij zich naar hare woning, en klopte aan de deur. De knecht vroeg door de tralien, wie 'er klopte, en in weinige woorden gaf zij te kennen, wat haar was overgekomen, hem smeekende, om hoe eer zoo beter de deur te openen. De knecht schrikte hierop geweldig en hield dit voor niets anders dan een spook. In plaats van de deur te openen vliegt hij naar zijnen Heer. Deze was zoo ongeloovig, als zijn knecht en zeide daarop, dat hij eer gelooven zou, dat zijne karos met zes paarden op zijn' zolder zou komen - en - nu komt eigenlijk het wonderbaarlijke aan - en meteen kwam de karos met zes paarden de trappen op. De Burgemeester was zoo doodelijk verschrikt, dat hij niet kon spreken; de knecht lag in zwijm op den zolder, en de gewaande overledene stond ondertusschen op de stoep van koude te klappertanden. Eindelijk evenwel liet men haar in. Men bragt haar bij het vuur en zij bekwam geheel, zoodat zij na dien dag nog zeven jaren leefde. Ik heb zelf in de kerk der Twaalf Apostelen het stuk linnen gezien, door deze vrouw, na haren schijndood vervaardigd.’ - ‘En de paarden,’ vroeg Guillaume, ‘waar bleven die?’
Von Ingelsheim. Wel deze werden den volgenden dag met takels weder naar beneden gelaten. -
Milton en Lijnslager konden hun lagchen bij

{==63==} {>>pagina-aanduiding<<}

deze vertelling niet bedwingen en nog minder, toen Guillaume zeer eenvoudig zeide: ‘Ik geloof het, niet, mijn Heer von Ingelsheim.’
Von Ingelsheim. Ik ook niet, Guillaume.
Maurits. Maar evenwel de afbeelding der paarden hebben wij duidelijk gezien.
Von Ingelsheim. Misschien zal die niet meer bewijzen, dan dal 'er eenmaal een stalhouder gewoond heeft, die ten blijke, dat hij paarden verhuurde, deze houten paarden heeft uitgestoken.
Milton. Ik ben verblijd, Maurits, dat gij voornemens zijn, om morgen reeds weder deze stad te verlaten.
Maurits. Waarom? Mij dunkt, wij zien en hooren hier meer wonderen in één uur, dan men anders bijna op eene geheele reis opdoet.
Milton. 't Kan zijn, dat gij u daarmede vermaakt, mij bedroeft het, dat de menschen nog in zulk eene diepte van bijgeloof en onkunde verzonken liggen. Ik zeg dit te vrijer in tegenwoordigheid van den Heer von Ingelsheim, die de verschijning der paarden zoodanig heeft voorgesteld, dat het zonder zijne betuiging duidelijk was, dat hij aan dezelve zoo weinig gelooft, als wij, maar ik vrees toch, dat 'er in Keulen nog wel menschen gevonden worden, die 'er geloof aan slaan...
Von Ingelsheim. Die 'er iemand, welke blijken durfde te geven van 'er aan te twijfelen, om zouden dood slaan, en denken een goed en vroom werk te verrigten, terwijl zij 'er zelfs met plaisier zich voor zouden laten martelen.
Maurits. Als ik niet in eene zoo goede luim ge-
{==64==} {>>pagina-aanduiding<<}
bragt was, door de brieven, die ik ontvangen heb, zou ik inderdaad 'er zoo somber onder kunnen worden, als Milton.
Von Ingelsheim. Ik heb 'er niets tegen mijne Heeren, dat wij morgen van hier vertrekken. Keulen, zoo eenige stad, zou in staat zijn, om mijne vrolijkheid uit te dooven. Het was in vroeger tijd eene van de eerste koopsteden van Europa, maar, ik schaam mij bijna, dat ik het zeggen moet, hoe meer het een verblijf van geestelijken geworden is, hoe meer 'er de geest van den koophandel is uitgebluscht geraakt.
Maurits. Ja, de vrije geest van den koophandel kan zich geheel niet met de begrippen van het bijgeloof vereenigen. Het bijgeloof, dat zich allerhande grillen en inbeeldingen in het hoofd haalt, en bevreesd is voor zijne eigen schaduw, is ongeschikt voor het stoute en kloeke, dat in de meeste bedrijven des levens en vooral in den koophandel te pas komt.
Milton. Ik ben het volkomen met u eens, en heb 'er niets bij te voegen, dan dat bijgeloof en dweeperij den mensch tot eenen beuzelgeest verlagen, die zelfs anders groote Geniën in het vak der schoone kunsten belemmert, om die vlugt te nemen, waartoe hunne aanleg strekken zou. - Alles, alles is hier met eenen duisteren en droevigen nevel omgeven. Het zou mij onmogelijk zijn, om hier in eene luim te raken, waarin ik in staat zou zijn, om mijne verbeelding bot te vieren en die verrukking te ontwaren, die ik op de Alpen bespeurde, waar ik den God der Natuur, en niet den afgod der Geestelijkheid, aanschouwde.

{==65==} {>>pagina-aanduiding<<}

Reeds vroegtijdig vertrok het reisgezelschap den volgenden dag naar Dusseldorp. Eerst vermaakte zich hetzelve met de aangename verscheidenheid van gezigten, doch, nadat zij Mulheim voorbij gevaren waren, verloor de Rijn zijn bevallig aanzien, daar alles een veel eentooniger gelaat aannam, zijnde eene eenzelvige watervlakte door geene vruchtbare gebergten, gelijk boven Keulen, omgeven. De breedte van den stroom en de vlakkere landstreek veroorzaakten zelfs, dat de wind hier meer zijne kracht op het vaartuig uitoefende en Julie herinnerde Maurits het gevaar, waarin zij zich op het Zuricher Meer bevonden hadden. Doch daar de wind gunstig was, veroorzaakte dit, dat men niettegenstaande de vele wendingen en bogten der rivier, na weinige uren varens de stad Nuis in het oog kreeg. ‘Het zal niet lang duren,’ zeide de Heer von Ingelsheim ‘of ik zal het gezelschap welkom heeten te Dusseldorp. - In vroeger tijd plagt de stad Nuis aan de rivier zelve te liggen, maar daar de Rijn eenigzins zijn bed veranderd heeft, is die stad van de voordeelen van den koophandel, die deze ligging veroorzaakte, beroofd geworden, en Dusseldorp,dat voorheen, zoo als de naam nog aanwijst, slechts een dorp was aan het riviertje den Dussel gelegen, heeft de Meeste voordeelen aan zich getrokken.’ Naauwelijks was het vaartuig de bogt van den Rijn bij het dorpje Ham omgevaren, of van verre zag men de rivier voor de stad Dusseldorp, met een houtvlot bedekt. Op een' afstand meenden Lijnslager en Milton, dat zij een eiland zagen, maar welras onderrigtte hun de Heer von Ingels-
{==66==} {>>pagina-aanduiding<<}
heim, dat dit waarschijnlijk het houtvlot was, waarvan de Heer Koorndijk met Lijnslager gesproken had. Daar het uit de beweging op het vlot bleek, dat hetzelve bijna weder los geraakt was, en ieder en bovenal Maurits zich 'er zeer op gesteld betoonde, om toch eenigen tijd op hetzelve door te brengen, besloot men Dusseldorp te laten liggen: dan, daar de Heer von Ingelsheim in die stad bijzondere zaken te verrigten had, nam deze van het gezelschap afscheid, onder de vrolijkste en hartelijkste dankbetuigingen. Bijzonder hartelijk nam hij afscheid van Lijnslager, die hem verzocht een vat van den besten Rijnschen wijn aan het kantoor van zijnen vader af te zenden, dat hij aannam en hem plegtig beloofde, dat hij te Amsterdam komende, buiten allen twijfel bij hem een bezoek zou komen afleggen, om dan de gemaakte kennis te vernieuwen. ‘Kom lief Zwitsersch Reisgenootje!’ zeide hij tegen Julie - ‘Gij moet zoo treurig niet zien, omdat ik u verlaat...’ ‘Och’ zeide zij, ‘wie weet, mijn Heer! of wij elkander ooit wederzien, en ik heb zooveel genoegen in uw gezelschap gehad.’ ‘Ik bedank u wel vriendelijk voor uw kompliment’ zeide von Ingelsheim, ‘maar lief meisje! bekommer u daar niet over. Dat is ook wel eene van die zaken, die tot de onnoodige zorgen behooren. Men kan denken, dat men slechts voor vijf minuten scheidt en nien ziet hier elkander nooit levendig weder - en men kan eene geheele reeks van jaren gescheiden zijn en elkander frisch en gelukkig op aarde wederzien. - Kom Lijnslager! nog een glas beste Rijnwijn! en daarmede

{==67==} {>>pagina-aanduiding<<}

adieu!’ En binnen weinige oogenblikken stapte de Heer von Ingelsheim in een bootje over, dat hem te Dusseldorp aan wal bragt. - Lijnslager. en Milton beklaagden zich ondertusschen zeer over zijn vertrek, en de laatste wenschte, slechts een klein gedeelte van zijne hartelijke en ongekunstelde vrolijkheid te bezitten.
Nu hield het schip regt aan op het vlot, waarop reeds de Heer Koorndijk gereed stond, om zijn' vriend Lijnslager met zijn gezelschap te ontvangen. Hoe meer zij het vlot naderden, hoe meer hunne verwondering toenam. Verscheiden hutten waren op hetzelve gebouwd, waarop honderde menschen zich vertoonden, en alle van tijd tot tijd rust en schuilplaats moesten vinden. Boven van de Hoofdhut wapperde de Hollandsche vlag; deze blonk naauwelijks Lijnslager in de oogen, of in eene verrukking van vreugde, greep hij de hand van Milton zeggende: ‘Mijn Heer! daar zie ik de vaderlandsche vlag waaijen...’ en tranen van vreugde schoten hem in de oogen. Aan het Houtvlot gekomen droeg Maurits alle zorg voor de veilige overscheping van Julie en haren broeder - en daar hij den Heer Koorndijk beloven moest ten minste tot Nijmegen op het vlot te blijven, dankte hij den Schipper af, die, daar dit toeval zijne reis aanmerkelijk verkortte, en hij zich benevens zijne twee knechts rijkelijk door Lijnslager en Milton betaald zag, met een vergenoegd gelaat en dankbaar harte hun en Julie met haren broeder eene goede reis wenschte; nadat alvorens de Heer Koorndijk gezorgd had, dat zij in de kokshut behoorlijk waren onthaald ge-
{==68==} {>>pagina-aanduiding<<}
worden. Nu werden de ankers van het Houtvlot geligt, en de Dusseldorpsche Tolbedienden verlieten hetzelve. Na een luid geroep van den Hollandschen stuurman, gingen nu alle handen aan het werk, en met eene groote snelheid bewoog zich het log gevaarte. De Heer Koorndijk leide Maurits met zijn gezelfschap in bij den Vlotheer, die hen op de minzaamste wijze ontving, en hun de gerijf-lijkheid van zijne hut vertoonde; daar bij zijne dochter mede genomen had, aan Julie, in een asgeschoten vertrekje, eene geschikte verblijfplaats en ligging aanwijzende. Zijne dochter Frederika was niet weinig in haar' scchik eene reisgenoote aan te treffen, en men ging nu het overige van het drijvend houten eiland bezigtigen. - Voor de zoo zindelijke Heerenhut, waarin zelfs eene prachtige eetzaal gevonden werd, was eene zomertent van latwerk opgerigt, geschikt, om, voor den regen en sterken zonneschijn gedekt, gedurende het varen, bij het genot van de open lucht, de groene oevers van den zilveren Rijn te kunnen beschouwen, en het oog te laten weiden over de bergen en dalen, en de ontelbare levenlooze en levendige voorwerpen, die zich aan den afwisselenden oever der rivier beurtelings opdoen. Bij de Hoofdhut zagen zij de niet minder uitgebreide kokshut, waar de Vlotheer verzekerde, dat dagelijks ruim een geheele os buiten al het overige werd gereed gemaakt. De groote stapel van biervaten, niet verre van den stal met ossen, geschikt om op de reis geslagt te worden, trok mede de aandacht van het gezel chap, dat ook met ontzetting en genoegen bij de proviandhutten vertoefde. Het beschouwde ook met veel voldoening de verblijfplaatsen voor

{==69==} {>>pagina-aanduiding<<}

de knechts en meesterknechten in eene dwarsche rigting achter die van de Hoofdhut geplaatst. - Maar Lijnslager, begaf zich al spoedig bij den Hollandschen stuurman, die het opperbevel voerde over zoovele honderde handen, als 'er in beweging waren, om door riemen dit geweldig gevaarte te bewegen, en te besturen. - Het eenvoudige middel, dat de stuurman bezigde om de roeijers te kennen te geven, welke zijde zij moesten houden, was alleen het geroep van Hessenland en Frankrijk, beteekenende het eerste, dat zij ter regter, en het laatste dat zij ter linkerhand moesten houden. Lijnslager vernam verder van den stuurman alle de bijzonderheden, welke tot de zamensetelling en het bestuur van zoodanig een vlot betrekking hadden. Bovenal verwonderde zich Lijnslager over de groote snelheid, waarmede dit verbazend ligchaam den stroom afdreef, veel sneller, dan eenig ander vaartuig, wordende dit veroorzaakt, door dat het ter oorzake zijner zwaarte veel dieper in den stroom ligt. Hij verstond ook, hoe 'er om die reden gedurig schuiten werden afgevaardigd, om vooraf aannaderende schepen, of die welke in den weg lagen, kennis te geven, om zich uit den weg te maken, voor de aankomst van het vlot. Op eene zeer aangename wijze sleet men den avond in de groote eetzaal. Terwijl de beker lustig rondging, en zich Milton met het overig gezelschap bezig hield, sprak Lijnslager veel met den Heer Koorndijk over zaken den koophandel betreffende, makende zij eene nadere kennis, die in het vervolg voor beide kantoren voordeelig was, en ook bijzonder ter uitbreiding der negotie van het huis van Lijnslager strekte.

{==70==} {>>pagina-aanduiding<<}

Den volgenden dag bereikten zij de stad Wezel, na dat zij onder weg verscheiden malen door het vertollen van het Houtvlot in hunnen voortgang gestuit waren. Zij vestigden onder het voordak gezeten hunne aandacht bijzonder op deze welversterkte stad, aan de Rivier de Lippe gelegen. Dezen dag bragten zij het, onaangezien, dat het vlot nog eenige maten vertollen moest, tot op de hoogte van Emmerik, en door een klein toeval geraakte het vlot hier zoodanig vast, dat de stuurman aan Maurits te kennen gaf, dat deze gebeurtenis ten minste wel anderhalven dag vertoevens zou kunnen te weeg brengen. Nu sloeg Lijnslager aan Milton voor, om liever het Houtvlot te verlaten, en zich aan wal te laten zetten, om nog voor den nacht de stad Kleef te bereiken. Milton nam hierin veel genoegen, vooral, daar hij ook gaarne die stad wenschte te zien, en Lijnslager, nu zoo nabij aan het vaderland zijnde, voelde zich met dubbele sporen nopen, om zijne reis ten einde te brengen. Nadat zij dus op de minzaamste wijse den Heer Koorndijk en den Vlotheer bedankt had den, en Frederika aan Julie beloofd had, om haar te Rotterdam zeker te zullen komen opzoeken, lieten zij zich aan den linkeroever van den Rijn uitzetten. Vooraf echter hadden Milton en Lijnslager beiden betoond, door een ruim geschank aan de bedienden van den Vlotheer, dat het noch den Hollander, noch den Brit aan mildheid ontbrak omtrent de bedienden van personen, welker onverpligte vriendelijkheid zij op geene andere wijze vergelden konden. - Nog voor het ondergaan der zon, bereikten zij met een rijtuig de stad Kleef, en stegen daar aan het voornaamste

{==71==} {>>pagina-aanduiding<<}

Logement af. Bij het naderen van de stad hadden zij reeds derzelver fraaije ligging op eenen berg bewonderd en beloofden zich den volgenden dag veel aangenaams van het nader bezigtigen der plaats.


Vierde hoofdstuk.

Naauwelijks was de zon opgegaan, of Lijnslager en Milton gingen, daar zij hunne twee andere reisgenooten lieten rusten, de stad Kleef in het algemeen beschouwen. Overal wees Milton aan Lijnslager kenteekenen van de hooge oudheid dier stad. Zij wandelden rond op het Slot te Kleef waar hun daarvan sporen in het oog vielen, schoon het zeker vele veranderingen reeds ondergaan had, daar alles de Gottische bouworde duidelijk vertoont. Milton verhaalde aan Lijnslager den inhoud van het opschrift in het Latijn, op een' pilaar, behelzende, dat in het jaar 698 na de stichting der stad Rome dit Slot reeds zou gebouwd zijn... ‘Welk een verbazende afstand van tijd!’ riep Maurits uit ‘waarom toch gevoel ik, onderstellende, dat dit waarheid is, eenen zekeren heiligen eerbied voor dit gebouw?’
Milton. Behalve, dat de mensch gesteld is op alles, wat naar het wonderbare trekt, waartoe zeker het overblijffel van menschelijke werkzaamheid en vlijt, door zulk eene reeks van eeuwen heen, behoort, meen ik altijd in mijnen geest, ik weet niet welk eene wonderbare soort van hoogmoed bespeurd te hebben, als ik bij de oudheden van Rome vertoefde, daar het

{==72==} {>>pagina-aanduiding<<}

als het ware aan mij vergund werd, op zulk eenen afstand van tijd met de schimmen van het beroemdste volk der aarde te mogen verkeeren, en dus mijn bestaan als het ware eeuwen rugwaarts te verlengen... De mensch, mijn vriend! is een wonderbaar ijdelziunig wezen, en dikwijls, zoo ik mij niet grootelijks bedrieg, speelt de hoogmoed de hoofdrol in ons hart, zelfs als wij weggesleept worden door verheven bespiegelingen.
Terwijl Milton dit aanmerkte, kwam 'er een oude Rentmeester te voorschijn, die zag, dat zij met bewondering dit kasteel beschouwden, en acht gegeven hadden op het oude opschrift. Hij vroeg hun, of zij misschien liefhebbers van oudheden waren, dat hij dan aan hun verscheiden opgegraven grafkruiken kon laten zien, die het onloochenbaar zeker maakten, dat dit Slot door de Romeinen gesticht was. ‘De kamers van het Slot zijn nog gesloten, omdat het zoo vroeg is’ ging hij voort, ‘maar anders zou ik u in de lange zaal brengen, daar kunt gij een' Romeinschen Triomfboog zien, waarop de Priesters zijn afgebeeld, die, als blinde Heidenen, tereere van de Romeinsche Goden hunne dieren offeren. - Laatst wilde iemand beweren, dat dit het werk van later tijd was, maar ik weet niet, dat ik mij in jaren driftiger gemaakt heb... Zie het zou wat voor een' ouden Rentmeester, die hier, vijftig jaren op het Slot van den Hertog geweest is, te zeggen zijn, dat hij niet weten zou, dat dit een echte Romeinsche Triomfboog was.’ -
Lijnslager. Maak u niet op nieuw driftig. Wij hebben immers niets tegen die oudheid...

{==73==} {>>pagina-aanduiding<<}

De Rentmeester. In de oudheid is mijn lust en leven. - Moet gij niet den Zwanentoren zien? Van denzelven kunt gij, op dezen helderen morgen vier en twintig bemuurde steden in de rondte beschouwen.
Lijnslager de toestemming van Milton bemerkende, sloeg voor, om hunne jonge reisgenooten in dat gezigt te laten deelen, en gaf dus aan den ouden Rentmeester te kennen, dat zij straks zouden terugkeeren, en dan den Zwanentoren bezien.
‘Ziet gij nu,’ zeide Milton, toen zij naar het logement terugkeerden, - ‘hoe duidelijk vertoonde zich in dien ouden Rentmeester de hoogmoed op de Oudheden van dit Slot, zonder dat hij waarschijnlijk juiste denkbeelden heeft van de grootheid der Romeinen. Oudheden te bezitten, gebouwen te bewonen, die van een' hoogen ouderdom zijn, heeft iets streelends. Het is als door de algemeene stem der volkeren voor het bezit van iets heiligs verklaard. Mijne gewoonte is altijd, om die bezitters maar in eene goede luim te houden, daar ten minste oudheidkundigen van de soort van dezen Rentmeester ongeneeslijk zijn van den hoogmoed, hun eens door die bezittingen ingeboezemd.’
Lijnslager. Ik zal gaarne den man zijn genoegen laten, te meer daar ik geen' grond zou vinden, om hem met eenige reden zijne oudheidkenpis te wederleggen. Schoon ik juist geene vijand van de oudheidkunde ben, heeft dezelve toch iets dors en beuzelachtigs in mijne oogen.
Milton. 't Is echter niet te ontkennen, of de beoefenaars van dezelve hebben ongemeen veel bijge-
{==74==} {>>pagina-aanduiding<<}
dragen, om duistere gedeelten der geschiedenis veellicht bij te zetten; en zij doen ons als het ware leven in de tijden der voorvaderen, of vroegere volkeren. Schoon ik geheel geen vriend ben van hun, die over nietswaardige beuzelingen der ouden dagen kunnen doorbrengen, en met onnoozele haarkloverijen en laffe gissingen den tijd verspillen, dien zij veel nuttiger aan de eenvoudigste handwerken konden doorbrengen, kan ik niet ontkennen, dat ik te Rome met ware verrukking door eenen geleerden oudheidkundige werd rondgeleid. Ik kan u niet uitdrukken, hoe zeer ik verrukt was bij het beschouwen van den Triomfboog van Titus. Daarop wees mij mijn vriend de afbeeldingen van den buit, door dien Vorst uit Palestina medegevoerd; daar zag ik voor mijne oogen de beeldtenissen van den roof uit den: Tempel der Joden medegebragt. - Ik zag 'er de afbeelding van de tafel der toonbroden, den kandelaar, die in het Heilige van den Tempel van lampen voorzien was, en die steenen gedenkteekens bevestigden mij de geschiedenis van het Joodsche volk, en in deszelfs geschiedenis een zoo krachtig bewijs voor de waarheid van den Christelijken Godsdienst. - Vele bijzonderheden deed mij het naauwkeurig oog van mijnen vriend, die 'er dagen bij vertoefd had, opmerken, en onder een der waardigste gedenkteekens, die ik op mijne reis heb opgedaan, tel ik de afbeeldfels, die mijn vriend mij van dezen Triomfboog tot eene gedachtenis geschonken heeft. Nog tot op den dag van heden, hoever kan zich de hoogmoed eener natie, ondanks hare eigen ondervonden vernederingen, Uitstrekken, is het aan geenen jood geoorloofd, om

{==75==} {>>pagina-aanduiding<<}

door de groote poort van dien Triomfboog te gaan. - Waarlijk, Lijnslager! zoo 'er ooit eenig volk de kenbaarste blijken van 's Hemels ongenoegen ondervonden heeft, dan is het het ongelukkig geslacht der Joden.
Zoo sprekende waren zij tot hunne herberg genaderd, en reeds stond Julie met haar' broeder naar hen uit te zien, daar zij het ontbijt hadden laten gereed maken. Gaarne namen zij den voorslag aan, en, na hetzelve gebruikt te hebben, beklommen zij den Zwanentoren, voorgegaan door den Rentmeester, nadat hij vooraf met veel deftigheid had voorgelezen: ‘In Den Jair Na Gaids geboorte mccccxxxix op den vi Dagh. Van October. Veyl hier op deser plaatse een groet toirn. Die. Dair meer dan ccc jair voir Gaides geboorte gestaan had. Und die yrste hertogh van Cleve und greve van der Marcke, dede die plaatse rumen, ind desen nyen toirn uytter eynd bis an desen steen toe, binnen dezelve jair, weder opmuuren. item ende men segt dat Julius Cezar had de toirn doen maken die daar voir stondt.’ Omtrent drie honderd trappen geklommen hebbende, bereikten zij de spits van den toren. Nu lieten zij, bij het uitstekend helder weder, de oogen over de verbazende ruimte weiden, en zij zagen op kleine afftanden de steden Calcar, Emmerik en Wezel. Ginds’ zeide de Rentmeester tegen Lijnslager, welke hij gemerkt had, dat een Hollander was; ‘ten noorden van u, mijn Heer! ziet gij Gelderland liggen, die torens zijn van Nijmegen ... daar verder ziet gij Arnhem.’ - Maurits kreeg eene kleur van vreugde, en verrukt over het wederzien

{==76==} {>>pagina-aanduiding<<}

van den vaderlandschen grond, boezemde hij uit: ‘God zij dank! dat ik weder mijn vaderland aanschouwen mag, dat ik sedert maanden niet gezien heb!’
Terwijl zich de overigen bezig hielden met rondom alle de schoone voorwerpen, de welige bosschen, vruchtbare beemden en kronkelende stroomen te beschouwen, bleef Maurits het oog vestigen op de blaauwende streken van zijn vaderland. Hoe lang men ook op deze hoogte vertoesde, nog langer zou 'er Maurits gebleven zijn, die den Rentmeester aanhoudend naar alle de vlekken, dorpen en steden ten Noordwesten gelegen vroeg, waaromtrent hij echter een hem niet geheel bevredigend berigt ontving. Eindelijk den toren afgeklommen hebbende bragt hen de Rentmeester in het groot vertrek, waarop deze toren gebouwd was, welks dikke muren de verbaasdheid der reisgenooten opwekten. Hier deed hen de Rentmeester eene Echo opmerken, over welker zeldzaamheid hij als een wonder uitweidde. Hij plaatste namelijk Julie en haren broeder Guillaume elk in een' tegen elkander overstaanden hoek, met hunne aangezigten tegen den muur gekeerd; hij verzocht hen toen zacht fluisterend te spreken, en zij verstonden elkander duidelijk, zonder dat Lijnslager of Milton, die in het midden van het vertrek stonden, het hoorden. ‘Zulk eene Echo’ zeide de Rentmeester, ‘wordt 'er nergens op de geheele wereld gevonden; die is hier te Kleef alleen.’ ‘Ik wil de waarde van deze Echo niet ontkennen, zij heeft hare bijzonderheid’ zeide Lijnslager, ‘maar weinige jaren geleden met mijne ouders op een' dag heen

{==77==} {>>pagina-aanduiding<<}

en weêr te Muiden zijnde, bezagen wij daar eene Hofstede bij den Muiderberg gelegen. Daar zette mij de Hovenier op een' zekeren afstand van een' cirkelronden muur. Toen verwijderde hij zich, ik denk omtrent twintig voeten van mij, en zeide eenige regels uit het Treurspel Gerard van Velsen op. Deze verzen herhaalde de Echo niet achter elkander, maar elk een voor een en die Echo schijnt niet van den muur, maar uit den grond zelven op te komen.’ - Weinig was de Rentmeester hierover voldaan - Milton vroeg hierop Lijnslager na den Dichter, uit wiens treurspel hij die regels had aangehaald, en Lijnslager berigtte hem, dat deze Hooft was, die een der voornaamste Hollandsche Dichters geacht werd, welke, daar hij Drost van Muiden was, in de nabijheid dier stad zich des zomers ophield. - Hij had van zijn' vader meermalen gehoord, dat op dit Slot dikwijls de voortreffelijkste vernusten van Holland bij een kwamen, en bovenal de dochters van eenen Amsterdamschen Dichter, Roemer Visscher, Anna en Tesselschade gebeeten, die zoowel om hare schoonheid, als groot vernuft door het geheele land beroemd waren, en dat men daarom weleens het Slot van Muiden den Hollandschen Parnas noemde.
Nadat zij van den ouden Rentmeester afscheid genomen hadden, begaven zij zich buiten Kleef naar den grooten Lindeboom. Zij zouden daarin het middagmaal gebruiken: en vervolgens zou 'er een rijtuig komen, om hen nog denzelfden dag naar Nijmegen te brengen. Ongemeen vermaakten zich Julie en Guillaume onder dezen boom, die tot eene verba-
{==78==} {>>pagina-aanduiding<<}
zende ruimte zijne takken uitbreidde. - Het voortreffelijke weder lokte hen uit, om, onder de schaduw van die Linde, den eenvoudigen maaltijd te laten aanrigten. - 'Er vervoegde zich middelerwijl een deftig en eenvoudig gekleed man, te Kleef woonachtig, bij hen; deze gebruikte de vrijheid, om op eene zeer bescheiden wijze te vragen, of ook een der Heeren een Hollander was. - Maurits zich daarop spoedig deswegens verklaard hebbende, gaf hij te verstaan, dat hij de Predikant der Hervormden binnen Kleef was, en dat hij nog een' broeder te Amsterdam had wonen, zijnde hij ook in die stad geboren. Het laat zich wel begrijpen, hoe welkom nu deze gewaande Klevenaar bij Maurits was, en zeer gaarne nam hij op zich, om, zoodra hij te Amsterdam zou gekomen zijn, in persoon berigt te geven van de welvaart van deszelfs broeder, en van deszelfs huisgezin. Onder anderen zeide de Leeraar: ‘Ik bezoek meest alle dagen dit oord; niet zoozeer om de schaduw van deze Linde te genieten, maar omdat ik dikwijls hier, waar alle de posten uit Holland en Duitschland aankomen, het genoegen heb, van mijne landgenooten aan te treffen; daarenboven vermaak jk mij met dikwerf het Rijkswald te bezoeken, dat hier in de nabuurschap gelegen is, en dat ik u als een Hollander ook raden zoo, zoo gij niet voornemens waart nog dezen dag te Nijmegen te zijn. o Welke aangename herinneringen heb ik in dit Rijkswald, daar dit met zeer veel grond gehouden wordt voor het heilige woud, waarin de beroemde Claudius Civilis, de overste der Batavieren, toen het overheerschend Rome de geheele wereld bukken deed,

{==79==} {>>pagina-aanduiding<<}

en de Bataafsche jongelingen mede ter krijgsdienst weggesleept werden, de aanzienlijksten zijner Landgenooten's nachts bijeenriep, en bij eenen maaltijd, waar de bekers lustig rondgingen, hen aanspoorde, om het knellend juk der Romeinen af te schudden, of met de wapenen in de vuist te sneuvelen. Dan herinner ik mij, hoe roemrijk die oorlog voor onze voorouders eindigde; en hoe de Romeinen, schoon de geheele wereld overwinnende, de Batavieren toch als hunne Bondgenooten erkenden. o Ik zie dan in dat heilig Bosch de Priesteres Velleda en de Bataafsche vrouwen, daar zij de dappere mannen aanmoedigen, om lijf en leven te wagen voor het behoud der dierbaarste panden; de eerste door Godspraken, die gestemd zijn op den toon van de heidensche voorvaderen; de laatste krijgsgezangen en geschrei bij beurte aanbeffende, om de reeds ontstoken geestdrift in ligte laaije vlam te zetten, en gereed, om de wonden der gekwetsten uit te zuigen en te verbinden. - Uren kan ik rondwandelen in het Rijkswald, hulde doende aan die edele schimmen onzer voorouders.’
Met geestverrukking hoorde Lijnslager dien waardigen Leeraar van den Godsdienst, tevens eenen zoo hartelijken liefhebber van zijn vaderland, deze gevoelens uitboezemen, en schoon hij zich verheugde over de aankomst van het rijtuig, dat hem naar Nijmegen en op den vaderlandschen bodem zou terugvoeren nam hij met eenig leedwezen van dien waardigen man affcheid. Hij besteeg met zijn reisgezelschap dat rijtuig, en met een hartelijk genoegen zag hij het oogenblik nabij, dat hij zich weder op den vaderlandschen

{==80==} {>>pagina-aanduiding<<}

grond bevinden zou. Hoe hoog klom zijne verrukking, toen zij welras het dorpje Beek op de grensscheiding van Kleefsland en Gelderland gelegen, binnenreden. ‘Welkom in Gelderland!’ zeide de voerman, toen hij met zijne paarden daar stil hield, om dezelve te ververschen. Met groote drift sprong Maurits van het rijtuig, en het was, of alle de voorwerpen, die hem omringden, een aangenamer gelaat aannamen. Hij hielp Julie met veel vaardigheid wan het rijtuig: en kuste haar welkom in zijn vaderland. - ‘Nu kan ik’ zeide hij tegen Milton, ‘mij 'er een denkbeeld van vormen, dat de verrukking, die sommigen bij hun terugkeeren in het vaderland gevoeld hebben, zoo verre ging, dat zij zich plotseling op den grond nederwierpen, en denzelven kusten.’ De plompe taal van de onbeschaafde Geldersche deern, die hun eenige verkwikking, en daaronder de zoo beroemde Nijmeger mol, toediende, had zelfs eenen aangenamen klank in zijn gehoor. Daar nu de zon reeds ten avond begon te neigen, hielden zij zich maar weinige minuten te Beek op, en reden, door eenen zeer lustigen oord, door het dorp en de heerlijkheid Upbergen, toen nog aan het afhellen van eenen berg met een oud adelijk Slot pronkende; en, eer de zon nog het hoofd beneden de kim haalde, waren zij reeds in de vestingwerken van het sterke Nijmegen.
Naauwelijks was hij aan een der Logementen het rijtuig afgestapt, of hij vroeg den kastelein, wanneer de post naar Amsterdam vertrok, maar hij verstond, dat die reeds vertrokken was; dit stelde hem buiten staat, om, zoo als hij gehoopt had aan zijne ou-
{==81==} {>>pagina-aanduiding<<}
ders te schrijven. Schoon deze kleine teleurstelling hem eenigermate speet, was echter zijne vreugde, dat hij dezen nacht voor het eerst, na zoo langen tijd, op vaderlandschen grond zou doorbrengen, te streelend, om niet opgeruimder dan naar gewoonte te zijn, en zeker zou hij zich nog meer aan de uitboezemingen zijner hartelijke blijdschap hebben overgegeven, indien niet Julie hem, op eene aandoenlijke en teedere wijze, reeds te Beek had toegevoerd: ‘o Gij zijt zoo verheugd, mijn Heer! nu gij uw vaderland wederziet; besef dan, hoe droevig ik zijn moet, als ik bedenk, dat ik mij bij elken stap, dien de paarden doen, verder van mijn vaderland verwijder.’ Dit gezegde had zooveel indruk gemaakt op het hart van Maurits, dat hij alle pogingen inspande, om zijne blijdschap te beteugelen. Milton had dit zeer duidelijk opgemerkt, en toen zich Julie en hare broeder ter rust hadden begeven, kon hij niet nalaten te zeggen: ‘Gij hebt zeer wel gedaan met uwe vreugde over uwe komst in het vaderland niet verder bot te vieren, daar dezelve zeker onze Julie op nieuw zou bedroefd hebben; maar gij kunt verzekerd zijn, dat, als ik in Engeland terugkeer, en men durft dan van de Holanders te spreken, als of zij ongevoelig zijn, ik u als een tegengesteld voorbeeld zal aanhalen, daar ik dan alleen de hartelijke blijdschap vermelden zal, die uwe ziel vervulde, toen gij weder den vaderlandschen grond betradt.’
Lijnslager. ô Het is niet alleen, om den vaderlandschen grond, dat ik zoo verheugd ben; want hoe dierbaar die mij ook wezen mag, ik heb vele Land-
{==82==} {>>pagina-aanduiding<<}
streken op mijne reis gezien, welke in schoonheid daarbij niet alleen zeer wel kunnen halen, maar, onbevooroordeeld gesproken, in verscheiden opzigten denzelven overtreffen. Maar 'er zijn zoovele banden, die ons aan het vaderland verbinden, en het ons daarom zoo dierbaar maken... Binnen kort zal ik het geluk hebben mijne lieve ouders weder te zien, en...
Milton. Vaar voort!
Lijnslager. o Mijn Heer! waarom zou ik het voor u verbergen, daar gij mij toch tot Rotterdam vergezellen zult, waarom zou ik bij u den schijn hebben van achterboudendheid? Ik hoop ook eerlang haar weder te zien, die de vreugde van mijne ziel, en de hoop op welker bezit de streelendste gedachte van mijn hart is...
Milton. Ha! zoo heeft dan de bartstogt der liefde zijn aandeel in de gehechtheid aan uw vaderland.
Lijnslager. Bedenk, bedenk, dat ik nog maar een' goeden dag reizens van het voorwerp mijner liefde gescheiden ben.
Milton. o Dan vrees ik, dat de liefde ons morgen voort zal jagen. Ik zou echter gaarne nog eenige bijzonderheden van Nijmegen beschouwen, eene der oudfte en beroemdste steden van de Republiek.
Lijnslager. Zeer gaarne zal ik die kleine opoffering doen; wij zullen morgen ochtend bij tijds de merkwaardigste bijzonderheden opnemen, en het zoo aanleggen, dat wij morgen avond te Gornichem zijn; dan kunnen wij den volgenden dag te Rotterdam wezen. Indien u dit plan behaagt, of zoo gij langer vertoeven wilt op die plaatsen...

{==83==} {>>pagina-aanduiding<<}

Milton. Neen! neen! mijn vriend! Ik ben met die opoffering volkomen tevreden, en schoon gij mij van zekere somberheid of stoefheid misschien niet geheel zult kunnen vrijspreken, staat 'er een te gevoelig hart in deze borst, dan dat ik uw hartelijk verlangen een oogenblik langer, dan volstrekt noodzakelijk is, zou willen op den toets brengen. Ja, schoon ik weet, dat ik met een' Hollander te doen heb, en uwe Natie bij ons als lijdzaam en geduldig bekend staat, zou het van mij zeer onredelijk gehandeld zijn, indien ik van die goede eigenschap te veel wilde vergen. Ik hoop intusschen, dat ik het geluk zal hebben van uwe schoone nog te leer en kennen, voor dat wij van elkander scheiden.
Lijnslager. Dat, beloof ik u, zal geschieden, indien zich daartoe maar eénigzins de gelegenheid aanbiedt.
Den volgenden dag begaf zich Lijnslager met zijne reisgenooten vroegtijdig reeds naar het Valkhof, hetgeen waarschijnlijk beter het Walen of het Hof aan de Waal zou genoemd worden. Met eerbied beschouwden dit de reizigers, als een der grootste overblijssels der oudheid, door den alles verslindenden tijd gespaard. - Zij bewonderden ook de fraaije ligging aan de snelvlietende Waal. Schoon zij het zekerder achtten, dat door Karel den grooten dit trotsch gebouw geheel vernieuwd was, dan dat juist Julius Caesar daarvan de stichter zou geweest zijn, stonden zij beiden versteld over de merkteekens van hooge oudheid, die de zoogenaamde Heidensche kapel droeg, volgens fommigen aan den god Janus toegewijd. ‘'t Is te hopen,’ zeide Milton, die deze over-
{==84==} {>>pagina-aanduiding<<}
blijffels der grijze aloudheid met verrukking beschouwde en Lijnslager bijzonder deed opmerken, hoe sterk en kloek de ouden in den aanleg hunner gebouwen waren geweest: ‘'t Is te hopen, dat uwe landgenooten dit Heiligdom der Oudheid aan het late nageslacht zullen overleveren: want, zoo geene onheilige handen den alvernielenden tijd in de slooping van hetzelve voorkomen, dan zal Eeuwen, na dezen dag, dit gesticht in wezen blijven.’
Op het Valkhof beschouwden zij ook de heerlijke gezigten in de rondte, op den schoonen Eltenberg op Kleef en andere door hun bezochte plaatsen. Zij begaven zich nu naar het Raadhuis, en bezigtigden daar, onder andere zeldzaamheden, het zoo beruchte Nijmeegsche Raadsel, waarin een zeldzaam beloop van vermaagschapping door hertrouwen, als eene gedenkwaardige bijzonderheid in de geheugenis bewaard is geworden, stellende hetzelve eene jeugdige vrouw voor, in wier schoot een grijsaard half sluimerende verbeeld wordt, met zes zonen, waarvan 'er twee haars vaders broeders, en twee haars moeders broeders waren, zonder dat 'er tegen Goddelijke of menschelijke wetten eenige inbreuk geschied was. (*)

{==85==} {>>pagina-aanduiding<<}

Meer aandacht echter vestigde Lijnslager op het zwaard, dat als eene akelige herinnering van vroegere verdrukking aldaar bewaard werd waarmede de beroemde Graven van Egmond en Hoorne in het jaar 1568 te Brussel openlijk onthalsd waren geworden. ‘Ach,’ zeide Lijnslager tegen Milton, ‘'er gaat eene koude gril door mijn ligchaam, als ik bij dit zwaard herdenk, hoe die twee waarlijk edele mannen, bij den aanvang reeds der beroerten, als martelaars, door de dwingelandij van Spanje geslagt zijn. Had de Graaf van Hoorne den raad van Willem den eersten geloofd, was hij met hem bij tijds voor het geweld geweken, hij zou het hoofd althans behouden hebben. - Milton, wat gevoelt mijn hart, als ik bedenk, hoe verre de ondankbaarheid van het Spaansche Hof ging, dat het den Graaf van Egmond, den overwinnaar in de veldslagen van Sint Quintyn en Grevelingen, niet spaarde, toen hij als een verdediger der verdrukte Nederlanden optrad.’ - ‘Gaarne,’ hernam Milton, ‘gaarne geloof ik, dat u het gezigt van dit, zwaard treft, daar het mij, schoon een vreemdeling, met diep afgrijzen vervult. Ach dat de Vors-
{==86==} {>>pagina-aanduiding<<}
ten, hoe uitgebreid hunne magt, hoe beslissend hun gezag moge wezen, altijd bedachten, wanneer zij door hunne hovelingen en vleijers in verzoeking gebragt worden, om de handen te slaan aan het leven van aanzienlijke en brave mannen, die te fier zijn, om den zwaai der tijden te volgen, dat, schoon de sidderende tijdgenooten, stilzwijgende en bevende, den slag aan Martelaars van Staat zien toebrengen, dit geplengde bloed hunne kroon met vlekken bezoedelt, die geene eeuw kan uitwisschen - ja die zelfs van tijd tot tijd zigtbaarder worden voor het nageslacht!’ ‘Als,’ hernam Maurits, ‘het Bestand ten einde is, en Spanje vernieuwt zijne vijandelijkheden, zoo het dan wezen mogt, dat de jonge Manschap te velde moest, dan, Milton, heb ik dezen vaderlandschen kop veil, om te strijden tegen het nageslacht van hun, die, zoo zij zegepraalden, ons niet genadiger zijn zouden, dan den Graven van Egmond en Hoorne.’
Nu kon de oude man, die hun de kamers van het Raadhuis liet zien, zich niet bedwingen van te zeggen (die daar hij in zijne jeugd gediend hebbende, zooveel fransch verstond, dat hij Maurits, welke in deze taal met Milton sprak, zeer wel begreep:) ‘Zoo, mijn Heer! zoo hoor ik gaarne een' Nederlander spreken. Ik ben nu omtrent zeventig jaren - en ik heb gediend onder den beroemden Marten Schenk, die ook in deze stad Nijmegen in de Stevenskerk begraven ligt. Ik was op een' kleinen afstand, toen die onversaagde held in de rivier wegzonk. Ik meen ook, dat wij wraak ge

{==87==} {>>pagina-aanduiding<<}

nomen hebben op die van Nijmegen, toen nog Spaanschgezind, omdat zij zoo barbaars met zijn lijk hadden omgesprongen - maar, toen Prins Maurits de stad Nijmegen vermeesterde, heeft hij hem eene eerlijke begrafenis aangedaan. Ik ben nu oud, mijn Heer! maar het doet mij tot in mijne ziel goed, als ik jonge landslui zoo hoor spreken.’
Na nog eenigen tijd de stad Nijmegen te hebben rondgewandeld, besloten zij nu de reis naar Gornichem aan te nemen. Zij lieten zich de Waal overzetten en vonden een rijtuig in het zoo aangenaam over Nijmegen liggend dorpje, Lent geheeten. Van daar beschouwden zij met verrukking het zoo heerlijk aan de Waal gelegen, pas door hun verlaten Nijmegen, en herinnerden zich met genoegen hun bezoek op het Valkhof, dat zich met zijn trotsch kasteel en statelijken toren, ter zijde van de stad, in de Waal spiegelde.
Van den hoogen dijk, langs den kant der Waal kronkelende, en deszelfs bogten volgende, zagen zij een groot aantal van dorpen en gehuchten op grooter en kleiner afstanden. Hier en daar deden zich ook kasteelen en sloten aan het oog op, behoorende veelal bij de dorpen, aan den eenen en anderen oever van de Waal gelegen. Weldra waren zij de stad Tiel genaderd, eene wel oude maar kleine stad, doch zich door hare ligging zeer bekoorlijk vertoonende, en pronkende met eene hooge kerk en toren, in vroeger eeuw aan den Heiligen Martinus toegewijd. Het reisgezelschap hield zich echter daar niet langer op, dan voor de verversching van hun gespan noodig was. - Lijnslager, op aansporing van Milton,

{==88==} {>>pagina-aanduiding<<}

onderzoek doende, of 'er misschien eenige oudheidkundige overblijfsels in deze stad gevonden werden, verstond alleen, dat 'er een zeer aanzienlijk huis, het Ammanshuis geheeten, waarvan ook eene der voornaamste straten haren naam draagt, gevonden werd, doch deszelfs wezenlijke afkomst scheen geheel onbekend te zijn. Lijnslager sloeg nu voor, om eene verscheidenheid van gezigt te hebben, om den dijk' niet langer te houden, maar liever dwars door den Tielerwaard te rijden. Hier deden zich uitgebreide velden met granen op, en van vele zijden vertoonde zich uitmuntend boomgewas. Met groot genoegen beschouwde Milton deze bekoorlijke landstreek, en kon niet nalaten Lijnslager toe te voegen: ‘Ik wenschte, dat vele mijner Landgenootten, en andere vreemdelingen zich, even als ik; gelijk ik nu op nieuw doe, overtuigden van de bekoorlijkheden dezer landouwen, en zij zouden ophouden te denken, dat dit, land behalve eenige aanzienlijke steden, bestaat uit poelen en moerasfen, meer het verblijf van roerdompen, reigers en kikvorschen, dan van menschen.’
Lijnslager. Het doet mij een streelend genoegen, dat gij mijn vaderland dit regt laat wedervaren, en dit zal u de gehechtheid van derzelver ingezetenen aan hetzelve verschoonlijker maken. Gaarne echter erken ik ook, dat gij het thans zeer gelukkig treft, daar juist in dezen tijd des jaars deze landstreek zich het gunstigst voordoet.
Milton. Daarin staat zij gelijk met de meeste deelen van het Noordelijk Europa, doch de schoonheden van de Lente en den Zomer vergoeden 'er door

{==89==} {>>pagina-aanduiding<<}

hare bekoorlijke afwisseling overvloedig de onaangenaamheden van den Herfst en den langdurigen Winter.
Julie, die in haar vaderland mede wel ongunstig van de Nederlandsche gewesten had hooren spreken, gaf ook van tijd tot tijd hare verwondering te kennen over de fraaije gezigten, die zich aan haar oog opdeden, tot welker bekoorlijkheid zeker de nieuwheid ook het hare toebragt. Aan het uiterst einde van den Tielerwaard het dorpje Dalem, over het Slot Loevestein gelegen, doorgereden zijnde, bevonden zij zich op Hollandsch grondgebied, en binnen zeer weinig tijds te Gornichem. De eerste oogenblikken, die zij in hun verblijf te Gornichem doorbragten, nam Lijnslager nu waar, om aan zijne ouders te schfijven, en hun zijne behouden aankomst niet alleen in het vaderland, maar zelfs te Gornichem, te melden. Hij bepaalde echter, in zijnen brief, den juisten dag van zijne te huis komst niet, daar hij eerst Rotterdam moest aandoen, om de kinderen van den Predikant Villeneuve behoorlijk bij hunne familie te bezorgen; en in welke stad hij ook hoopte Maria van Vliet te zullen aantreffen. Nadat hij dezen brief had afgezonden, vergezelde hij zijne reisgenooten, die zich, schoon de avond langzaam begon te vallen, zeer begeerig betoonden, om de eerste stad van Holland, die zij betraden, wat nader te beschouwen. Maurits leidde hen ter waterpoort uit, waar de Linge, die de stad in twee deelen scheidt, in de Merwe stort, daar de Waal zich met de Maas op de hoogte van Loevestein vereenigd hebbende dien naam van Gornichem tot Dordrecht voert. Zeer ver-
{==90==} {>>pagina-aanduiding<<}
maakten zij zich met het uitstekend fraai riviergezigt, waaraan de heen- en weêrvarende grootere en kleinere vaartuigen eene zeer groote levendigheid bijzetten, terwijl de aankomende visschersschepen door den overvloed van den aangebragten zalm de vischrijkheid dezer Rivier bewezen. - Lijnslager deed hun aan de overzijde het oude Woudrichem en het statelijk. Loevestein opmerken. ‘Dat slot,’ zeide Maurits, ‘is getuige geweest van eene der dapperste daden, en der kloekmoedigste opofferingen, waarvan in den Spaanschen oorlog melding gemaakt wordt. Herman de Ruiter, een handelaar in vee te 's Hertogenbosch, wist, in den naam van den Prins van Oranje, met drie anderen, dit Slot, nog in handen van Spanje, te verrassen, door, als een monnik gekleed, in hetzelve in te sluipen, en zich van den kastelein en de bezetting te verzekeren. De Hertog van Alva zond driehonderd man af, om dit Slot te hernemen. Zij eischen vergeefs hetzelve op. Hij weigert de overgaaf, en weet zijne bezetting van ruim twintig man, zoodanig te bemoedigen, dat zij het beleg afwachten. Na een kort beleg echter wordt het Slot stormenderhand ingenomen. De Ruiter was naar een der binnenvertrekken van het Slot geweken, dat hij rijkelijk met buskruid bestrooid had. Een groote hoop Spanjaarden dringt in dat vertrek; maar hij zwaait vreesselijk met zijn slagzwaard, en doet verscheiden vijanden nederstorten. Eindelijk overweldigd wordende, steekt hij den brand in het buskruid, en vliegt zoo met zijne vijanden in de lucht.’ - ‘Ha!’ zeide Milton, ‘zulk een Romeinsch be-
{==91==} {>>pagina-aanduiding<<}
drijf hoort een Engelschman met genoegen. Zoo die de Ruiter een Brit geboren ware, hij zou ons land eer hebben aangedaan.’
Zeer voldaan keerden zij binnen de stad weder, en bezigtigden den uitstekend fraaijen Doelen, sedert weinige jaren nieuw gesticht, en aan de Schutterij dier stad geheel in eigendom behoorende. Maurits wist den kastelein van denzelven te bewegen, om hem en zijn gezelschap daarin toegang te verleenen, en overtuigde Milton, bij deszelfs beschouwing, hoe uitstekend wel deze ingerigt was, zoo om de schutters in den wapenhandel te oefenen, als om aan dezelve en hunne hoofden gelegenheid tot velerleije soorten van uitspanningen te geven. Milton gaf daarop te kennen, dat hij wel meende verstaan te hebben, dat de Hollandsche Krijgsraden en Hoplieden dikwijls zeer prachtig waren, in het aanrigten van hunne maaltijden.
Lijnslager. Gij hebt zeer wel gehoord. Ja bijna in alle groote steden van Holland zijn de maaltijden van de krijgsraden prachtig tot het overdadige toe. Maar, bedenk, mijn Heer! dat dezelve zijn zamengesteld uit de bloem van het volk, jonge en rustige Hoplieden, wier vaderen alle bijna de wapenen gedragen hebben voor de dierbare vrijheid des vaderlands, en meermalen den vijand onder het oog gezien hebben, terwijl nog dikwijls Kolonellen aan hun hoofd geplaatst zijn, die zelf hunne steden met de wapens in de vuist verdedigd, of binnenlandsche oproeren gedempt hebben. 'Er is dus in hunne zielen nog veel overig van dien heldhaftigen geest, welke bezwaarlijk schijnt te kunnen gevoeld worden,

{==92==} {>>pagina-aanduiding<<}

door die bekrompener denkende lieden, die 'er vreemd van zijn, om, als de gelegenheid zich aanbiedt, de zorgen lustig van het hart te spoelen. Daar komt bij, onze aanzienlijken, zoowel als geringeren, zijn behalve op soortgelijke feesten, ijverig aan hunne onderscheiden bezigheden, die de koophandel en handwerken hun dagelijks in zulk eene ruimte verschaffen. Zij dus misschien minder gewoon, dan wel in andere landen, aan uitspanningen, nemen, als de enkele gelegenheid daar is, die waar, om het hart degelijk op te halen.
Milton. Gij zijt, daar ik voel, dat 'er veel waarheid in uw gezegde schuilt, geen ongelukkig verdediger van uwe landgenooten.
Lijnslager. Gij moedigt mij aan, om hunne verdediging verder op te maken, althans wat tot verschooning van hunne somtijds luidruchtige en uitbundige vrolijkheden strekt. Verbeeld u een groot getal moedige voorstanders van vaderland en vrijheid bij elkander, terwijl hunne kleederen en sieraden zelfs de kenteekens dragen van de eereposten, hun door het vertrouwen van Regering en Burgerij, opgedragen, alle goede bekenden, dikwerf goede vrienden van jongs af. - De Hollandsche stroefheid neemt af onder den gullen disch, bij het ledigen van elke drinkschaal. De gesprekken worden levendiger en levendiger. 'Er worden door een' bejaarden, die van zijne uitvallen tegen de Spanjaarden den rondom zittende gasten nog met de levendigheid der jeugd een verhaal gedaan heeft, hartelijk gemeende vaderlandsche dronken ingesteld, terwijl in een ander gedeelte van het vertrek vaderlandsche deunen, en daaronder het Wil-
{==93==} {>>pagina-aanduiding<<}
helmus van Nassouwen van Marnix, wordt aangeheven... Zeg mij, is het dan te verwonderen, dat somtijds de engste grenzen der matigheid worden overschreden?
Milton. 't Zou meer te verwonderen zijn, wanneer bij zulk eene gelegenheid de stiptste wetten der matigheid gehoorzaamheid werden, daar het, hoe gestreng ik 'er voor mij zelven over denke, ook zeer moeijelijk te bepalen is, waar voor ieder de juiste grenspaal der matigheid gesteld is. - Althans de zoodanigen, die, op eene haarbreedte na, de juiste lijn van het geoorloofde aan anderen weten aan te wijzen, en stoutweg vonnissen over hunne naasten, veroorloven dikwerf zich vrijheden ja buitensporigheden, die in de gedachten van gulhartige en van welgezinde hartelijk vrolijke lieden nooit opkomen. De strengste zedemeesters zijn somtijds zelve groote overtreders. Immers de zedemeester Cato keerde dikwerf, in den morgenstond, alles behalve nuchteren naar zijne woning. En hoe wenschelijk, hoe pligtmatig het moge zijn, hoezeer rede en Godsdienst den mensch voorschrijven, om, in alle tijden, en in alle omstandigheden binnen de palen van het geoorloofde te blijven, ziet men zelfs de grootste en anders braafste lieden, in oogenblikken van vermaak, voor grove en hoogst te veroordeelen uitspanningen vatbaar zijn, die ook van hun meer in het oog loopen, en door den nijd niet zeldzaam met donkerder kleuren, dan de waarheid toelaat, geschilderd worden.
Lijnslager. Onze beroemdste schilders nemen juist de oogenblikken waar, dat deze Hoplied en

{==94==} {>>pagina-aanduiding<<}

aan de Doelenmaaltijden zitten, om deze hunne vaderlandsche koppen te schilderen, als de fronsels van dagelijksche zorgen door de vrolijkheid van hun gelaat verdreven zijn - en, door de rondgaande drinkschaal de hartelijke vreugde hun ten oogen uittintelt. Waarlijk, als men die afbeeldingen eene poos met aandacht beschouwt, is het, of van de lippen de gulhartige vaderlandsche taal afstroomt.
Den volgenden dag ging Lijnslager met het reisgezelschap, terwijl het rijtuig, dat hen naar Rotterdam zou brengen, ingespannen werd, nog de groote kerk en het stadhuis, beide zeer deftige gebouwen, bezigtigen. Zij zagen in het midden van de markt een' ronden steen, en om denzelven eenige palen en ontvingen van een Gornichemsch Burger berigt, dat men deze palen hield voor de overblijfsels van het buldigings tooneel van Hertog Karel van Bourgondie. Om de verscheidenheid sloeg Lijnslager nu voor, om weder den dijk, langs de Maas loopende te houden, en van daar de uitmuntende riviergezigten volop te genieten. Zij beschouwden bij het doorrijden het aangenaam gelegen Hardinksveld, terwijl zij aan hunne linkerhand Giesendam lieten liggen. Eer zij nog Slijdrecht bereikt hadden, wees Lijnslager aan Milton het brokkelige land voor den verdronken Zuidhollandschen waard gelegen, zeggende: ‘Achter dit land ligt die groote plas water, in welken op eenen nacht, omtrent twee eeuwen geleden twee-en-zeventig dorpen zijn verzonken door eenen hevigen watervloed. Toen ook was het, dat de stad Dordrecht van het vasteland van Holland werd afgescheurd; - eene ramp zoo verbazend groot,

{==95==} {>>pagina-aanduiding<<}

dat zij duizenden op eens van het leven beroofde, en veel grooter aantal in de uiterste ellende en armoede dompelde, waaronder zelfs van de aanzienlijkste geslachten des Lands geteld werden.’ Te Papendrecht gekomen, vertoonde zich Hollands oudste stad Dordrecht aan hun oog. Milton was niet weinig verrukt, toen zij zich in derzelver nabuurschap lieten overzetten, over de heerlijke ligging van die rijke en aanzienlijke stad. De jonge Guillaume had bijzondere aandacht op den hoogen stompen toren, en werd door een' Heer, in dezelfde pont overvarende, onderrigt, dat het oogmerk wel geweest was, om eene spits op denzelven te bouwen, maar, dat men zorge begon te krijgen, of de grondslagen het gebouw zouden kunnen dragen, waarop men liever besloten had, den arbeid te staken, en den toren op die hoogte te laten. Toen Lijnslager nu, met zijn reisgezelschap de rivier overgezet, en in een ander rijtuig gestapt was, dat hen te Zwijndrecht verwachtte, verviel hij oogenblikkelijk in een diep gepeins. Weinig tijds slechts en zij waren het land van IJsselmonde doorgereden. Binnen kort misschien zou hij Maria van Vliet weder ontmoeten. - Streelende was aan de eene zij die gedachte, maar hoedanig zou hare ontmoeting zijn, daar zij hem zonder haren broeder zag terugkeeren. En wie kon hem verzekeren, dat eene afwezendheid van zoovele maanden geene verandering in hare denkbeelden ten zijnen aanzien, had te weeg gebragt. Schoon de heerlijkste landtooneelen zich aan de oogen opdeden, en overal de zwaarbeladen ooftboomen, langs den weg, dien zij reden, de uitmuntendste vruchtbaarheid ken-
{==96==} {>>pagina-aanduiding<<}
teekenden, viel Lijnslager, herhaalde keeren door Milton en Julie tot derzelver beschouwing opgewekt, gedurig terug tot zijne bepeinzing, en ontwaakte daaruit niet, voor dat hij, op den dijk gekomen, de stad Rotterdam zelve in het oog kreeg. ‘Daar zie ik dan eindelijk het geliefde Rotterdam weder,’ barstte hij uit tegen Milton. ‘Ja mijn vriend! op die ... op die plaats, niet verre van die nieuwe plantaadje, lag het schip de jonge Maria, waarop ik met den broeder van de beminnelijke Maria, nu ruim vijf maanden geleden, naar Livorno vertrok. o Ik word overstelpt van aandoeningen, als ik overdenk, wat 'er niet al sedert dien tijd is voorgevallen... Ook de moeder van dien jongeling is van verdriet om zijn verlies in het graf gedaald. Zijne zuster is op den oever van den dood geweest ... o hoe verlang ... en hoe vrees ik haar en hare familie te zien... Hoe snel ook de paarden draven, nog schijnen zij mij den weg te traag af te leggen... en hoe lastig is het, dat wij ons nu nog de Maas moeten laten overzetten.’ ‘Als,’ zeide Milton, ‘de scheiding toch niet grooter is, dan deze plas, dan zal haast uw verlangen kunnen voldaan worden.’ Zoo sprekende, hield reeds het rijtuig stil. Lijnslager sprong nu met drift hetzelve af, en 'er Julie uitgeholpen hebbende, vernam hij terstond, of 'er gelegenheid was, om aan de andere zijde der Maas te komen. En juist terwijl hij sprak, zag hij, dat de schuit meer dan de helft aan deze zijde der Maas was. Nu traden zij dezelve in; oogenblikkelijk stak de schipper weder af, en bragt binnen weinige minuten

{==97==} {>>pagina-aanduiding<<}

Lijnslager met zijn reisgezelschap te Rotterdam. Welkom Julie, welkom Guillaume! nu zijt gij eindelijk aan de plaats van uwe bestemming, en eer 'er een half uur om is, zult gij reeds bij uwe familie zijn,’ zeide Maurits hen uit de schuit helpende.


Vijfde hoofdstuk.

Met den schipper van de schuit en zijn' knecht afgesproken hebbende, om de goederen aan Julie en Guillaume behoorende, onmiddellijk aan het huis van den Heer Chaumont te brengen, en vervolgens de zijne in het Logement de Gouden Leeuw, ging Lijnslager met Julie, en Milton met Guillaume, den kortsten weg naar het huis van den Heer Chaumont. Daar Julie den vorigen dag te Gornichem een enkel lettertje geschreven had, zat die Heer met zijne vrouw, hunne nicht en neef op te wachten, welke zij nog nooit gezien hadden. Lijnslager leidde Julie en haar' broeder binnen, en ontving met zijnen reisgenoot Milton de hartelijkste en welmeenendste dankzegging, voor alle de moeite, die zij zich gegeven hadden, staande hunne reis, om zooveel zorge te dragen, voor deze twee dierbare kinderen van hunnen broeder. Julie begroette met veel beleefdheid en aandoening haren Oom en Tante, en was verrukt van blijdschap, toen zij een' brief van haren vader vond, die daar eenige dagen geleden was aan-
{==98==} {>>pagina-aanduiding<<}
gekomen. Lijnslager gaf verscheiden berigten aangaande den toestand, waarin de talrijke familie van den braven Villeneuve zich bevond, en verzekerde hun, dat zij, zooverre hij de karakters van Julie en Guillaume had leeren kennen, geen berouw zouden hebben, dat zij deze jonge lieden tot zich namen. Nu drongen 'er de Heer Chaumont en zijne vrouw beiden op aan, dat Lijnslager en Milton hunnen intrek bij hen zouden nemen, maar zij weigerden dit standvastig, ja lieten zich met moeite overhalen, om aan het middagmaal, dat juist gereed stond, deel te nemen. Julie en haar broeder, die natuurlijk aan beide reisgenooten verknocht geraakt waren, voegden hunne beden bij het dringend verzoek van hunne familie. Onder den maaltijd kon Maurits niet halaten, om te vernemen, of ook de Heer van Vliet aan hun bekend was. Doch de Heer Chaumont gaf te verstaan, dat hij hem alieen bij name kende, en, daar hij aan den anderen kant van de stad woonde, zoo hij althans meende, zeldzaam of nooit iets van hem gehoord had, dan alleen, dat hij eenige maanden geleden een' zoon te Livorno en kort daarna zijne vrouw verloren had. Lijnslager verhaalde nu kortelijk, hoe hij in het voorjaar met dien zoon van Rotterdam vertrokken, en getuige van deszelfs overlijden was geweest.
Mejuffrouw Chaumont zeide, toen Lijnslager dit verhaald had: ‘Ik ken ook den Heer van Vliet en zijne familie niet bijzonder. Verleden week toch heb ik toevallig 'er iets van gehoord - maar het staat mij schemerachtig voor. Als men de menschen zoo in het geheel niet kent, dan neemt men

{==99==} {>>pagina-aanduiding<<}

'er zooveel deel niet in ... maar mij dunkt het was van een huwelijk...’ ‘Van een huwelijk?’ zeide Maurits en zweeg eensklaps stil... ‘Het schijnt, dat gij daarin eenig belang stelt,’ hernam Mejuffr. Chaumont, ‘maar het kan ook wel zijn, dat ik het mis verstaan heb... Gij kent die famalie zeker van nabij mijn Heer! 'er zijn immers ongehuwde kinderen?...’
Lijnslager. Ja, eene dochter en een zoon...
Mejuffr. Chaumont. juist eene dochter en een zoon.
Lijnslager. Een huwelijk, zegt gij Mejuffrouw! En weet gij niet...
Mejuffr. Chaumont. Zoo als ik zeide, ik weet 'er niets meer van.
Maurits had zeer veel moeite, om eene dragelijke vertooning te blijven maken, en zijne bekommering eenigermate te bedekken voor de hem onbekende familie. Milton, die duidelijk zijne ontroering bespeurde, hield daarom nu het gesprek gaande, en zooras de maaltijd geëindigd was, nam Lijnslager met hem overhaast afscheid, onder voorwendsel, dat zij begeerig waren, om te zien, of alle hunne goederen wel behoorlijk aan hun logement waren bezorgd geworden. Zij moesten echter beiden, en Lijnslager vooral aan Julie en haar' broeder beloven, dat zij Rotterdam niet verlaten zouden, of zij zouden hun ten minste vooraf nog een bezoek komen geven. Naauwelijks was Maurits met Milton op straat, of hij vierde bot aan den ingekropten angst. En wat Milton ter zijner opbeuring wilde in het midden brengen, Lijnslager bleef zich beschouwen als eenen ongelukki-
{==100==} {>>pagina-aanduiding<<}
ge, die terugkeerende in zijn vaderland, zijn bemind meisje, als de vrouw van een ander wedervond. ‘Maar,’ zeide hij, ‘ik kan die pijnlijke onzekerheid niet langer uitstaan, laten wij oogenblikkelijk naar het huis van den Heer van Vliet gaan.’ Hoe nader zij bij deszelfs woning kwamen, hoe heviger het hart van Maurits begon te slaan, en bijna voor de deur gekomen, hield hij eensklaps stil, en zich tot Milton wendende, zeide hij - ‘o mijn vriend! zoo zij, zoo mijne Maria getrouwd is, o ik bid u, draag, draag dan zorg voor mij ... want ik geloof, als ik dat verneem, dat ik radeloos, zoo niet geheel zinneloos word.’ Nu stapte hij met zekere woestheid de stoep op, en klopte met hevigheid aan de deur. -
Deze werd hem welras geopend door eene dienstmaagd, welke hem, uit hoofde van zijn reisgewaad niet oogenblikkelijk herkende. ‘Kent gij mij niet, Leentje,’ zeide Lijnslager. - ‘Hemel! mijn Heer Lijnslager zijt gij het?’ - antwoordde zij, zijne stem hoorende, ontzet over zijne onverwachte komst. Is Juffrouw Maria te huis?’ vroeg Lijnslager met veel drift. ‘Ja, mijn Heer! de Juffrouw is wel te huis, maar...’ hernam Leentje. Maar...’ vroeg Lijnslager, ‘wat hapert 'er aan? - is 'er belet?’ -
Leentje. Belet ... of niet, mijn Heer! - 'Er is hier eene Bruiloftspartij ... maar ... (en hierop vloog zij heen.)
Lijnslager (in de grootste onzekerheid). o Het zal maar al te waar ... al te waar zijn... En ... ik zou getuige zijn...

{==101==} {>>pagina-aanduiding<<}

Terwijl hij dit zeide, kwam de Heer van Vliet uit een der vertrekken, en daar hem, schoon nu in het midden der bruiloftsvrolijkheid, het zien van Lijnslager het verlies van zijnen jongsten zoon met alle levendigheid voor den geest bragt, bestierf hij van ontsteltenis, en kon niet anders uitbrengen, dan: ‘Wel Lijnslager! moest gij juist dit oogenblik komen...’ ‘Ja mijn Heer,’ zeide Maurits, juist nu ...’ en meteen kwam Maria, die van de meid verdstaan had, waarom hare vader zoo schichtig was opgestaan, mede het vertrek uit... ‘Mijn God! mijn God!’ riep Maurits haar ziende. ‘Daar is zij... Maria!’ ... (werktuigelijk naar haar toevliegende) ‘hoe is het mogelijk... gij zijt de Bruid... gij zijt de Bruid...’ ‘Neen! Maurits!’ zeide Maria met eene bevende stem ... ‘niet de bruid ... maar mijn broeder is...’ - En nu vloog Lijnslager met een gevoel van uitgelaten vreugde, dat zelfs het bijzijn van den vader van Maria niet beteugelde, haar om den hals... Het duurde eene geruime poos, eer zich Maria uit zijne omhelzingen wist los te wikkelen. De Heer van Vliet ontdekte op dit oogenblik duidelijk, dat Lijnslager meer dan vriendschap voor zijne dochter gevoelde. Schoon hij echter een geheel ander oogmerk had, dan om haar zijne vrouw te laten worden, herinnerde hij zich het gedrag van Lijnslager omtrent zijnen overleden zoon, en de oude vriendschap, die tusschen hem en vader Lijnslager sedert zoovele jaren had plaats gehad. Hij verzocht hem dus met zijnen onbekenden reisgenoot aan de partij, die hij ter gelegenheid van zijns zoons huwelijk gaf,

{==102==} {>>pagina-aanduiding<<}

deel te nemen, 'er bijvoegende, dat het uit hoofde van den nog zoo kort geleden dood van zijne vrouw slechts eene partij was, uit de naaste vrienden van wederzijde bestaande. Lijnslager was nog geheel verwarring; en niet bedenkende, hoe weinig hij met zijn' vriend in reisgewaad voegen zou bij de andere fatsoenlijk opgekleede gasten, nam hij oogenblikkelijk het verzoek van den Heer van Vliet voor zich-zelven en zijnen vriend aan.
Niet weinig stond ook Willem van Vliet, die de Bruidegom was met Elizabeth van Teylingen ontzet, toen hij zijn' vader den jongen Lijnslager met eenen onbekenden vreemdeling zag inleiden. Ook de jonge van Teylingen rees op en heette Maurits welkom, schoon het hart hem van ijverzucht gloeide, vooral toen hij zag, hoe Maria, zijne speelgenoote bij gelegenheid van het huwelijk haars broeders, bedwelmd van aandoening terugkeerde, en hij uit hare oogen meende te lezen, dat zij liever de zijde van Lijnslager, dan de zijne, bekleeden zou.
'Er werd oogenblikkelijk door Maria aan een' der bedienden last gegeven tot de verschikkingen, die noodzakelijk waren, om deze twee onverwachte gasten plaats aan de tafel te geven. Milton kon niet nalaten Lijnslager in stilte toe te voegen, dat hij zeker door de liefde vergeten had, dat zij reeds bij den Heer Chaumont gegeten hadden. Eerst gaf het inkomen dezer twee vreemdelingen natuurlijk eenige stilte onder de gasten; maar Lijnslager, schoon hij op eenigen afstand van Maria verwijderd zat, had zoodanig eenen schok van vreugde ontvangen, toen

{==103==} {>>pagina-aanduiding<<}

hij vernam, zich bedrogen te hebben in zijne onderstelling, dat zij reeds de bruid van een ander was, dat hij met eene ongemeene levendigheid, gevoegd bij die onbelemmerde vrijmoedigheid, welke men alleen door reizen verkrijgen kan, vooral hen, die in zijne nabijheid zaten, over onderscheiden zaken onderhield. Hij was geplaatst naast eene oude Juffrouw, zijnde een oudmoeije der bruid, en, daar deze tamelijk nieuwsgierig viel, begon zij hem naar vele zaken, en bijzonder naar de spijzen in Italie, Zwitserland en Duitschland te vragen. Lijnslager gaf hieromtrent de verlangde berigten, en vermengde alles met die kleine en vrolijke anecdoten, welke, zonder de aandacht te vermoeijen, of te veel van den disch af te trekken, als eene aangename saus mogen aangemerkt worden.
Maria, die sedert den dood harer moeder zeer droefgeestig geweest was, en welke het aanleggen van deze geheele partij zeer tegenstond, had al weinig met van Teylingen gesproken, voor dat Lijnslager verscheen, maar nu was zij zoo diep getroffen, daar zich zoovele gedachten en herinneringen, in haren geest, als door elkander slingerden, dat dikwerf de tranen in hare oogen oprezen, en zij het aangezigt moest afwenden, om dezelve voor het overige gezelschap te verbergen. Alleen was het bijzijn van Lijnslager baar aangenaam, en somtijds ontmoetten hare oogen de zijne, die, hoezeer hij zich met het overig gezelschap scheen te onderhouden, altijd op de wacht stonden, om elken blik van haar op te vangen. Weinig of geene gelegenheid had zich nog aangeboden, om zonder gedrongenheid iets in het bijzonder tot

{==104==} {>>pagina-aanduiding<<}

Maria te zeggen. Maar toen het nageregt werd opgezet, vertoonden zich twee als bloemen gewerkte zilveren mandjes met de uitgezochtste vruchten, die de oogstmaand oplevert. Zoo als Maurits deze in het oog kreeg, rees hij op, en snelde naar Maria. ‘Ha,’ zeide hij, op een dier mandjes wijzende... ‘Dat is het geschenk voor de mia pupila van Signora Farfalla van Florence, is het niet zoo, Maria! - o Ik herken dezelve terstond aan de fraaiheid van het maaksel. Waarlijk die Florentijnsche weduwe kon mij geen grooter genoegen gegeven hebben, dan door u een zoo fraai geschenk te zenden, ter gedachtenis, dat ik zoo toevallig haren kleinen lieveling gevonden had.’ ‘Laten wij,’ zeide van Vliet, ‘de gezondheid dezer Florentijnsche dame eens drinken, eene zoo goede vriendin van onzen gast Lijnslager...’ ‘Gaarne,’ zeide Lijnslager, ‘zeer gaarne, want mijn hart zal altijd dankbaar zijn voor de menigvuldige bewijzen van vriendschap, die ik van haar ontvangen had... Dus de gezondheid van Signora Farfalla.’ Veel beteekenend zag Maria Lijnslager bij dezen dronk aan, en van Teylingen fluisterde haar in: ‘Lijnslager mogt van mijnen wege wel bij die Signora Farfalla gebleven zijn...’ Maria zweeg hierop, maar vroeg Lijnslager: ‘Was die weduwe jong en schoon?’ ‘o Ja,’ zeide Lijnslager, ‘zij had naauwelijks den ouderdom van vier-en-twintig jaren bereikt, en mijn reisgenoot te Florence, de schilder van Dijk, vond haar zoo bekoorlijk dat hij van haar een schilderstuk maakte, waarvan hij eene kopij ont-
{==105==} {>>pagina-aanduiding<<}
leend heeft, om 'er zich in het een of ander altaarstuk van te bedienen. Maar die schoone Dame had bijna veroorzaakt, dat een jaloersch Napolitaan mijn' vriend en mij van het leven beroofde, schoon het eigenlijk op van Dijk gemunt was.’ En nu verhaalde hij beknopt de ontmoeting tusschen hem en Signore Rosario, waarin hij zeer duidelijk Maria gevoelen deed, dat, hoe bekoorlijk Signora Farfalla was, zij geen' den minsten indruk op zijn hart gemaakt had. Maria kon niet nalaten, hem van ter zijde met een' halven grimlach aanziende te zeggen: ‘De jaloezij, Lijnslager! moet wel een erg ding wezen. Ik wensch u toe, dat gij 'er altijd voor bewaard moogt blijven.’ - Van Teylingen verbeet zich op dit gezegde en kon niet nalaten, toen Maurits weder naar zijne plaats vertrokken was, haar eenigermate zijne gevoeligheid te vertoonen. ‘Ik hoop toch niet, dat de geest van Signore Rosario in u gevaren is,’ zeide Maria. En nu luisterden zij naar het gesprek, dat 'er tusschen den vreemdeling en Lijnslager plaats had, daar zij Engelsch spraken; maar ook dit gesprek was voor van Teylingen niet zeer troostrijk, daar Milton Lijnslager geluk wenschte, dat zijn goede geleigeest hem onder het dak van eene der bekoorlijkste meisjes gebragt had, dat hij immer zag, en, schoon eenigzins bewimpeld, zijnen goeden smaak bewonderde. Nadat de disch afgeloopen was, en zich het gezelschap in zekere verstrooijing bevond, liet Maurits niet na, van die voor hem zoo gunstige oogenblikken gebruik te maken, om met zijne hartelijk beminde Maria te spreken. In den tuin achter de

{==106==} {>>pagina-aanduiding<<}

woning van van Vliet gingen de gasten, die reeds moede geworden waren van het lang toeven aan de tafel, eenige lucht scheppen. - Derwaarts waren ook Lijnslager en Maria geweken, en in het achterste gedeelte van denzelven, zucht hij met haar zooveel mogelijk de eenzaamheid. Hij durfde, daar het vrolijke feest niet voegzaam toeliet, om over den droevigen dood van haar' broeder Jakob te spreken, die snaar maar even aanroeren; en nog minder van het verlies van hare moeder reppen. Hij nam echter deze gelegenheid waar, om haar zijne vreugde te betuigen, dat hij zich zoo bedrogen gevonden had in zijne opvatting, daar het feest, hier gevierd, niet ter harer eere als bruid was: dat hem het oogenblik, waarop hij in dat denkbeeld verkeerde, zoo ontzettend, zoo verpletterend geweest was, dat hij zich niet anders kon voorstellen, of hij, zoo hij de bevestiging van dat gevoelen vernomen had, zou van doodelijken schrik plotseling ter aarde zijn geslagen. ‘En toch’ zeide Maria op eenen zachten toon, en smoorde een' zucht, die uit haren boezem wilde oprijzen.
Lijnslager. (Hare hand grijpende.) Wat beteekent die zucht, dat nedergeslagen oog, Maria! -
Maria. Och, Maurits!
Lijnslager. ô Is het, is het gebeurd, dat ik zoo zeer vreesde, toen wij met elkander den laatsten dag voor mijn vertrek, in de Boompjes wandelden... Ach ik ongelukkige! staande mijne afwezendheid is een ander meester van uw hart geworden.
Maria. Spreek wat zachter, bid ik u... Laat men geen aandacht op ons krijgen, houd u bedaarder.

{==107==} {>>pagina-aanduiding<<}

Lijnslager. Hoe kan ik mij bedaard houden, daar ik mijne vrees bevestigd zie. Zeg mij, zeg mij, Maria, wie is de gelukkige man, die gij met uwe voorkeur verwaardigt?
Maria. Gij zijt zeer voorbarig... en al te dringende...
Lijnslager. o Vergeef, vergeef het mij, gij ziet, hoe ontroerd ik ben... En zou dit anders kunnen, zeg mij ... zeg mij, bid ik u ... wat 'er van is? ...
Maria. Van Teylingen, daar gij 'er zoo op aandringt, heeft dadelijk aanzoek om mijne hand gedaan...
Lijnslager. En gij begunstigt zijn aanzoek?
Maria. Gij zijt te driftig, Maurits! - ik heb u dat niet gezegd.
Lijnslager. (Opgetogen van blijdschap.) Gij hebt zijn aanzoek afgeslagen.
Maria. Ook dat niet...
Lijnslager. Hoe ... hoe ... o gij foltert mij, Maria! zeg mij ... zeg mij ten minste, hoe het is?
Maria. Van Teylingen heeft bij mijnen vader plegtig aanzoek om mijne hand gedaan, en daar hij uit een fatsoenlijk geslacht is, groote middelen bezit, en 'er niets bijzonders op zijn gedrag is aan te merken, kunt gij begrijpen, dat mijn' vader dat aanzoek niet mishaagt.
Lijnslager. En gij ... gij hebt mij betuigd, dat zult gij niet vergeten zijn, dat gij geen' den minsten zin in hem hadt.
Maria. Ei zeg mij, Maurits, heb ik u nog van het tegendeel eenig blijk gegeven? Openhartig

{==108==} {>>pagina-aanduiding<<}

gesproken, ik denk nog even eens over hem, als toen; maar, daar ondertusschen man broeder op de zuster van van Teylingen zoo plotseling verliefd geraakt is, en met haar nu op het punt van trouwen staat, zal ik, op mijns vaders verzoek, om toch den Heer van Teylingen niet in eens voor het hoofd te stooten, en, om mij in alle bedaardheid over dit stuk te beraden, zes weken, nadat het huwelijk van mijn broeder gesloten is, op eene stellige wijze, mij over zijn aanzoek verklaren.
Lijnslager. En gij zult...
Maria. Ik heb nog geen besluit genomen. Van Teylingen heb ik ten strengste verboden, om mij, staande den tijd van dat uitstel, een enkel woord over de geheele zaak te reppen. Ik heb, daar hij nu speelnoot met mij is, goede gelegenheid, om, schoon wij anders reeds veel omgang met elkander hadden, althans 's winters bij het muzijkgezelschap, hem nog van nader bij te leeren kennen.
Lijnslager. o Ik merk het reeds, Maria! ik merk het reeds, wat uw besluit zijn zal...
Maria. Neen! Maurits! dat kunt gij nog niet weten, daar ik het zelf niet weet... Maar dit weet ik, dat, zoo ik raadpleeg met den wensch van mijnen vader, met mijn belang van alle zijden, dan ja dan moet ik zijn aanzoek gehoor geven.
Lijnslager. o Hoe bedroeft gij mij ... gij weet, Maria! hoe hartelijk de liefde is, die ik u toedrage. Maar, hoezeer de zaken van mijnen vader voorspoedig gaan, het zal hem niet zoo op een oogenblik gelegen komen, om mij een zoo ruim aandeel in zijnen handel te geven, dat ik op eene meer dan deftig

{==109==} {>>pagina-aanduiding<<}

burgerlijke wijze, met eene vrouw zal kunnen leven. Gij zult met den Heer van Teylingen, wiens ouders overleden zijn, en welker groote bezittingen hij voor de helft geërfd heeft, eene aanzienlijke partij doen; in alle ruimte, weelde en overvloed, grooter nog dan aan het huis van uwen vader kunnen leven...
Maria. En ik zal toch, zoo ik niet van gedachte omtrent hem verander, staande den tijd van het gegeven uitstel, hem niet nemen.
Lijnslager. o Ik mag dan hopen...
Maria. Hem niet te nemen, en u hoop te geven zijn nog heel onderscheiden zaken...
Lijnslager. Indien ik uw' vader...
Maria. Neen! Maurits! ik bid u ... waag dat niet ... gij hebt hier eene groote, eene zeer groote voorspraak verloren ... (en hier kwamen de tranen in hare oogen) ... in haar, die...
Lijnslager. o Was uwe moeder mij zoo genegen?
Maria. Zeer genegen ... o als zij leefde, en gij ... maar foei ik schaam mij ... dat ik...
Lijnslager. o Nu gij mijn hart eenigen troost, eenige hoop begint te geven, breekt gij eensklaps af... Och Maria! hoe verheug ik mij, dat ik zoo in de gunst stond van uwe waardige moeder ... ook voor mij helaas! te vroeg gestorven... o Gij verbiedt mij dan toch niet, dat ik blijf hopen... Ik zal mij steeds meer en meer de goede gedachten, die uwe moeder van mij vormde, waardig maken...
Een verzoek van de Bruid, die het onderwerp van het langdurig onderhoud tusschen Maurits en Maria begon te gissen, of Maria zich weder bij

{==110==} {>>pagina-aanduiding<<}

het gezelschap wilde vervoegen, maakte een plotseling einde aan dit gesprek. Alleen fluisterde Maria, de droefheid van Maurits bespeurende, hem nog in ‘Maurits! zijt niet te zeer bekommerd, dat ik, over zes weken, anders denken zal dan heden. Zijt weder zoo vrolijk, als straks onder den maaltijd. Laat niets aan van Teylingen blijken, o anders zal hij dezen avond onverdragelijk lastig zijn.’ ‘Ik beloof het u,’ zeide Maurits, schoon het mij zeer moeijelijk vallen zal, daar mijn hart tot barstens toe vol is ... (en nu drukte hij de hand van Maria met teederheid aan zijn hart) maar wat zou mij onmogelijk zijn, als het mijne... Maria begeert...’ Op dat woord van mijne Maria schudde zij het hoofd en trok hare hand los, daar zij ook nu weder bij het gezelschap gekomen waren.
Lijnslager hernam nu zooveel mogelijk zijne vrolijkheid, en bevlijtigde zich bijzonder, om zich in een gunstig licht bij den Heer van Vliet te vertoonen. Hij verhaalde hem veel van den koophandel der door hem bezochte Landen en Steden, en van de onderscheiden zeden der Volkeren. Ook gaf hem van Vliet te kennen, dat hij hem den volgenden dag nog wel eens wenschte te onderhouden over eenige bijzonderheden zijnen overleden zoon betreffende, waaromtrent het geen pas gaf, dit oogenblik te spreken. Maurits nam dit zeer gereedelijk aan; en vond gelegenheid, om Maria te onderrigten, dat zij den volgenden dag nog voor zijn vertrek naar Delft een kort bezoek van hem te wachten had. Daar Maurits met zijn' vader meermalen de Amsterdamsche Kamer bezocht had, en aldaar reeds deel genomen in de toen

{==111==} {>>pagina-aanduiding<<}

ter tijd gewone vermaken, had hij reeds eene groote vaardigheid in het maken van zoogenaamde kniedichten gekregen; - daar dit ook onder andere spelletjes ter baan kwam, was hij daarmede zeer vlug, en alle anderen ver voor uit. Hij kon ook niet nalaten, om nog eens een vierregelig versje te maken, waarin hij zeer duidelijk de bekoorlijkheden van Maria van Vliet een' lof toezwaaide, die, schoon hoog gestemd, geene vleijerij behelsde.
Na den afloop van het feest met Milton in hun Logement gekomen zijnde, juichte deze hem toe over de voortreffelijkheid zijner keuze. - ‘o Mijn vriend,’ zeide hij, ‘zulk eene schoonheid zou verdienen, om op een' troon te pralen, maar ik vrees, dat haar dan de onderdanen zouden aanbidden, die haar voor een meer dan menschelijk wezen houden zouden. Ik ben niet genoeg in uwe taal bedreven, om mij een oogenblik aan het aangename spel der kniedichten te wagen, maar ik heb intusschen, uwe Maria beschouwende, in eenige weinige regels, in mijne taal gepoogd, eene beschrijving van hare bevalligheid en schoonheid te geven - maar voel, hoe flaauw en niets beteekenend dezelve zijn moeten voor allen, die het oorspronkelijk kennen, schoon zij, die het niet kennen, dezelve misschien de overdrevene lofspraak van een weelderig vernuft zouden achten.’ Hierbij gaf hij aan Maurits dat dichtstukje over, 'er bijvoegende: ‘Mag ik het u aanbieden, mijn waarde vriend! tot eene gedachtenis van onze aangename kennismaking, en als eene soort van zegel op onze vriendschap, daar ik gemerkt heb, dat uw voor-
{==112==} {>>pagina-aanduiding<<}
nemen is, om morgen reeds uwe reis naar Amsterdam voort te zetten, en ik eerstdaags de eene of andere gelegenheid zal waarnemen, om naar Engeland te vertrekken.’ Met dankbaarheid aanvaardde Lijnslager dit gedicht, en liet nu aan Milton de zwakke poging van de zuster der Dichtkunst zien, in het afmalen van het bekoorlijk gelaat van Maria, daar hij het schilderstuk, hem door zijnen reisgenoot Jakob van Vliet nagelaten, voor den dag haalde. - Den volgenden morgen namen Lijnslager en Milton een aandoenlijk afscheid, en beloofden elkander bij de hand, dat noch de een ooit in Holland, noch de ander in Engeland komen zou, of zij zouden het niet bij een vlugtig bezoek laten berusten. Lijnslager gaf nu ook nog een bezoek aan Julie en haren broeder, die hem met dankbetuigingen overlaadden, uit hoofde van al de hulp en bescherming, in allerhande omstandigheden, hun geboden. Ook namen zij zeer gereedelijk de uitnoodiging aan, om, als zich eene voegzame gelegenheid aanbood, hem te Amsterdam bij zijne ouders te komen bezoeken, en het door de geheele wereld beroemde Amsterdam te bezigtigen. - Eindelijk legde nu Maurits nog het beloofd bezoek af bij den Heer van Vliet; en Maria, niet tegenstaande de partij van den vorigen dag vrij laat afgeloopen was, zat reeds met haren vader aan het ontbijt, toen Lijnslager binnenkwam. Nu beantwoordde Maurits aan den Heer van Vliet alle de vragen, die hem wegens de ziekte en den dood van deszelfs zoon Jakob gedaan werden. Het bleek uit zijn onopgesmukte antwoorden, met welk eene trouw en teederheid hij hem had bijgestaan. Van Vliet

{==113==} {>>pagina-aanduiding<<}

en zijne dochter stortten op nieuw tranen over het afsterven van hunnen zoon en broeder. Hartelijke dankbetuigingen stroomden van beider lippen. Eindelijk rees de Heer van Vliet onverwacht op en liet Maurits met Maria alleen, voor weinige oogenblikken, welke Lijnslager echter niet vruchteloos liet voorbijglippen, maar gebruikte, om met korte maar krachtige en vurige woorden te smeeken, dat zij zich het gesprek van gisteren zou herinneren, en toch hare hand niet roekeloos wegsmijten aan een' jongeling, die ... dezelve ... naar zijne gedachten, niet verdiende. ‘En gij denkt ...’ begon Maria hem te bestraffen, toen zij haar' vader hoorde terugkomen. - Deze had een rolletje met eenige gouden dukatonnen in de hand, en zeide: ‘Mijn Heer! schoon ik wel weet, dat zulke diensten, als gij aan mijn' zoon in een vreemd land bewezen hebt, door geen goud of schatten kunnen worden, opgewogen of vergoed, hoop ik, dat gij dit bewijs van mijne erkentenis zult aannemen, en daarvoor naar uwe verkiezing het een of ander aankoopen, zult, ter gedachtenis van mijnen zoon Jakob.’ ‘Hoe,’ zeide Maurits, daar een edel blos zijn gelaat bedekte. ‘Hoe, mijn Heer! denkt gij, dat ik een geschenk in geld zou aannemen, voor pligtmatig betoonde diensten aan een' stervenden vriend. - Ik heb op geene belooning hoegenaamd eenig uitzigt gehad, en zal die volstrekt niet aannemen - het eenige, waarop ik, zoo 'er al iets belooning waardig in mijn gedrag mogt geweest zijn, zou durven hopen, zou uwe vriendschap zijn, en die van uwe familie...’ ‘Gij verrukt

{==114==} {>>pagina-aanduiding<<}

mij,’ zeide van Vliet, ‘en ik zou u bijna verschooning verzoeken voor mijn anders welmeenend aanbod. Zoo ik u ondertusschen daardoor mogt beleedigd hebben, neem dan mijne hand van vriendschap als eene vergoeding aan.’ - Lijnslager betuigde, dat bij geene wezenlijke beleediging in het aanbod gezien had, maar dat het aannemen daarvan alleen met zijne wijze van denken streed. Hij beval zich voor het overige, daar het tijd was, dat de wagen op Delft zou vertrekken, nogmaals in de vriendschap van den Heer van Vliet en nam de vrijheid, om, nadat hij van hem met eenen vriendelijken handdruk afscheid genomen had, Maria met een' minzamer kus, dan de vriendschap geven kan, vaarwel te zeggen. Met eene ongemeene vriendelijkheid drukte hem Maria de hand bij het afscheid, en de stomme maar zoo welsprekende taal der oogen zeide hem, dat zij zeer vergenoegd was over den band van vriendschap, die tusschen hem en haren vader gelegd was.
Nu nam Maurits de reis aan naar Delft op den gewonen wagen. - Tot zijne verbaasdheid hoorde hij daar, hoe zijne reisgenooten verhaalden, dat slechts weinige dagen geleden de Heeren Oldenbarneveld, de Groot en Hogerbeets waren gevangen genomen, en nu begreep hij eerst regt sommige gezegden, die hem, den vorigen avond, onverstaanbaar geweest waren. Hij mengde zich echter niet in deze gesprekken, daar hij besefte, dat het, als zulke aanzienlijke lieden in een Gemeenebest van hunne persoonlijke vrijheid beroofd werden, voor bijzondere personen zeer gevaarlijk zijn zou, om zich, in het openbaar, over de zwevende verschillen uit te laten.

{==115==} {>>pagina-aanduiding<<}

Hij kwam dien dag niet verder dan Leyden, waar hij meer en meer onderrigt werd van de ontzettende gebeurtenissen, die de grondvesten van de Republiek deden waggelen. Reeds vroegtijdig vertrok Maurits van Leyden; schoon hij verlangen gevoelde, daar het juist zondag was, en hij zoolang geene openbare Godsdienstoefening der Hervormden had bijgewoond, om vooraf zich van dien pligt te kwijten: maar de zucht om zijne, zeker naar hem reikhalzende, ouders te ontmoeten, verdoofde in hem deze begeerte. En in waarheid Lijnslager deed wel, met die stem van zijn hart te volgen, want zijne ouders hadden, sedert het ontvangen van zijnen brief, uit Gornichem geschreven, slechts ééne gedachte, en die was de te huis komst van hunnen eenigen zoon, hunnen hartelijk geliefden Maurits.
Het belette hen echter niet, om den ochtend-godsdienst naar gewoonte waar te nemen. Uit de kerk teruggekeerd, was de eerste vraag, of Maurits nog niet was aangekomen. Deze met neen beantwoord zijnde, duchtten zij weder dien dag niet aan hun verlangen voldaan te zullen zien. Ook het middagmaal verliep zonder de te huiskomst van hunnen zoon. - Vader Lijnslager en zijne vrouw, zoo om de gedachten een weinig te verzetten, als uitgelokt door het fraaije weder, besloten tot eene kleine wandeling, waarop hen fidel naar gewoonte vergezelde. Naauwelijks hadden zij hunne woning verlaten en waren, den Buitenkant langs gaande, even over de Nieuwe Brug, die, schoon op Zondag, zeer woelig was, op de Texelsche Kaai gekomen, toen zij onverwacht op eenen kleinen afstand hunnen lieven

{==116==} {>>pagina-aanduiding<<}

Maurits, na eenige maanden afwezendheid, met snelle schreden, zagen naderen. - Verrukt van vreugde ontdekte Maurits zijne ouders, en, schoon op straat, kon hij zich niet bedwingen, om zijne moeder, die van blijdschap verstomde, om den hals te vallen, terwijl vader Lijnslager, hem de handen toereikende, uitboezemde. - ‘Welkom, mijn jongen! welkom mijn Maurits!’ Fidel was reeds vooruitgesneld en sprong onophoudelijk tegen hem op. ‘Kom, kom mijn Maurits! naar huis! spoedig naar huis! Gij hebt zeker nog niet gegeten ...’ zeide eindelijk de van vreugde verrukte moeder en oogenblikkelijk keerde zij met haren man en zoon terug. - Zij zag onder weg hem gedurig aan, en gaf aan haar' man te kennen, dat het haar toescheen, dat Maurits, staande zijne reis, nog kloeker van gestalte was geworden - en bruiner van kleur. Toen de oude Martha de deur opende, en, met vader Lijnslager en zijne vrouw, Maurits na een zoo lang afzijn, voor hare oogen zag staan, gaf zij een' schreeuw van blijdschap. Met een hart vol vreugde trad Maurits de ouderlijke woning binnen. De dankbare blijdschap, die hij op de aangezigten van zijne ouderen las, deed zijne oogen door tranen zwellen; met eene ongekende weltevredenheid zette hij zich in de voorkamer op het IJ uitziende, neder, en voelde, hoe welkom die van zijne jeugd af beschouwde voorwerpen, na zoolang eene afwezendheid, voor zijn hart waren. ‘Ja mijn zoon!’ zeide vader Lijnslager, terwijl de moeder met alle vlijt bezig was, om zorg te dragen, dat 'er eenige spijs voor hem gereed gemaakt werd; ‘Oost west, t'huis

{==*3==} {>>pagina-aanduiding<<}


{== afbeelding 
	
II. Deel.

‘.. Welkom, mijn maurits! bl. 116.==} {>>afbeelding<<}
    


{==117==} {>>pagina-aanduiding<<}

best, is wel eene waarachtige Vaderlandsche spreuk; maar die men nooit beter ondervindt, dan, nadat men eene geruime poos uit het ouderlijk, of uit zijn eigen huis geweest is, en onder vreemden gezworven heeft. Maar ik zou wel vergeten, om u met een' frisschen dronk welkom te huis te heeten ... spoedig ... spoedig, Martha - eene flesch allerbesten Rijnschen wijn, uit dat vat, dat wij sedert vier dagen van dien Duitschen koopman von Ingelsheim ontvangen hebben. Maurits! Ik voel waarlijk, dat ik buitengewoon getroffen ben over uwe t'huis komst, meer dan ik mij zelf voorgesteld had. - Mijne ouders waren ook altijd zeer aangedaan, als ik van eene lange reis weder te huis kwam. Ik dacht dan wel, hoe is het mogelijk, dat zij daar zooveel van weten ... maar o Maurits! om dat regt te gevoelen moet men zelf vader zijn.’ En nu was de flesch met besten Rijnschen wijn gekomen. - Oogenblikkelijk schonk de vader twee glazen vol, zeggende, daar hij een derzelve hem overreikte: ‘Welkom, hartelijk welkom te huis, mijn Maurits! ik dank God! dat wij u weder zoo gezond terug mogen zien.’ - Nu werd het eten opgedragen. ‘Wel Maurits,’ zeide de moeder onder het eten, ‘smaakt de spijs nog als te voren aan uw ouderlijk huis, gij spreekt zoo weinig?’ - ‘Heerlijk, heerlijk,’ antwoordde Maurits, ‘God weet, welke vreugde ik dit oogenblik ondervind. - Spreek ik niet veel, lieve moeder! het is, dat ik als overstelpt ben van genoegens. - Schoon ik mij niet anders had verbeeld, of ik zou regt welkom wezen, had ik mij niet kunnen voor-
{==118==} {>>pagina-aanduiding<<}
stellen, dat zich alles, zoo als om strijd, zou vereenigd hebben, om mij blijken te geven van het belang, dat men in mijne te huis komst stelt.’
Vader Lijnslager. Ik heb wat niet uwe moeder te stellen gehad, vooral na den dood van den jongen van Vliet. Nu ik wil wel bekennen, dat die 'er ook zeer onaangenaam voor u en ons inkwam. En ik geloof, dat, zoo het uw geval geweest was, uwe moeder, even eens als de vrouw van mijn' vriend van Vliet, het met den dood zou hebben moeten bekoopen ... maar dat is nu voorbij... - Terwijl zij nog spraken kwamen twee kantoorbedienden verne, men, of de jonge patroon nog niet te huis gekomen was. - Zijne te huis komst vernemende, traden zij met groote blijdschap binnen, en gaven aan Maurits de zigtbaarste blijken van ongeveinsde hoogachting, ‘o’ zeide de oudste, toen hij hem verwelkomd had. ‘Nu zal het genoegen en de vrolijkheid op het kantoor teruggekeerd zijn. Uw afzijn, schoon het maar eenige maanden geduurd heeft, heeft ons jaren lang gevallen. En uw vader heeft ons gezegd, dat, behalve de groote zaak, die gij in orde gebragt hebt, gij vele kundigheden hebt opgedaan, die tot uitbreiding van den handel strekken kunnen. Nu ik dank den goeden God, dat Hij u zoo gezond en behouden in het huis van uwe ouders heeft teruggebragt, en de opregte gebeden verhoord, die ik dagelijks voor u uitgestort heb.’
‘Dat doet mij regt goed,’ zeide Lijnslager, ‘dat gij zoo blij zijt over de t'huis komst van mijn' Maurits ... kom ieder een groot glas besten Rijnschenwijn op zijne wellekomst.’ Maurits. be-
{==119==} {>>pagina-aanduiding<<}
dankte hen mede voor het bewijs van hunne aandacht en betuigde, dat hij hoopte, dat hij zich altijd die onderscheiding zou waardig maken. Nu verzocht moeder Lijnslager een' der kantoorbedienden, den jongen Zeeofficier de Haan te willen berigten, dat Maurits was te huis gekomen, omdat deze, meer dan iemand anders zijner kennissen, dikwerf aan hun huis geweest was, om te vernemen, wanneer hij toch terug zou komen.
Het duurde niet lang, nadat de kantoorbedienden vertrokken waren, of de Haan kwam met grooten spoed aandraven, tevens rondborstiglijk verklarende, dat hij, uit zee terugkomende, en het vertrek van Maurits vernemende, eerst regt bespeurd had, dat hij hem zooveel vriendschap toedroeg. ‘Ik dacht,’ voegde hij 'er bij, ‘dat gij een goed vriend van mij waart, zoo als ik 'er misschien bij dozijnen tel, maar juist uw gemis heeft mij geleerd, dat gij voor mij iets meerder zijt. Ik heb dikwijls in den wil gestaan, om eens aan u te schrijven, maar dat is juist zoo de zaak van een' zeebonk niet. Ik ben maar blij, dat gij weêr terug zijt, en dat nog wel, voor dat ik weêr het zeegat uit ben. Gij hebt nu ook, dat gij mij slacht, wat van de wereld gezien, en mogelijk wel meer, want als men zoo maanden na malkander op zee zwalkt, zonder dat men iets anders, dan lucht en water ziet en den holsblok, waarop, men met janmaat is ingescheept, dan ziet men niet heel veel nieuws.’ Maurits was zeer verrukt over deze gulhartige ontmoeting, en bedankte hem voor de belangstelling in zijnen persoon - en het was sedert dat oogenblik,

{==120==} {>>pagina-aanduiding<<}

dat 'er altijd eene meer dan gewone vriendschap tusschen Lijnslager en de Haan bestond. Hij bleef nu ook het overige van den dag, op het dringend verzoek van Maurits en zijne ouders bij hen doorbrengen, en het laat zich gemakkelijk begrijpen, dat het dien avond niet aan stof van gesprek ontbrak. Maurits moest nu van het een, dan van het ander laad, nu deze dan gene ontmoeting verhalen, en het was reeds laat, eer men van elkander scheidde.
Den volgenden dag onder het ontbijt ontglipte Maurits een diepe zucht. Dit bleef niet onopgemerkt door zijne moeder, en, nadat zijn vader vertrokken was, vroeg zij hem naar deszelfs oorzaak. Eerst poogde hij die vraag te ontduiken, en schreef dien zucht aan het toeval of eene kwade gewoonte toe; maar op naderen aandrang zijner moeder, gaf hij haar te verstaan, hoe zijne genegenheid omtrent Maria van Vliet stand gehouden had, doch tevens, dat hij nu gevaar liep van haar te zullen verliezen, daar de Heer van Teylingen dadelijk hare hand verzocht had, en dat het zes weken na het huwelijk van haren broeder beslist zou worden, of zij dat aanzoek al dan niet begunstigen zou. Hij had met Maria over dit alles gesproken, en zoo hij zich niet bedroog, zou hij, ingevalle zijne omstandigheden gelijk stonden met die van den Heer van Teylingen zich met de voorkeur mogen vleijen. Hij had meer dan één blijk van hare genegenheid opgemerkt, doch daar haar vader zeer gesteld was op de partij met den Heer van Teylingen, duchtte hij, dat, zoo 'er van zijne zijde geene ernstige pogingen werden ingespannen, hij waarschijnlijk van het geluk zou versto-
{==121==} {>>pagina-aanduiding<<}
ken zijn, waarmede hij zich zoo zeer gevleid had. - Hij bad dus zijne moeder over dit onderwerp zijnen vader te willen onderhouden, en, zoo het mogelijk was, hem te bewegen tot het doen van een aanzoek bij den Heer van Vliet, om te voorkomen, dat Maria zich liet overhalen, om de vrouw te worden van van Teylingen.
Zwaar woog dit verzoek op het moederlijk hart, zij bragt aan Maurits het verschil van hunne omstandighe len en die van den Heer van Vliet onder het oog, en hoe al hans hunnen aanbiedingen niet zouden kunnen halen bij die van den Heer van Teylingen; hoe hij ook nog jong was, en alle verdere tegenwerpingen, die zij meende, dat bij dit onderwerp te pas kwamen. Evenwel zij beloofde hem over de zaak zijnen vader te zullen onderhouden bij de eerste voegzame gelegenheid.


Zesde hoofdstuk.

De moeder van Maurits sprak reeds den volgenden dag, toen hij den broeder van den Kleefschen Predikant de groete van deszelfs broeder ging brengen, en van deszelfs welstand berigt doen, haar' echtgenoot aan over den zoo hartelijken wensch van haren zoon. Schoon vader Lijnslager dezelfde zwarigheden, als zij, gevoelde, oordeelde hij echter de zaak van te groot aanbelang, en van te veel invloed op het geheel volgend leven van zijn' zoon, om haar niet ten ernstigste ter harte te nemen, en beloofde zijne

{==122==} {>>pagina-aanduiding<<}

vrouw, dat hij zelf zijnen zoon over dit stuk zon onderhouden, waartoe zich ook weldra eene geschikte gelegenheid aanbood.
De kantoorbedienden waren vertrokken, en vader Lijnslager was alleen met zijnen zoon. ‘Wij zullen,’ zeide hij, ‘nu ook maar de spa bij het werk steken, Maurits! Het is van daag een drukke en woelige dag geweest. Ik was blij, dat gij weder te huis waart. Gij hebt 'er ons schoon door geholpen. Nu voor eigen, zoo als het spreekwoord zegt, gaat niets. Men heeft daar eene zorg voor, waarbij de hulp van vreemden, zij mag dan zoo goed wezen, als zij wil, niet halen kan.’ - Toen verhaalde Maurits aan zijn' vader de aanbiedingen, die hem door den Heer Durazzo gedaan waren, en hoe de liefde voor zijne ouders, voor zijn geboorteland, voor zijn 's vaders kantoor hem hadden doen besluiten, om hem voor dat aanbod te bedanken. ‘Waarlijk niets anders,’ zeide vader Lijnslager op eenen half schertsenden toon - ‘niets anders?’ - Maurits zweeg - en de vader ging voort: - ‘Gij zwijgt, Maurits! gij ontkent niet, dat 'er nog iets anders is bij gekomen... Dacht gij, Maurits, dat, staande uwe reis mijn geheugen zoo gebrekkig geworden was, dat ik nu reeds vergeten had, wat gij wegens de dochter van mijnen ouden vriend van Vliet, toen ik u hare ziekte mededeelde, geschreven hebt, en welke troostrijke woorden uwe moeder onder mijnen brief, als een postcriptum schreef. Maria van Vliet is eene der sterkste trekpleisters geweest. Is het zoo niet, Maurits...’

{==123==} {>>pagina-aanduiding<<}

Maurits. Ja! ja! dat heest medegewerkt. Gij weet nu toch, mijn vader! dat ik eenige bijzondere genegenheid...
Vader Lijnslager. Eenige bijzondere genegenheid. Dat is wel bekrompen uitgedrukt. Ik had uit uwen brief uit Milaan, en uit uwe moeder opgemaakt, dat die genegenheid een' sterker' naam verdiende.
Maurits. Nu ja... mijn vader! als gij zoo wilt.
Vader Lijnslager. Neen Maurits! niet zoo als ik wil, maar gij dient den regten naam 'er voor te weten.
Maurits (door den toon, waarop zijn vader sprak, in de war gebragt, zich echter nu herstellende.) o Vader! vergeef het mij, dat ik zoo achterhoudend ben... Ik vreesde, dat ik u mishagen zou... Ik had daarom niet durven wagen...
Vader Lijnslager. Niet mij ... maar wel uwe moeder de vertrouweling van uwe liefde te maken. Hoor, Maurits, gij moet u zelven voor verbazend slim, of mij voor tamelijk dom gehouden hebben, dat ik niet zou gemerkt hebben, reeds voor gij naar Italië vertrokt, dat gij het oog op de dochter van den Heer van Vliet hadt laten vallen ... maar alles ... alles is u vergeven. Ik ben ook jong geweest, en weet bij eigen ondervinding, dat het eene heele vreemde boodschap van een' zoon aan zijn' vader is, die, hoeveel omwegen hij ook bij zijne wel of kwalijk belegde aanspraak gebruikt, toch neêr moet komen op het punt van trouwen. Ik zal u daarom nu maar meer dan halfweg te gemoet komen. Ik weet dan, dat gij Maria van Vliet heel lief hebt - ik weet dat gij zeer be-
{==124==} {>>pagina-aanduiding<<}
vreesd zijt, dat 'er een ander met dat meisje zal gaan strijken... Is dat niet alles zoo?
Maurits. Vader! gij weet alles...
Vader Lijnslager. Maar, jongen! zeg mij, weet gij zelf wel zeker, dat gij Maria lief hebt?
Maurits. Ik zou dat niet weten! -
Vader Lijnslager. Bedaar wat, Maurits! wij krijgen hier op het kantoor wel eens nu en dan fraai blinkende stukken, die wij voor goud aanzien, en toch van nabij en ter degen bezien, vervalscht, of somtijds geheel valsch zijn. Zoo gaat het ook in het stuk der liefde. 'Er zijn jongelingen van uwe jaren, die zich verbeelden een meisje lief, heel lief te hebben, en, ondertusschen, als de eerste dronkenschap van den hartstogt, die uit de behoefte der menschelijke natuur, op de jaren, waarin gij thans zijt, geboren wordt, over is, dan bevinden zij, dat zij alleen op het uiterlijk blinkende schoon, of een bevallig voorkomen gezien hebben, en zijn dus deerlijk bedrogen.
Maurits. Hoe, mijn vader! gij denkt, dat dit mijn geval zou kunnen zijn!
Vader Lijnslager. Niet driftig te worden... Maurits! Ik wil u wel toegeven, dat mij de dochter van mijn' ouden vriend met mijne meer dan vijftigjarige oogen bekeken, en die oordeelen onpartijdiger, dan die van ruim driemaal zes, een zeer fraai en bevallig meisje toeschijnt. - Maar dat is niet genoeg. Weet gij iets van hare huishoudelijke, hare zedelijke hoedanigheden? Want men kan van de schoonheid en bevalligheid zijner vrouw niet langer dan de bruiloftsdagen leven, en binnen weinige maan-
{==125==} {>>pagina-aanduiding<<}
den, zeker binnen weinige jaren, vervliegt het teeder waas der schoonheid; zelfs gewent men aan de bevalligheden, die toch niet altijd nieuw kunnen blijven, en waaraan men gewoon raakt even eens als aan den smaak van specerijen; want het getal dier vrouwen, welk onuitputbaar in nieuwe aardigheden blijven, en, in spijt van huisselijke zorgen en beslommeringen, telkens op nieuwe specerijen hare mannen weten te onthalen, is zoo zeldzaam, als dat van die mannen, welke, bij nadere kennis aan het aangebeden godinnetje van hunnen vrijtijd, haar met de bereidvaardigheid van den minnaar, in de dagen des huwelijks, blijven dienen en behandelen. - Maar huishoudelijkheid en goede zeden, Maurits, zijn bestendige en onwaardeerbare eigenschappen eener vrouw, die het geluk van een huwelijk waarborgen.
Maurits. Ik heb geene reden, vader! om te vermoeden, dat het Maria of aan huishoudelijkheid of aan goede zeden ontbreekt. Maar gij weet, hoe weinig gelegenheid ik nog gehad heb, om daaromtrent waarnemingen te kunnen doen, en hoe weinig gelegenheid is daartoe over het algemeen. Dit kan ik zeggen, dat ik haar altijd, zoo 'er geen gezelschap was, bezig gevonden heb ... en, dat het, bij gelegenheid der partij van haren broeder, die ik, zoo als ik u verhaald heb, juist heb bijgewoond, vrij duidelijk bleek, hoeveel haar vader aan hare zorg had toevertrouwd, daar ook de dienstboden aanhoudend van haar de orders nu over dit dan over dat ontvingen. Onder anderen merkte ik, dat een derzelven na den maaltijd den ouden. Heer van Vliet vroeg naar zekere

{==126==} {>>pagina-aanduiding<<}

soort van wijn, waarvan de bruidegom sprak. ‘o,’ Zeide deze, ‘moei mij daar niet mede, vraag het mijne dochter; die zal 't u zeker weten te zeggen,’ en zich toen tot een' der gasten wendende, voegde hij 'er bij, ‘o dat meisje! dat meisje - zij is niet alleen mijn kok, maar zelfs mijn keldermeester.’ -
Vader Lijnslager. Dat bevalt mij - dat kan men van vele jonge meisjes niet zeggen. Huishoudelijkheid is bovenal in eene vrouw bij een volk, als het onze, dat door zuinigheid grooter en grooter worden moet, eene hoofddeugd, maar gij zijt toch een weinig verdachte lofredenaar.
Maurits. En wat hare zeden betreft, vader, zij is de kieschheid zelve. Zij kan niet verdragen, dat men zich eenigzins laf of onkiesch in hare tegenwoordigheid uitlaat; en, schoon de jonge van Teylingen juist geen slecht mensch is, is hij wel zoo wat los in den mond, en daar heeft zij zeer veel tegen - ja ik geloof zelfs, dat dit eene van de redenen is, waarom zij zoo tegen hem is ingenomen.
Vader Lijnslager. Als die zedigheid uit den grond van het hart voortkomt, dan is zij fraai, heel fraai ... maar de ware zedigheid bestaat niet in overdreven kieschheid... Ja Maurits! ik ben niet van van daag of gisteren, en heb nog al vrij wat in de wereld gezien, maar ik heb wel meisjes en vrouwen gekend, die uitmuntend kiesch, ja vroom waren in alle hare uitdrukkingen, vooral wanneer 'er meer dan één getuige van hare woorden was, maar bij welke mij naderhand bleek, dat de zedigheid meer op de lippen, dan in het hart woonde.

{==127==} {>>pagina-aanduiding<<}

Maurits. Dat kan ik niet gelooven, dat het geval is van Maria.
Vader Lijnslager. Ik wil het hopen, Maurits; want ik houd die soort voor de allerslechtste en gevaarlukste ... maar gij staat zoo treurig te zien, daar ik slechts eenige zwarigheden heb opgenoemd. Ik wil u evenwel niet op de pijnbank brengen, schoon de aanmerkingen, die ik gemaakt heb, op de waarheid en de ondervinding rusten. Ik beschouw het huwelijk als eene soort van speculatie; versta mij wel, Maurits! 'er is geene, de beste speculatie zelve niet uitgezonderd, of, als 'er goed fortuin op zit, dan is 'er ook gevaar bij. 'Er is nooit een koopman rijk geworden, en dat is toch het hoogste geluk, dat men in den koophandel bedoelt, of hij heeft van tijd tot tijd wel eens wat gewaagd, en somtijds wel wat heel veel gewaagd. Zoo is het ook met het huwelijk, waarvan huisselijk genoegen de hoofdbedoeling zijn moet: men kan daaromtrent ook alles niet zoo net vooraf uitcijferen; men moet daarin zich niet maar zoo los wegwerpen, maar men moet evenwel altijd wat wagen; en, in alle gewigtige zaken, moet de zwakke mensch ook wat aan de goede Voorzienigheid overlaten. - Althans dit kan ik u zeggen, dat ik in den koophandel 'er velen degelijk heb zien vooruitkomen, maar geen een onder die, welke van een' bekrompen en benaauwden aard was; die niet zoo nu en dan eens de zaken met de bolle hand en met zekere onbezorgde gerustheid behandelde. - Ook heb ik weinig of geene waarlijk gelukkige huwelijken gekend tusschen personen, die vooraf door eene bijna wiskunstige berekening becijferd hadden, welke voor- en

{==128==} {>>pagina-aanduiding<<}

nadeelen uit hunne verbindtenis zouden voortvloeijen. Zulke lieden schijnen eer broeders en zusters, die met elkander overeengekomen zijn, om onder één dak te wonen en uit éénen pot te èten, dan jonge lieden, die door de aanprikkelingen der natuur en door de teederste gevoelens van het hart gedreven, de zaligheden der liefde in volle ruimte genieten, voor welke de goede God ook een tijdperk in het menschelijk leven bepaald heeft. Dat bij hooger geklommen jaren man en vrouw als vriend en vriendin omgaan, wanneer, als ik mij zoo mag uitdrukken, de bloem des levens aan het verslensen is, geloof ik, dat zeer loffelijk is. 'Er is groot onderscheid tusschen de huwelijksliefde van de twintig tot de veertig, en de huwelijksvriendschap van de veertig tot de zeventig of tachtig jaren. Zoo gaarne als ik den verliefden jongeling en het door dien bekoorlijken bartstogt betooverde meisje zie, zoo walgelijk is mij de met grijze haren en bevende handen verliefde Susanna-Boef: hoe afgrijsselijk de verliefde oude vrouw is, kan ik niet uitdrukken. - Zie daar Maurits! hoe ik al over het huwelijk in het algemeen denk.... Gij hebt zin, grooten zin, niet waar in Maria van Vliet?
Maurits. Ja, vader! en ik verbeeld mij, dat zoo ik haar niet krijg, ik niet regt gelukkig zal kunnen zijn.
Vader Lijnslager. Zoo het aan mij stond Maurits! ik zou geen oogenblik in twijfel staan, wat te doen. Gij weet den staat van mijn kantoor, zoo goed als ik zelf. Een zeer rijk man hen ik niet, maar dat mijne zaken vooruitgaan, en dat ik somtijds uitmuntende slagen doe, is u, zoo goed als mij, be-
{==129==} {>>pagina-aanduiding<<}
kend. Als gij nu uw oog hadt laten vallen op een meisje, wier ouders in denzelfden kring leven, als uwe moeder en ik, zou ik geen oogenblik aarzelen, en het kleine aandeel, dat gij in mijne winst hebt, zou ik zoodanig vergrooten, dat gij 'er zeer wel van zoudt kunnen leven, maar bij den Heer van Vliet heb ik vrij wat meer pracht dan bij ons opgemerkt. Maria mag nu zoo huishoudelijk, zoo goed zijn, als zij wil, zij is toch aan zekeren trant van leven gewend. En zou zij u nu zoo liefhebben, Maurits! dat zij, bij voorbeeld, zou kunnen besluiten, om een' toon of drie lager te leven, dan zij gewoon is, zonder dat het invloed op haar en dus op uw genoegen hebben zou? Biecht mij zuiver op, Maurits! wij zijn hier alleen en vrij, gelooft gij, dat Maria u bemint, u hartelijk bemint, zoo dat zij, als gij, getrouwd zijnde, onschuldig tot armoede vervielt, u zou blijven liefhebben?
Maurits. Ik geloof, vader, als ik regt uit zal spreken, dat zij mij zeer genegen is, maar ik durf niet bepalen, of hare liefde zoo sterk is, als gij wel van mij zoudt wenschen te vernemen.
Vader Lijnslager. Dat is al heel wel geantwoord. Ik had gedacht, dat gij het laatste zoo maar over u zoudt genomen hebben. Nu, Maurits! zal ik u zeggen, wat ik besloten heb. Ik zal nog een uurtje alleen op het kantoor blijven en mijne pen 'er eens op versnijden en dan een' brief aan mijn' ouden vriend van Vliet over die zaak schrijven. Ik zeg alleen ... ik zal daartoe al mijn verstand wel noodig hebben, want het loopt zoo buiten den koopmans stijl om.

{==130==} {>>pagina-aanduiding<<}

Maurits. (Verrukt van blijdschap.) o Mijn vader! ik had niet durven denken, dat gij zoo goed zoudt zijn...
Vader Lijnslager. Nu het kantoor uit, Maurits, want ik zou moeijelijk kunnen worden, ben ik ooit anders dan goed omtrent u geweest? - maar laat uw gezigt maar niet zoo betrekken. - 't Is u vergeven ... ik weet, wat gij 'er mede meent. Ga naar uwe moeder.
Nu ging Maurits met een hart vol vreugde, dat echter met groote hevigheid sloeg, naar zijne moeder, en verhaalde haar het gesprek van zijnen vader, en hoe hij reeds bezig was met een' brief aan den Heer van Vliet te schrijven. Uitstekend was zijne moeder te vreden, dat haar man zoo spoedig tot dat besluit gekomen was, en, een oog vol kinderliefde ten hemel heffende, zeide zij: ‘Ik hoop, dat God zijnen zegen over die poging uitstorten zal, en, dat het hem behagen mag, u de man te laten worden van een zoo beminnenswaardig en deugdzaam meisje! - want, Maurits, zoo als de Schrift zegt, die eene goede vrouw gevonden heeft, heeft een' grooten schat gevonden.’ Na eene geruime poos kwam vader Lijnslager met den brief in de hand binnen. ‘Hij is af,’ zeide hij ‘hij is af, maar die brief heeft mij wat moeite gekost. Ik heb het den ouden van Vliet maar alles vlak op geschreven. Ik heb Maurits, in alle zijne goede, en, naar mijn gedachte, minder goede eigenschappen voorgesteld: ik heb hem gezegd, welke schikkingen ik met mijn kantoor zou maken, en hoe ik buiten dat hen in hun huishouden zou

{==131==} {>>pagina-aanduiding<<}

denken te zetten. Hij weet nu net alles in eens; dan kan de man 'er eens rijp over gaan denken; want om daarover lang te tandtrekken, strijdt tegen mijn' aard.’ Moeder Lijnslager maakte nog al eenige aanmerkingen, en had liever gezien, dat haar man niet zoo alles in eens geschreven had: doch daar het Maurits niet uit de hand viel, hetgeen hij bemerkte, dat zijn vader met hem voorhad, en dat hij in alles, wat hij over zijn karakter geschreven had, veel meer gunstigs dan ongunstigs gemeld had, betuigde hij zijnen vader opregten dank. ‘Best,’ zeide de vader tot slot van alles, ‘die dankbaarheid zie ik gaarne. Gij ziet nu, dat ik alles gedaan heb, wat van mij afhing; dus zoo het nu fout loopt, zoo als wel mogelijk is, dan moet gij u als een man gedragen, en uwe ouders geene droevige dagen doen slijten, om eene teleurgestelde hoop, welker vervulling niet van ons afhangt.’
Daar Maurits ontdekt had, welk een belang zijn oude speelmakker de Haan in hem stelde, bezocht hij denzelven van tijd tot tijd. Meermalen namen zij, als het eene frissche koelte woei, in een klein boeijertje, dat aan eenen neef van de Haan toekwam, hunne ui spanning op het IJ, en zeilden dan eens naar Pampus, dan naar Zaandam. Maurits, wiens hart vol was van het voorwerp zijner liefde, en nu dagelijks tusschen hoop en vrees leefde, welk antwoord 'er uit Rotterdam zou opdagen, wenschte toch gaarne met iemand behalve met zijne ouders over dit voor hem belangrijk onderwerp te kunnen spreken. Geen wonder dus, dat hij weldra besloot den Luite-
{==132==} {>>pagina-aanduiding<<}
nant de Haan deelgenoot te maken van het geheim zijner liefde. Op zekeren tijd, te Zaandam de boeijer aanliggende, en zij, daar in eene berberg gegaan zijnde, genoten zij het uitmuntend gezigt der Buitenzaan, waar het niet alleen van allerhande vaartuigen krielde, maar een verbazend aantal van nieuwe koopvaardijschepen aan de werven lag, om opgetimmerd te worden, en een even groot getal op stapel stond. Dit gezigt gaf natuurlijk aan Hollandsche jongelingen, waarvan de een 't grootst gedeelte van zijn leven op zee zwalkte, rijke stof tot gesprek. Ook spraken zij met elkander over de gebeurtenissen van die dagen en over de onderscheiden gevoelens wegens het lot van de gevangen Heeren - doch daar dit in verband stond met staatkunde en Godsdienstige geschillen, namen zij het geen van beide zwaar ter harte. Schoon Maurits betuigde, dat het hem leed deed, dat lieden, die bij zoovele verstandigen voor brave en vrome mannen te boek stonden, niet meer nuttig voor het land konden zijn. Dit gesprek echter liep ook spoedig ten einde, en Maurits was stilzwijgender dan anders. Ook bleven zij langer te Zaandam, dan zij hadden voorgehad, omdat, terwijl zij daar waren, de wind was omgeloopen, en zoo ruim geworden, dat zij binnen zeer korten tijd weder te Amsterdam konden zijn. ‘Gij zijt zeer stil,’ zeide de Haan.
Maurits. Ik ben toch zeer wel - en in eene goede luim.
De Haan. Ik verbeelde mij, dat gij peinsachtiger, dan naar gewoonte waart. Is 'er wat in den weg? Smoor dan geen drommel op uw hart.
Maurits. o Neen! de Haan! gij hebt mij geen

{==133==} {>>pagina-aanduiding<<}

de minste reden tot ongenoegen gegeven - en ik wil u zelfs wel betuigen, dat van dag tot dag uwe vriendschap mij aangenamer wordt, zoodat ik 'er waarlijk tegen op zie, dat gij eerlang aan boord zult moeten.
De Haan. Ja dat is zeemans lot. - En ik begin ook reeds trek te krijgen, om weder onder de pekbroeken te verkeeren. Maar ik wil wel zeggen, dat het mij regt aangenaam wezen zou, dat ik zulk een' vriend onder de Officieren had, als ik geloof, dat ik in u heb getroffen; maar laten wij daar nu niet over jammeren.
Maurits. Gij hebt gelijk, de Haan, en als ik u voor de vuist zal zeggen, zoo als het met mij is, dat ik zoo wat treurig ben, komt uit eene andere oorzaak voort - en gij zoudt reden hebben, om mij voor achterhoudend aan te zien, als ik die niet verhaalde.
Nu zette de Haan groote oogen op, en nadat hij Maurits vooraf, op zijn woord, stilzwijgendheid beloofd had, hoorde hij, hoe hij niet alleen zijn oog had laten vallen op Maria van Vliet, en hij reeds sedert verscheiden dagen eenig antwoord op zijns vaders aanzoek verwacht had, maar dat hetzelve nog achter bleef, waarover hij zich vast ieder dag ongeruster begon te maken. Met veel aandacht had hem de Haan aangehoord, en nam dit vertrouwen aan, als een blijk van ware vriendschap. Hij schonk daarop een glas boordevol, en dronk de gezondheid van zijne Maria. ‘Hartelijk wensch ik,’ zeide hij zijn glas tegen dat van Maurits aanklinkende, ‘hartelijk wensch ik, dat gij binnen kort uwe zorg moogt zien verdwijnen. Maar gij moet daar het

{==134==} {>>pagina-aanduiding<<}

hoofd zoo niet over laten hangen. Als het meisje u niet ongenegen is, o dan zal het scheepje wel in zijne regte haven komen. Het spijt mij, dat ik geene kennis heb aan de familie van van Vliet, want ik moet overmorgen bij de Admiraliteit van de Maas wezen. 't Zou voor mij niets beteekenen, om daar eens aan te gieren ... en als ik het gezigtje van Maria maar zag, dan zou ik wel spoedig ontdekken, of zij den loods binnen boord heeft of niet.’
Maurits, Ja maar, mijn vriend! gij zoudt u kunnen vergissen, want 'er is buiten mij een ander, die het oog op haar heeft, ja die dadelijk aanzoek om haar heeft gedaan.
De Haan. o Dan is 'er een kaper op de kust, dat is erger ... maar gij moet 'er maar fiks op aanhouden. Ik zou, als ik in uw geval was, dat zoo niet kunnen afwachten. Daar valt mij wat in, zoudt gij wel zwarigheid maken, dat ik van uwen wege bij den Heer van Vliet mijn kompliment ging maken: geef mij maar een' brief meê voor uwe Maria, en zoo ik gelegenheid vind, zal ik haar dien ter hand stellen. Gij kunt verzekerd zijn, dat ik mij gelukkig achten zal, u dien geringen dienst te mogen bewijzen.
Maurits. Uw aanbod is zeer vriendelijk, maar...
De Haan. Wat maar? ik zal dat wel zoo netjes weten te klaren, dat 'er de oude Heer niets van zal merken.
Maurits. Ik twijfel, of het mij Maria misschien kwalijk zou nemen.
De Haan. Ja mogelijk in schijn, maar als zij het

{==135==} {>>pagina-aanduiding<<}

wel meent met u, zal die storm gaauw over gewaaid zijn.
Maurits. Maar zij is kiesch ... zeer kiesch.
De Haan. Wel nu uw brief zal zeker ook zeer kiesch zijn. En schoon de brief door de handen van een' zeebonk gaat, dat zal hem toch niet besmetten denk ik.
Maurits. Ik beloof u, ik zal 'er over denken, en zoo ik 'er toe besluit, zal ik u morgen den brief komen brengen.
De Haan. Een kort beraad een goed beraad. Wij zijn aan boord niet gewoon te talmen. Als wij eens goed bestek genomen en koers gezet hebben, dan moet het 'er maar zoo regelregt op af.
Deze en soortgelijke gesprekken vervolgden zij, toen zij Zaandam weder verlieten, en binnen zeer korten tijd, daar de wind nog was blijven wakkeren, bereikten zij weder Amsterdam. De hupschheid en het gul aanbod van de Haan maakten eenen diepen indruk op het hart van Maurits - en schoon De Haan van een' losser en luchtiger aard was dan Maurits, had 'er genoegzame overeenstemming van neigingen plaats, om hun meer en meer tot ware vrienden te maken. Maurits was met zich zelven toen hij te huis gekomen was, oneens, of hij zich van de aangeboden gelegenheid bedienen zou, om aan Maria te schrijven.
Schoon hij verscheidene redenen vond, die hem een weinig afschrikten, haalde zijn vurig verlangen, om toch iets te vernemen, hem over, om de pen op te vatten. Onder het schrijven, dat hij, buiten weten zijner ouderen, nadat hij op zijn slaapvertrek geko-
{==136==} {>>pagina-aanduiding<<}
men was, verrigtte, beefde de pen in zijne vingeren. Na vele verschooningen, na vele herhaalde betuigingen van zijne opregte liefde, vroeg hij haar, in bewoordingen, die de duidelijkste bewijzen droegen der bekommering van zijn hart, welke toch de reden was, dat haar vader niet antwoordde, op den brief door den zijnen geschreven, waarin deze regtstreeks aanzoek wegens haar persoon bij haren vader gedaan had. Reeds waren 'er verscheiden dagen verloopen, dat deze brief was afgezonden, en nog was 'er geen antwoord. Schoon hij wel wist, dat de partij van den jongen van Teylingen voordeeliger en schitterender was, had (zoo hij zich verbeeldde) zijn vader toch zoodanige voorslagen gedaan, die ten minste wel eenig antwoord, en vooral aan een' oud vriend verdienden. ‘Maar ik vrees,’ zoo eindigde zijn brief, ‘maar ik vrees, Maria! dat uwe gevoelens ten mijnen aanzien veranderd zijn. Dagelijks, meer dan dagelijks heeft van Teylingen gelegenheid, om u te zien, om u te spreken ... om zijne aanbiedingen te herhalen - maar ik, ongelukkige, van uwe tegenwoordigheid vestroken ... buiten staat, om u tot hooger rang in de wereld, dan die van eene Koopmans vrouw te doen opstijgen, die ook geene groote schatten kan aanbrengen, zal in het vergeetboek geraakt zijn... Maar wat 'er van dat alles zijn mag, dit is zeker, Maria! dat 'er geen hart is, dat u opregter onverdeelder beminnen kan dan het mijne, dat meerder uw waar geluk en genoegen bedoelen kan.’ Zijn schrift, dat anders zeer schoon was, droeg zelfs de merkteekens van de ontroering van zijn hart. - Nog toen hij het

{==137==} {>>pagina-aanduiding<<}

opschrift schreef, was hij bijna van voornemen, om den brief te verscheuren, maar, daar hij, en met regt oordeelde, dat hij dit even goed den volgenden dag kon doen, legde hij denzelven weg. - 's Anderen daags bragt hij, naar de beurs gaande, den brief aan zijnen vriend, hem ten ernstigste aanbevelende, om toch voorzigtig alles in acht te nemen, en vooral omzigtig te zijn, met het overgeven van den brief, want dat den Heer van Vliet bijlang na niet gemakkelijk een rad voor de oogen te draaijen was. ‘Heb geen zorg, Maurits!’ zeide de Haan, ‘ik weet wel van tij te kavelen - en ik versta mij op soldaat- en zeemanschap.’ - Maurits was ondertusschen op zichzelven eenigzins te onvreden, dat hij voor zijne ouders, die hem altijd met zooveel openhartigheid en gulheid behandelden, een geheim van dezen brief gemaakt had, en hoe dikwerf de woorden op zijne lippen waren, om het aan hun te openbaren, gedurig keerden zij, als het ware, van zelfs terug. Die brief scheen hem een heiligdom der liefde, onder de bescherming der vriendschap, en hij bleef, hoe veel het hem kostte, zoowel het schrijven, als het afvaardigen van den brief zelven in zijn hart smoren.
Vader Lijnslger begon ondertusschen ook reeds vrij ongeduldig te worden, dat zijn oude vriend van Vliet zijn' gulhartigen brief niet beantwoordde; ja zijne vrouw had veel moeite, om hem te wederhouden, dat hij geen' brief van eenen geheel anderen inhoud, dan de vorige, schreef, waarin hij, op eene vrij fiksche wijze de reden zou hebben afgevraagd, waarom hij een' brief van zooveel aanbelang onbe-
{==138==} {>>pagina-aanduiding<<}
antwoord liggen liet, daar fatsoenlijke koopluî toch gewoon zijn over zaken van dringend belang elkander met omgaande post te antwoorden. - Hij liet zich echter bewegen, om nog eenige dagen te wachten, maar, zeide hij, kwam 'er dan geen, dan zou 'er een van klink heen.


Zevende hoofdstuk.

Ondertusschen was de Luitenant de Haan naar Rotterdam vertrokken, en had, volgens zijne toezegging zich aan het huis van den Heer van Vliet vervoegd, en de groetenis van den jongen Lijnslager gebragt. Schoon hij door dien Heer met de behoorlijke heuschheid ontvangen werd, voud hij echter, dat dezelve niet veel scheen op te hebben, met de hem gebragte groetenis van Maurits Lijnslager. De Haan, schoon hij dit wel bemerkte, nam, daar hem de Heer van Vliet uit beleefdheid verzocht, om ten minste eenigen tijd te vertoeven, dit aanbod aan, en geraakte zoo op zijn zeemans aan het praten: hij rekte het gesprek eenigermate in de hoop, dat van Vliets dochter voor den dag zou komen. Zij was toevallig, toen hij gekomen was, niet te huis, maar de Haan, haar op de stoep ziende komen, twijfelde geen oogenblik, hare treffende bekoorlijkheden ziende, of het was de zoo hartelijk door zijnen vriend beminde Maria. Bij haar inkomen vond hij zich in dat gevoelen bevestigd, en

{==139==} {>>pagina-aanduiding<<}

de Haan gebruikte de vrijheid, haar maar glad weg de groete te doen van den jongen Lijnslager, zijnen bijzonderen vriend. Zij neigde zeer beleefdelijk, terwijl een bevallig blos haar geheel gelaat overstroomde, en afdaalde, tot waar de net geplooide kraag belette dat het te nieuwsgierig oog de schoonheden van hals en boezem bespiedde: ‘Vaart hij nog wel?’ vroeg zij, hare oogen nederslaande. ‘Zeer wel,’ antwoordde de Haan, ‘gelijk ook zijne ouders.’ ‘Hij is dan,’ hernam Maria tegen haren vader, ‘niet ziek, gelijk gij scheent te vermoeden, daar wij, sedert dat hij hier geweest is, taal noch teeken van hem gehoord hebben.’ - Dit gezegde bevreemdde de Haan niet weinig, daar hij wist, dat vader Lijnslager aan den Heer van Vliet regtstreeks het aanzoek voor zijnen zoon gedaan had.
Nu, schoon hij anders onmiddellijk zou vertrokken hebben, achtte hij het bijzonder zijn' pligt als vriend, om Maria den brief van Maurits zeker te doen geworden, en oordeelde best, om nog zoo het mogelijk was, eene wijl te vertoeven. Maria kon niet nalaten, om te vragen, of de ouders van Maurits niet zeer wel te vreden geweest waren over zijne te huiskomst. Hierop diende haar de Haan in het breede, en gaf daarvan eene zeer levendige beschrijving, en weidde tevens uit over de voortreffelijkheden van zijnen jongen vriend, en wel de vreugde, die hij zelf bij diens te huiskomst gevoeld had. Hij verhaalde, hoe zij, als kinderen reeds, op de schole aan elkander kennis hadden gekregen, en altijd vrienden gebleven waren, en hoe de oude Lijnslager veel

{==140==} {>>pagina-aanduiding<<}

had toegebragt, om hem, daar hij van jongs af lust tot de zeevaart had, aan den gang te helpen: hoe hij eerst op een' koopvaarder geweest was, maar welras meer zin gekregen had, in ten oorlog te varen, en nu tot den rang van Luitenant opgeklommen was. De Heer van Vliet aan den eenen kant ontevreden over de uitweidingen tot lof van de familie van Lijnslager, daar hij ook op zijn kantoor tot driewerf reeds geroepen was, en aan den anderen kant bemerkende, hoe deze Luitenant zeer rijk was, zoo als veelal het geval van diergelijke jonge Officieren is, in vertellingen en verhalen, naar welke jonge meisjes niet ongaarne luisteren, verzocht hem verschooning, dat hij hem voor eenige oogenblikken moest verlaten. De Haan zeide met veel wellevendheid, dat het zijne zaak was, om verschooning te verzoeken, daar hij zoo vrijpostig geweest was, van hem zoolang op te houden. ‘Zoo gij nog wat wilt vertoeven’ zeide de Heer van Vliet, ‘en het gezelschap mijner dochter voor een enkel oogenblik u niet onaangenaam is, dan hoop ik spoedig terug te zijn.’ ‘Ik zou,’ zeide de Haan, ‘al van een zeer bijzonderen smaak moeten zijn, als mij het gezelschap van eene jonge juffer als uwe dochter niet uitlokte, om aan deze schoone ree nog eene poos ten anker te blijven: ten ware ik met nog een oogenblik te toeven, Mejuffrouw ook in iets wezenlijks belette.’
Zoo als de Heer van Vliet vertrokken was, schikte de Haan zijn' stoel een wenig nader aan dien van Maria. En den brief van Maurits voor den dag halende, zeide hij op eenen fluisterenden toon: ‘Mejusfrouw! niet wetende, hoe uw vader over

{==141==} {>>pagina-aanduiding<<}

Maurits Lijnslager denkt, heb ik best geoordeeld dezen brief van zijne hand u alleen over te reiken.’
Maria. Hoe, mijn Heer! een brief van Lijnslager...
De Haan. Hij heeft mij gebeden, dat ik u dien bezorgen zou, en ik nam dien last gaarne op mij, maar ik vreesde alleen, dat ik geene gelegenheid vinden zou...
Nadat Maria eenige oogenblikken in gepeins gezeten had, nam zij den brief aan, en zonder dien te openen verborg zij denzelven, met een vriendelijk lachje den Luitenant de Haan dankzeggende voor zijne genomen moeite. ‘Een antwoord te mogen medebrengen,’ zeide hij, ‘zou mij zeer aangenaam zijn, en daarom zou ik niet minder welkom bij mijn' vriend Maurits wezen. Ik blijf, zoo gij van gevoelen mogt zijn, om mij een' brief mede te geven, tot morgen na den middag gelogeerd in het Logement de Ridder St. Joris - of ...’
Maria. 'Er zal geen antwoord op noodig zijn, vertrouw ik.
De Haan. Zoo gij door mij mondeling iets aan hem te zeggen hadt...
Maria. Niets, mijn Heer!
De Haan Zelfs niet uwe groete...
Maria. Nu ja! mijne groete...
De Haan. Ik houd mij verzekerd, dat die hem reeds aangenaam wezen zal.
Terwijl zij dus spraken, kwam de Heer van Teylingen juist de stoep op, en verwonderde zich binnen gekomen eenigermate Maria in een aszonderlijk

{==142==} {>>pagina-aanduiding<<}

gesprek met een' Zeeofficier te vinden; - evenwel loste hem Maria dit zeer spoedig op, hem tot zijne spijt berigtende, dat die Heer haar' vader en haar de groete gebragt had van de familie Lijnslager te Amsterdam, en dat deze Heer een bijzonder goed vriend van Maurits Lijnslager was. Van Teylingen verbleekte op dit gezegde, maar maakte echter eene zeer beleefde buiging. De gesprekken liepen nu over algemeene onderwerpen, en nadat de Heer van Vliet terug gekomen was, nam de Haan, als nu zijn oogmerk bereikt hebbende, zeer vriendelijk afscheid. Hij las in de oogen van Maria bij den afscheidsroet eene opregte herhaling der dankbetuiging over den aan haar bezorgden brief. En in der daad het ontvangen van denzelven had eene zeer gunstige uitwerking op haar gehad, ja, schoon zij hare nieuwsgierigheid naar deszelfs inboud nog moest uitstellen, was zij veel opgeruimder en vrolijker, dan haar van Teylingen in lang had aangetroffen, die dit echter, schoon niet wetende van den bewusten brief, toeschreef aan het berigt, dat zij wegens Maurits bij monde van den Luitenant de Haan ontvangen had. Daar van Teylingen haar kwam uitnoodigen, om een bezoek te geven bij het nu korts door het huwelijk vereenigd paar, werd nog al de gelegenheid, om den brief van Maurits te kunnen lezen, vertraagd, ja zij was genoodzaakt dit te verschuiven tot na den avondmaaltijd, toen zij alleen op hare kamer gekomen was.
Zij was naauwelijks daar, of met eene half bevende hand kreeg zij den brief voor het licht. ‘Hij vergeet mij dan niet,’ verzuchtte zij, en brak

{==143==} {>>pagina-aanduiding<<}

meteen het zegel los. Maar hoe groot was hare verwondering, toen zij las, dat Maurits vader reeds zoovele dagen een dadelijk en regtstreeksch aanzoek bij haren vader gedaan had, waarvan zij tot op dit oogenblik niets vernomen had. Zij besloot hieruit, dat haar vader zoodanig het aanzoek van van Teylingen begunstigde, dat hij zelfs op dat van Maurits geene acht sloeg. Thans gevoelde zij eene aandoening, die zij tot nog toe nimmer bespeurd had, die van misnoegen jegens haren vader, en nu schoot haar tegenzin tegen van Teylingen een' onuitroeibaar diepen wortel. Zij gevoelde nu, hoe genegen zij Maurits was, daar het hart haar heviger dan ooit klopte, ja zij begon 'er een' zekeren pligt van te maken, om den verongelijkten jongeling te beminnen. Zij herinnerde zich nu, hoe haar vader na het vertrek van Maurits gedurig alle gelegenheden ontweken had, om van hem of van zijne familie te reppen. Nu besloot zij, om aan Maurits zijnen brief te beantwoorden. Meer en meer verontwaardigd, hoe dieper zij het indacht, dat men haar, genoegzaam tegen haren wil, aan den Heer van Teylingen wilde verbinden, ja dat haar vader zelfs haar niet deed weten, hoe een ander, die hij wist dat haar niet geheel onverschillig was, door zijnen vader haar ten huwelijk verzocht, greep zij de pen op, en schreef eenige weinige regels aan Maurits, waarin zij hem onderrigtte, dat haar niets bekend was van het aanzoek van zijnen vader bij den haren - dat men daarvan voor haar, die 'er toch wel voornamelijk in begrepen was, een geheim scheen gemaakt te hebben, waarvan zij echter, en Maurits

{==144==} {>>pagina-aanduiding<<}

ook wel de reden kon nagaan; dat zij eerst van voornemen geweest was, hem geheel niet te schrijven, maar dat zij toch bij nader inzien geoordeeld had, daar men zich zoo vreemd omtrent haar gedroeg, ook wel de vrijheid te hebben, om, naardien zich eene zoo gunstige gelegenheid aanbood, dit hem te laten weten. Eindelijk voegde zij 'er bij, dat hare gevoelens omtrent den Heer van Teylingen onveranderlijk dezelfde bleven, of liever dat, zoo het mogelijk was, haar afkeer tegen zijn' persoon toenam in dezelfde mate, als men zich scheen te bevlijtigen, om haar tot zijne vrouw te doen worden. Ja zij voegde aan het slot van den brief 'er bij: ‘ik zeg u dank, Lijnslager, dat gij mij door uwen brief opmerkzaam gemaakt hebt, op de oogmerken van zekere personen, en, zoo gij, gelijk het schijnt, 'er zooveel belang in stelt, wees dan verzekerd, dat de tegenwoordigheid van den zoo gevreesden van Teylingen eer strekt, om mij te versterken in mijn voornemen, dan dat dezelve zou kunnen strekken, om eenen afwezigen vriend te vergeten, omtrent welken ik niet twijfelen kan, of hij neemt opregtelijk deel in mijn geluk. - Vaarwel, Maurits! en denk, dat de tijd rozen baren kan.’ - Zij verzegelde den brief en sloot denzelven in een' ledigen omslag aan den Luitenant de Haan.
Niet weinig was Maurits te vreden met den brief van Maria van Vliet, welken hem de Haan te Amsterdam terug gekomen, zoodra hij gelegenheid vond, om hem alleen te spreken, overhandigde. Alles tot de kleinste bijzonderheden toe moest hem

{==145==} {>>pagina-aanduiding<<}

de Haan van zijne ontmoeting ten huize van den Heer van Vliet, vooral nopens Maria, verhalen; en nu ook maakte Maurits geene bedenking, om hem het achterhouden van den brief van zijnen vader, aan den Heer van Vliet geschreven, te ontdekken, schoon bij van den woordelijken inhoud des briefs een dierbaar liefdesgeheim maakte, dat hem althans de eerste oogenblikken buitengewoon gerust stelde, en de bergen, die 'er anders zich tegen zijne liefde schenen te verheffen, als klein en ligt overstijgbare heuveltjes deed aanmerken. Maar nu was 'er eene groote zwarigheid, of hij namelijk zijne ouders kennis zoo doen dragen van de geheime briefwisseling tusschen hem en Maria, en hoe hij daardoor ontdekt had, dat de vader zijner Maria den brief geheel voor zich gehouden had. Hij overlegde dit met zijnen vriend de Haan, maar besloot voor als nog die ontdekking uit te stellen en af te wachten, wat zijn vader zelf in deze zaak zou doen.
Het duurde ook maar weinige dagen, of vader Lijnslager vatte weder de pen op, en schreef aan den Heer van Vliet, op eenen zeer ernstigen toon, kortelijk zijnen vorigen herhalende, uit hoofde der mogelijkheid, dat de brief verloren geraakt zou zijn, schoon hij daaraan zeer twijfelde; maar hij voegde 'er bij, dat hij, zoo de brief was te regt gekomen, geen reden vinden kon, waarom hem de Heer van Vliet met geen antwoord verwaardigde; dat het wel zijn kon, dat noch hem noch zijne dochter de voorslag behaagde, maar, dat hij echter eenig antwoord verwachten mogt, en wel des te meer, omdat zij oude, vrienden waren. Het was aan de tusschen-
{==146==} {>>pagina-aanduiding<<}
komst van moeder Lijnslager en Maurits te danken, dat die brief in zulke gematigde bewoordingen vervat was, daar zich vader Lijnslager niet weinig, en niet zonder reden, beleedigd achtte door het stilzwijgen van den Heer van Vliet.
Deze oordeelde het echter nu ongeraden langer te zwijgen, en, na zeer vele verontschuldigingen over zijne nalatigheid door drukten van zijn kantoor, en door het huwelijk van zijn' zoon Willem veroorzaakt, gaf hij op het aanzoek van vader Lijnslager voor zijnen zoon te verstaan, dat zijne dochter, van eene andere zijde aanzoek gekregen hebbende, dien Heer tot zes weken na het huwelijk van haar' broeder Willem had uitgesteld, eer zij zich daarover verklaren zou; dat hij dus zijne dochter zelfs van dit aanzoek van Lijnslager, dat hem uit hoofde van vele bijzonderheden minder aannemelijk toescheen, onkundig gelaten had en ook tot dien tijd laten zou, want dat zoodanig een nieuw aanzoek tot niets anders zou kunnen strekken, dan om haar in de war te brengen. Hij voegde 'er echter bij, dat zijn vriend Lijnslager hieruit verkeerdelijk zou opmaken, dat hij, zoo deze tijd om was, en zijne dochter dan nog ongenegen, om het aanzoek der andere partij te begunstigen, alsdan 'er toe zou overgaan, om over de bewuste zaak nader te handelen, terwijl hij zelf de hoop voedde, dat zijne dochter, ten einde van die weken, wel tot het besluit zou komen, dat van alle zijden bekeken voor haar zeer nuttig wezen kon, zoo als het haar vader bijzonder aangenaam zijn zou. Waarom hij dan ook als vriend hem wel raden zou, om bij zijnen zoon zijne

{==147==} {>>pagina-aanduiding<<}

pogingen in te spannen, om deszelfs gedachten af te wenden van een meisje, dat, behalve alle andere bedenkingen, zeker zeer ongenegen zou zijn, om hare geboorteplaats te verlaten en te Amsterdam te komen wonen.
Vader Lijnslager las aan zijne vrouw en zoon dezen brief voor, en schoon de inhoud Maurits zeer onaangenaam was en hem verzekerde, hoe alle pogingen door den Heer van Vliet zouden aangewend worden, om Maria tot het huwelijk met den Heer van Teylingen te bewegen, was hij, door den brief, dien hij van Maria ontvangen had, kalmer dan zijn vader of moeder hem hadden durven verwachten bij deze gelegenheid. Hij verzocht alleen zijn' vader, na het verloopen van die zes weken, waarvan 'er reeds bijna vier om waren, nogmaals zijn aanzoek te herhalen, en dat hij dan zelf de brenger van dien brief zijn zou, met bijvoeging, dat hij, ondanks het schrijven van den Heer van Vliet, bleef hopen. Moeder Lijnslager, die zeer ingenomen was met Maria van Vliet, had groot leedwezen over den brief van derzelver vader, en wendde alle pogingen aan, om haren zoon de hoop, die hij nog koesterde, zooveel mogelijk uit het hoofd te praten. ‘Maurits!’ zeide zij op zekeren dag, dat zij met hem alleen was ‘hoe is het mogelijk, dat gij u zoo vast inbeeldt, dat Maria niet de vrouw van van Teylingen worden zal? Gij moet mij zelf toestemmen, dat hij 'er wel uitziet, niet onaangenaam in gezelschap - en rijk is, dat hij waarschijnlijk tot de eerste posten der regering zal bevorderd warden. Ik heb anders nooit gemerkt,

{==148==} {>>pagina-aanduiding<<}

dat de verwaandheid uw bijzonder zwak is, maar in dit geval...’
Maurits. Ik heb maar een zoo vast gevoelen, dat Maria niet gunstig over hem denkt.
Moeder Lijnslager. Maar gij zoudt u daarin toch zeer kunnen bedriegen. Ronduit gesproken, Maurits! mij dunkt, gij hebt te veel verstand, om zoo los weg u te verbeelden, dat Maria van Vliet u boven van Teylingen eenige voorkeur geeft... Gij zwijgt - foei Maurits! dat gij voor uwe moeder achterhoudend zijt. Gij weet niet, hoevele bekommering het mij kost, als ik bedenk, welke de gevolgen misschien zijn zullen, als gij in eene dwaas gekoesterde hoop u eindelijk bedrogen ziet. Ik zie duidelijk, dat gij iets op het hart hebt...
Maurits. Ja mijne moeder! ja mijne moeder! gij hebt gelijk ... ik ben achterhoudend in dit stuk, maar ik wil het niet langer voor u zijn. - En nu ontdekte hij den inhoud der brieven, die tusschen Maria en hem gewisfeld waren, en twijfelde niet, of zijn gedrag, zelfs bij den ongunstigen brief van den Heer van Vliet, zou voor haar klaar zijn, en zij zou gaarne willen erkennen, dat hij althans geene reden had, om aan de genegenheid van Maria jegens hem, en de voorkeuze boven van Teylingen te twijfelen.
Moeder Lijnslager kon niet nalaten, om Maurits zachtelijk te berispen over zijne achterhoudendheid voor hem zoo hartelijk genegen ouders, en hij had veel moeite, om haar te verbidden, dat zij niet de geheele zaak aan zijnen vader zou openbaren. Hi verdedigde zich zooveel mogelijk, en, schoon 'er altijd iets bleef haperen, nam eindelijk zijne moeder

{==149==} {>>pagina-aanduiding<<}

aan, om, als nog, haren man niets te laten blijken van de tusschen Maurits en Maria gewisselde brieven.
Het ongeduld van Maurits was, staande deze weken, op eene zware proef, want, hoezeer hem de zoo vriendelijke brief van Maria had opgebeurd, evenwel, hoe meer de tijd van de ontvangst zich verwijderde, hoe minder deszelfs kracht werd, om hem bestendig te doen hopen op het bezit van hare hand. Hij herlas in zijne eenzaamheid misschien honderdmaal dien brief, en schoon dezelve altijd eenige vertroosting achter liet, behelsde hij te weinig, om Maurits met grond te doen hopen en echter keerde hij tot denzelven gedurig als zijn eenig plegtanker weder, terwijl zijn vriend de Haan hem meermalen in neerslagtige oogenblikken bemoedigde, en boertende staande hield, dat hij binnen kort meester van het scheepje zijn zou. Hoe lang hem deze twee weken vielen, eindelijk waren dezelve om, en nu drong hij bij zijnen vader aan, en werd daarin door zijne moeder ondersteund, om nogmaals aan den vader van Maria het aanzoek schriftelijk te herhalen, zullende hij dan in persoon naar Rotterdam vertrekken, en alle mogelijke kracht aan deszelfs verzoek bij zetten. Vader Lijnslager, die, onkundig van den brief door Maria aan Maurits geschreven, (want zijne vrouw had, hoe zwaar haar dat geheim ook viel, zulks voor hem verborgen gehouden,) kleine hoop voedde, dat deze brief, schoon ondersteund door Maurits persoonlijke verschijning, van veel betere uitwerking dan de vorige zijn zou, bewilligde echter in het verzoek van vrouw en zoon. Hij wilde niet, dat ooit Maurits

{==150==} {>>pagina-aanduiding<<}

hem zou kunnen verwijten, dat hij niet alles had aangewend, om hem door het meisje, waar zijn hart zoodanig op gesteld was, gelukkig te maken.
Vader Lijnslager dan schreef den brief - en Maurits ging den volgenden dag met denzelven op reis naar Rotterdam, nadat zijne ouders met alle hartelijkheid hem het slagen in zijn ontwerp hadden toegewenscht. Vol ongeduld hoop en vrees sleet Maurits dezen dag. Het scheen hem, dat de paarden veel trager liepen dan anders, en dat men veel te lang onder weg in de herbergen vertoefde. Behalve dit waren de gesprekken op den wagen zoo al niet van eenen te gevaarlijken aard, om 'er zich in te mengen, altijd zeer onaangenaam door de toen zwevende geschillen, die al hooger en hooger rezen. - Prins Maurits had reeds, nadat Oldenbarneveld gevangen genomen was, in verscheiden Hollandsche steden de regeringen veranderd, en de overige werden met krenking harer handvesten bedreigd. Dit gaf aanleiding tot allerlei beoordeelingen, en troffen voorstanders van den Prins vrienden der gevangen Heeren aan, dan ontzag zich noch de een noch de ander, om op een' zeer vrijmoedigen toon de gedragingen van hun of van Prins Maurits te berispen. Het eene woord lokte natuurlijk het ander uit, en somtijds liepen de onpartijdigsten, die voor bemiddelaars wilden spelen, gevaar, om van beide partijen op een zeer onzachte wijze behandeld te worden. Dan weder trof hij heethoofdige drijvers van het Synode en fel verbitterde voorstanders der Remonstrantsche partij aan, die meestal met meer drift dan verstand elk hunne zaak bepleitten, zonder ooit elkander te overtuigen. Dit maak-
{==151==} {>>pagina-aanduiding<<}
te de reis voor Maurits nog onaangenamer, en noodzaakte hem bijna geheel stil te zwijgen. Ook was hij dikwerf zoodanig aan zijne overpeinzingen overgegeven, dat by zeer weinig bemerkte van hetgeen 'er rondom hem omging.
Eindelijk reed hij de poort van Rotterdam binnen, en, nadat hij zijn nachtverblijf besteld had, snelde hij naar de woning van den Heer van Vliet. Vernomen hebbende, dat deze te huis was, verzocht hij hem te mogen spreken. Van Vliet kwam voor en ontving hem op eene zeer koele wijze; Maurits was hierdoor eenigzins ontzet, maar schreef het toe aan het mislukken van het oogmerk, dat hij omtrent zijne dochter gekoesterd had. Naauwelijks bood van Vliet hem een' stoel aan en vroeg, welke zijne boodschap was. Maurits vernam naar den welstand van deszelfs familie en naar dien van zijne dochter. Kortaf kreeg hij hierop berigt, en wegens Maria, dat die zich wel beter mogt bevinden. Nu reikte Maurits den brief van zijnen vader over. Met ongeduld liep van Vliet denzelven door. Na eene oppervlakkige lezing gaf hij den brief aan Maurits terug met deze woorden: ‘Mijn Heer! Het zou beter zijn, dat uw vader dezen brief endosseerde aan den vader van zekere Antonia Manichetti van Florence... Meer heb ik u niet te zeggen.’ Maurits bestierf van schrik op deze taal, hem met schimp en versmading toegebeten. Hij zat als door den donder getroffen en kon geen enkel woord vinden, om zich te verdedigen.
‘Uwe ontroering bewijst,’ vervolgde van Vliet, ‘uwe ontroering bewijst uwe schuld, mijn Heer!

{==152==} {>>pagina-aanduiding<<}

en, zoo gij mij niet, door het bewijs van vriendschap aan mijn' overleden zoon, onder eenige verpligting gelegd hadt, zou ik, zonder u te woord te staan, u aan de deur hebben laten afzetten ... maar sta mij nu toe te zeggen, dat ik van een' jongman, dien ik dikwerf aan mijn' zoon Willem als een model van geschiktheid en ingetogenheid voorgesteld had, nooit zoo iets zou verwacht hebben; maar schijn bedriegt, mijn Heer! en, zoo het toeval dit niet had uitgebragt, ik zou, hoe veel liever ik om onderscheiden redenen mijne dochter aan van Teylingen dan aan u zou verbonden gezien hebben; omdat zij standvastig bleef in hare weigering en ik duidelijk bemerkte, op wien zij hare zinnen gezet had - daar ik ook de man niet ben, die de neigingen mijner kinderen wil dwingen, ik zou hebben toegegeven ... en u de hand mijner dochter geschonken ... maar ik laat het nu aan uw eigen oordeel, wat zoudt gij doen, wat zoudt gij anders doen, zoo gij in mijne plaats waart?’ Onder dit spreken herstelde zich Maurits eenigermate van den 'eersten en geweldigsten schrik, en zeide, schoon zijne stem op zijne lippen beefde, met eene zeer groote bescheidenheid, terwijl diepe treurigheid zijn geheel gelaat bedekte: ‘Het past mij niet, mijn Heer! om een'man, als u, te zeggen, wat ik in uw geval geplaatst zou doen... Maar hoe schuldig gij mij houdt ... heb ik echter het regt verloren, dat zelfs aan den misdadigsten niet geweigerd wordt, namelijk, dat 'er naar den aard van mijne misdaad wordt onderzocht?’
Van Vliet. Dat onderzoek, mijn Heer! is over-
{==153==} {>>pagina-aanduiding<<}
tollig. De doodelijke schrik, die u op het enkel noemen van den naam van Antonia Manichetti, overviel, zou immers een genoegzaam bewijs zijn. Zoo gij geene schuld hadt, mijn Heer! zoudt gij wel met verwondering, maar met eene koele onverschilligheid denzelven hebben aangehoord ... maar ik heb de bewijzen gezien en gelezen, ik moet het u zeggen, omdat gij de onbeschaamdheid hebt, om 'er op aan te dringen, dat ik de zaak zou onderzoeken, dat gij te Florence bij de dochter van eenen Muzijkant Manichetti uw hof gemaakt hebt, en, nadat gij haar alles hadt wijsgemaakt, haar schandelijk hebt verlaten, waardoor het ongelukkig schepsel haar verstand verloren heeft, en nu misschien reeds in het krankzinnighuis of een klooster het einde harer dagen zal gevonden hebben. Ontken dit, mijn Heer! zoo gij durft.
Maurits. Ik ontken volstrekt, mijn Heer! dat de zaak in hare volkomen uitgebreidheid de waarheid is. Ik wenschte gaarne mijne beschuldigers te kennen, daar het mij aan geene verdediging ontbreken zal.
Van Vliet. Hoe mijn Heer! gij verbeeldt u, gij zoudt u durven vermeten...
Maurits. Te bewijzen, dat ik niet alle aanspraak op uwe toegeeflijkheid onwaardig ben.
Van Vliet. Hebt gij dan geene Antonia Manichetti te Florence gekend?
Maurits. Ja, mijn Heer! haar en haar' vader beiden, maar ik ontken, dat ik mijn hof bij haar gemaakt heb, en ben genegen, om, liefst zelfs in de tegenwoordigheid van uwe dochter, mij over deze zaak te verdedigen.

{==154==} {>>pagina-aanduiding<<}

Van Vliet. Zoudt gij dan denken mijn Heer! dat gij na deze gebeurtenis nog eene voorspraak bij mijne dochter vinden zoudt? Neen! mijn Heer! hoe gunstige gedachten zij voor u gekoesterd heeft, zij is nu gelukkig in staat, om u te verachten.
Maurits. Dat verdien ik niet: en als Maria mij gehoord heeft, zal zij mij wel kunnen beklagen, maar niet verachten. Ik wenschte te weten, mijn Heer! wie u zoo verkeerd, zoo kwaadaardig verkeerd, wegens mij onderrigt heeft...
Van Vliet. Het is mij door een' vertrouwd vriend, die korrespondentie in Italie heeft, in het geheim medegedeeld; maar de bewijzen zijn te volkomen, dan dat ik een oogenblik zou kunnen twijfelen, en uw eigen gedrag, schoon gij u nu een weinig hersteld hebt, overtuigt mij, zoo 'er nog eene schaduw van twijfel overig was. In 't kort, mijn Heer! laten wij de zaak voor afgedaan houden, en vermoei u niet om mijne dochter, want die moeite zou vergeefsch zijn.
Maurits zag dat oogenblik geen middel, om zich te redden uit de alleronaangenaamste zwarigheid, waarin hij zich gewikkeld vond, terwijl hij zichzelven beschuldigde, dat, schoon zeker het berigt van zijne liefde jegens Antonia te overdreven was, 'er, helaas! te veel grond was voor den schijn van wezenlijke schuld; en het ergst van alles was, dat hij zich voor zijn eigen hart niet kon vrijpleiten. Hij verzocht nog wel aan den Heer van Vliet, bij zijn vertrek, of deze de goedheid wilde hebben, om nog voor eene korte poos zijn oordeel op te schorten, daar hij van zijne billijkheid vertrouwde, dat, ingevalle

{==155==} {>>pagina-aanduiding<<}

hij de zaak in haar geheelen omvang kende, overtuigd zou zijn, dat 'er onder de beschuldiging een geest van kwaadaardigheid speelde; doch de Heer van Vliet betuigde hem niet te weten, waarom hij zijn oordeel over eene zoo klare zaak zou opschorten, die hem toescheen onwederspreekbaar en van die natuur te zijn, dat al ware slechts een klein gedeelte waarheid, Maurits, niet zonder de grootste vermetelheid, of de dwaaste onderstellingen, immer aanspraak op de hand zijner dochter maken kon.
Lijnslager verliet, met een hart, barstende van spijt en vol misnoegdheid op zich zelven, het huis van den Heer van Vliet, alle zijne hoop eensklaps afgesneden ziende. Hij had dan door één enkel onvoorzigtig oogenblik, dat hem reeds zooveel berouw gekost had, het bekoorlijkste en deugdzaamste meisje voor altijd verbeurd. Toen hij het huis van den Heer van Vliet verlaten had, zwierf hij, genoegzaam zonder besef, in het donkere, de straten van Rotterdam op en neder: en kwam zeer laat in zijn logement aan. Geen oogenblik slaap genoot hij den geheelen nacht, en behalve het denkbeeld, hoe hij zijne Maria verloren, en, wie hem ook in het ongunstigste licht plaatste, toch door eigen schuld verloren had, maakte hij zich bekommerd, hoe zich bij zijne ouders te gedragen; hoe zou hij in de achting en liefde deelen van hun, die hem altijd als een voorbeeld van ingetogenheid geacht hadden. In het kort Maurits verfoeide zichzelven, en hij zag den dageraad aanbreken, zonder nog eenig bestemd besluit genomen te hebben. Laat en lusteloos tegen zijne gewoonte rees hij uit het bed, en, zonder iets

{==156==} {>>pagina-aanduiding<<}

te verrigten, zat hij peinzende en zichzelven beklagende neder, toen hem de knecht van het Logement een' brief met het opschrift van de hand van zijnen vader overreikte.
Hij zag hiervan eenigermate verwonderd op, maar denzelven geopend hebbende, vernam hij, dat zijn vader een' brief uit Italië aan deszelfs adres ontvangen had, welke hij vermoedde, dat van den schilder van Dijk zou wezen, dien Maurits reeds, sedert dat hij te huis gekomen was, elken postdag had te gemoet gezien, en dat hij dus denzelven niet had willen laten liggen tot zijne terugkomst. Aan het slot wenschte vader Lijnslager zijnen zoon, mede uit den naam zijner moeder, dat hij gelukkig mogt slagen in zijne belangrijke onderneming, met een vriendelijk en dringend verzoek, om zoo dezelve een gunstig aanzien kreeg, hem toch onmiddelijk te schrijven. Met een' diepen zucht legde Maurits den brief van zijnen vader neder, en hij had naauweliiks lust, om dien van van Dijk te openen. Eindelijk echter besloot hij 'er toe, en vond in denzelven nog eenen brief van eene hem onbekende hand. De eerste woorden, die hij in van Dijks brief las, waren ‘een brief van Antonia Manichetti.’ Sidderende legde Maurits den brief van van Dijk weder neder, en was in de verbittering van zijn hart op het punt, om den brief van Antonia ongelezen te verscheuren. Na eene poos greep hij echter den brief van van Dijk weder op. Deze berigtte hem, dat hij zich al weer te Florence bevond, en druk bezig was met schilderen. Zijne eenige uitspanning was ten huize van den Heer Manichetti. ‘Gij kent,’ schreef hij in zij-
{==157==} {>>pagina-aanduiding<<}
nen boertenden stijl, ‘gij kent immers den Heer Manichetti nog wel, en zijne lieve dochter Antonia, die mooije meid, met hare bruine oogen, die wij voor de gekleede Venus de Medicis hielden. Nu zij verdiende waarachtig wel, dat een reizend Hollandsch jongeling één' avond op haar verliefd raakte. En ik wed, dat uwe afgodes Maria, al is zij ook nog zoo groot een Heiligje, u gaarne vergeven zou, al waart gij al den tijd, die gij u in Florence onthouden hebt, op haar verliefd gebleven. Jet was eene vlaag van een oogenblik; en wel gelukkig voor beiden: want wie weet, hoe het anders met Signora Antonia was afgeloopen. Zij is thans reeds sedert lang weder volkomen in goeden welstand, en somtijds boert zij 'er zelfs over, als ik bij toeval uw' naam eens noem; waartoe mogelijk wel wat bijbrengt, dat een Signore Montesarchio, door hare schoonheid van gelaat en gestalte en hare uitmuntende stem betooverd (en zijne betoovering is van langer duur dan de uwe) op het punt slaat, van met haar te trouwen. Gisteren verhaalde ik haar, dat ik u dacht te schrijven, en vroeg haar, of ik u de groete van haar doen mogt. Gaarne zeer gaarne zeide zij, ja ik zal 'er een enkel lettertje bijvoegen: en hem, eer ik den naam van Manichetti verlies, mijn volkomen herstel berigten, waarin gij gezegd hebt, dat hij, ondanks zijne standvastige liefde voor zijne Hollandsche schoone, een zoo wezenlijk belang stelde - en dus zend ik u hiernevens een' brief van Antonia Manichetti.’ - Wel te vreden was nu Maurits, dat hij den brief van Antonia

{==158==} {>>pagina-aanduiding<<}

niet had aan stukken gescheurd, en opende denzelven met groote nieuwsgierigheid. Deze was in het Fransch geschreven en de inhoud de volgende:

‘Mijn Heer en Vriend!

Daar ik binnen weinige weken niet meer Antonia Manichetti heeten zal, maar dien naam verwisselen met dien van Montesarchio, wil ik vooraf, daar uw Landgenoot van Dijk zegt, aan u te zullen schrijven, u nog eens met mijnen naam vaarwel zeggen. Beiden zijn wij zeer veel verpligt aan uwen vriend van Dijk. En ik wenschte nog gaarne te weten, welk eene onschuldige begoocheling dien avond ons beider geest bevangen had. Wij zijn op zulk' een asstand van elkander, en, al bloos ik, gij ziet het toch niet, en daarom wil ik u gaarne belijden, dat ik, op het oogenblik, dat ik u leerde kennen, niij opzettelijk zoo bekoorlijk voordeed, als mogelijk was. o Vergeef aan een meisje van die jaren, op hare confessie, die kleine koquetterie... Ik slaagde volkomener, dan ik mij had voorgesteld, maar de wond, die mijn hart ontving, was dieper dan de uwe. Hoe verstandig handelde ons beider vriend van Dijk met naar het Logement aan de Arno zoo spoedig te verhuizen. Veel acht ik mij aan hem verpligt, misschien het geluk van mijn geheel volgend leven. Ik hoop, want (en dit mag uwe Maria niet kwalijk nemen zoo min als mijn Giovani,) ik zal altijd mij met zeker streelend gevoel u herinneren; ik hoop, dat gij regt gelukkig in uw vaderland zult zijn te-
{==159==} {>>pagina-aanduiding<<}
ruggekomen, en daar het meisje van uwe eerste liefde gevonden hebben, waarvan mij van Dijk zooveel edels en goeds verhaald heeft. Nu, Mauritio! want, zoo wil ik u nog eens noemen, dat, nooit de herdenking aan de weinige oogenblikken onzer verbijstering verder een oogenblik van uw leven verbittere! Leef gelukkig, en als gij het bekende duet zingt, denk dan nog somtijds aan mij, die onveranderlijk blijven wil

Uwe Vriendin

Florence. Antonia Manichetti.’

Met genoegen beschouwde Maurits ondanks zijnen onaangenamen toestand dezen zoo hartelijken brief van Antonia - en na een weinig peinzens besloot hij met die brieven zich bij den Heer van Vliet te vervoegen, en, zoo men het hem veroorloofde, in het bijzijn van Maria de geheele zaak te ontwikkelen. Hij aarzelde, toen het op het uitvoeren aankwam; maar het scheen, dat zijne hopelooze toestand zelfs hem tot dien stouten stap aanspoorde. Hij oordeelde dat deze poging, zoo zij al niets goeds voor hem te weeg bragt, hem ten minste niet schaden kon. Maurits werd echter bij het naderen van de woning van den Heer van Vliet niet moediger, en hoe klopte zijn hart, toen hij voor hetzelve genaderd, zijne Maria door een der vensters zag, Hij klopte aan met eene bevende hand ... en bij het openen der deur werd zijne vraag, of de Heer van Vliet te huis was, met neen beantwoord. - Zich verstoutende vroeg

{==160==} {>>pagina-aanduiding<<}

hij, om dan zijne dochter te spreken. Ondertusschen opende Maria, die Maurits de stoep niet had zien opkomen, de deur van het vertrek, daar zij, zoo zij meende, met eene kennelijke stem naar haar' vader hoorde vragen en tot haar verbazing en schrik stond Lijnslager voor hare oogen. - Zij hield zich vast aan de deur, om niet neder te storten, en oogenblikkelijk schoot Maurits toe ... ‘o,’ zeide hij op een' smeekenden toon, ‘o Mejuffrouw, vergun mij u, slechts vijf minuten te mogen spreken.’ - Toorn liefde en medelijden, vrees en nog meer gemengde aandoeningen vereenigden zich in het hart van Maria en echter zij liet zich bewegen, om hem ten minste die weinige minuten aan te hooren.


Achtste hoofdstuk.

De eerste oogenblikken, die zij nu alleen waren, was Maurits zoodanig ontroerd, dat hij geene woorden vinden kon, en Maria, hoe vol verontwaardiging, kon zijne verwarring niet zonder eenig gevoel van medelijden aanschouwen. Welras evenwel overwon de verontwaardiging haar medelijden, en op een' scherpen toon, die uit den mond van een zachtaardig meisje, verschrikkelijker klinkt, dan van eene dikwerf verbolgen gramstorige, zeide zij. ‘Hoe is het mogelijk, mijn Heer! hoe is het mogelijk, dat gij het wagen durft onder mijne oogen te komen; onder de oogen van een meisje, dat gij zoo allerschandelijkst misleid hebt, dat gij met de grootste valsch-
{==161==} {>>pagina-aanduiding<<}
hartigheid behandeld hebt, terwijl ik u met de eenvoudigste opregtbeid de gevoelens van mijn hart in ieder woord lezen liet...’
Maurits Lijnslager. (Met eene bevende stem.) Waarlijk, hoe schuldig ik u schijnen moge, ik heb u noch misleid, noch bedrogen.
Maria. Is dan die historie met zekere Antonia onwaarheid? Uw gedrag van gisteren bij mijn' vader heeft het tegendeel bewezen.
Maurits Lijnslager. Ik zal mij niet voor u verdedigen, daar ik, helaas! mij voor mij zelven niet geheel verdedigen kan; schoon ik u plegtig bij den Hemel betuig, dat mijne liefde voor u onverkoeld gebleven is. Alleen door eenen mij onbekenden vijand, kan de dwaling van één oogenblik in een zoo hatelijk daglicht gesteld worden. ô Ik wenschte, dat gij slechts deze brieven, welke ik heden ontvangen heb, met eenen van mijnen vader, wilde inzien! En, schoon ik mij geen oogenblik bij u verontschuldigen wil, deze zullen u, gelijk ik van uwe billijkheid vertrouwe overtuigen, dat ik u niet heb trachten te misleiden, dat ik mij nooit aan valschheid heb schuldig gemaakt. Misschien zult gij mij zelfs uw medelijden waardig achten.
Maria. o Dat is ieder slecht mensch waardig... Hoe gaarne wenschte ik, dat ik te gestreng over u geoordeeld had, en dat ik aan u met onverschilligheid ... zonder diepgaande verontwaardiging denken kon... 't Valt mij zelfs hard, dat iemand, voor wien ik eens zooveel achting koesterde, zoo diep gezonken is, dat ik niet anders aan hem denken kan, dan als aan een hatelijk voorwerp.

{==162==} {>>pagina-aanduiding<<}

Maurits Lijnslager. ô Ik houd mij verzekerd, Mejuffrouw! als gij deze brieven gelezen hebt, zal ik ten minste niet meer hatelijk, maar wel beklagenswaardig zijn.
Maria. Geef hier dan, die brieven! De een is van uw' vader - en deze?
Maurits Lijnslager. Van den schilder van Dijk - en deze is van...
Maria. ô Ik begrijp het ... van Antonia Manichetti... Uwe vermetelheid is groot, mijn Heer ... maar ik zal geduld nemen.
Dit zeggende gloeide 'er in de anders zoo minzame oogen van Maria op nieuw een vuur van toorn - en zij wierp een' blik van beleedigde goedheid op Maurits, die hem tot in het binnenste van zijne ziel doordrong, Eerst las zij den brief van zijnen vader - en legde denzelven zonder eenige aanmerking te maken ter zijde. - Den brief van van Dijk las zij met groote aandacht en bijzonder dat gedeelte, waarin dezelve over Antonia handelde. Maurits, schoon in zeer pijnlijken angst, nam het gelaat van Maria met veel aandacht waar, en hij meende onder het lezen te omdekken, dat 'er zich eenigzins bevredigder trekken op haar gelaat begonnen te vertoonen. - Ook den brief van van Dijk legde zij neder, zonder eenige aanmerking te maken. Toen zij den brief van Antonia opende, verspreidde zich eene roode kleur over haar gelaat, en de hand, waarin zij denzelven hield, beefde... Tweemalen las zij den brief van Antonia over, en Maurits zag, hoe bij de tweede lezing allengs zekere kalmte op haar gelaat terugkeerde. - Zij nam de brieven op en die aan Maurits overreiken-
{==163==} {>>pagina-aanduiding<<}
de, zeide zij: ‘Het blijkt mij, mijn Heer! dat gij toch niet onschuldig zijt.’
Maurits Lijnslager. o Zoo ik dat ware, Maria! Ik zou een' vrijmoediger blik tot u durven opslaan. Maar ik bid u... Heb ik geen aanspraak op uw medelijden behouden? Ben ik zoo verachtelijk, zoo verfoeijelijk in uwe oogen, als voor dat gij die brieven gelezen hadt? Heb ik u misleid; heb ik u valschaardig behandeld?
Maria. Neen! dat geloof ik niet ... maar ondertusschen...
Maurits Lijnslager. o Ik weet, wat gij zeggen zult ... en God weet, hoe diep mij dit grieft! (En hier kwamen onwillig de tranen in zijne oogen.) Ik heb alle aanspraak op uwe hand verloren, die voorheen reeds zoo gering was...
Maria. Het zal best zijn, mijn Heer! dat gij u nu verwijdert... Alle oogenblikken kan mijn vader te huis komen, en gij weet zelf, hoe ongunstig hij over u denkt. Ik heb u niet willen weigeren te spreken, en u niet in het voorhuis afzetten in tegenwoordigheid van een' der dienstboden, omdat ... omdat ik mij eenigermate aan u nog die onderscheiding verpligt achtte, daar gij mijn' broeder Jakob in zijne laatste oogenblikken tot een getrouw en broederlijk vriend verstrekt hebt ... maar...
Maurits Lijnslager. (Op een' diep bewogen toon.) Och Maria! mag ik, eer ik heenga, u nog iets vragen? Ik weet ... ik weet, wat ik verbeurd heb, mag ik u bidden, zeg mij met al die opregtheid, met welke gij mij altijd behandeld hebt, of gij mij veracht ... of gij mij nog haat ... of gij niet ge-
{==164==} {>>pagina-aanduiding<<}
looft, dat gij op mijne ziel een' diepen en bestendigen indruk gemaakt hebt... Bedenk, dat gij een' ongelukkig ... jongeling voor u ziet...
Maria. (Met moeite hare ontroering bedekkende.) Ga heen, ga heen, mijn Heer! - gij hebt...
Maurits Lijnslager. o Ik ben dan nog even hatelijk - even verachtelijk...
Maria. Ik wenschte bijna, dat gij het waart. Gij hebt mij ongelukkig, zeer ongelukkig gemaakt... Heden, heden middag zal ik ... maar ga heen, ga heen! Ik veracht ... ik haat u niet ... ik beklaag u ... maar beklaag ook mij.
Maurits Lijnslager. U, Maria! u?
Maria. Immers ben ik beklagenswaardig, misschien beklagenswaardiger dan gij ... maar ga heen! ga heen! ...
Maurits Lijnslager. Kan ik zoo van u scheiden, Maria!
Maria. Ik mag niet meer zeggen. o Als gij die dwaasheid niet begaan hadt ... dan zou ik ... heden...
Maurits Lijnslager. (Met groote teederheid.) Wat zal heden u toch overkomen?
Maria. Ik moet het u niet zeggen, na al wat 'er gebeurd is... Wees zoo bescheiden van heen te gaan.
Maurits Lijnslager. Ik zal gaan, Maria! ik zal niet onbescheiden zijn ... maar laat ik nog eer ik vertrek, van u mogen weten, of gij mij de dwaling van een oogenblik vergeeft... Dat, daar ik geen aanspraak verder op uwe hand durf maken, zal mij nog vertroosten. Zoo gij overtuigd zijt, dat ik niet opzettelijk...

{==165==} {>>pagina-aanduiding<<}

Maria. Ga heen ... Maurits ... ga heen ... en zijt verzekerd, dat ik u het gebeurde uit den grond van mijne ziel vergeef.
Maurits Lijnslager. (Hare hand met verrukking grijpende en aan zijn' mond drukkende.) Goddelijk meisje! - Gij vergeeft mij ... en zulk een goedaardig meisje zou ongelukkig worden ... door mij ongelukkig.
Maria. (Terwijl de tranen uit hare oogen rolden.) Dat zal ik, Maurits! dat zal ik nog heden... Maar ga nu heen... Ik zal het u niet verwijten.
Maurits Lijnslager. Kan ik heen gaan, Maria! kan ik heengaan, kan ik van u scheiden met de gedachte, dat ik u ongelukkig gemaakt heb: zonder te weten, of ik dien slag zou kunnen afkeeren?
Maria. Dat kunt gij niet ... dat kunt gij niet ... Maurits - ga in Gods naam heen. - Denk, dat ik van daag, dat ik van middag mijn woord geven zal aan den Heer van Teylingen.
Maurits Lijnslager. (Na haar eenige oogenblikken verstomd van droefheid te hebben aangezien.) Hoe gij heden ... Maria, o ik kan het niet uitspreken...
Maria. Ja zoo ongelukkig zal ik heden worden, zoo ongelukkig hebt gij mij gemaakt. Ik had zoo vast op u vertrouwd; ik heb de dwaasheid gehad, om te gelooven, dat het zoo onmogelijk was, dat 'er schijn van waarheid aan het voorgevallene te Florence was, dat ik, gedrongen, zoo door mijn' vader, als door mijn' broeder, den Heer van Teylingen eindelijk beloofd heb, om, zoo het mij bleek, dat gij schuldig waart, hem, dan, ten minste, in zooverre

{==166==} {>>pagina-aanduiding<<}

gehoor te verleenen, van althans zijne verkeering bij mij voort te zetten, en ik behoef u niet te zeggen, Maurits! hoe nabij dit hetzelfde is, als mijne hand aan dien man te schenken: daar, zonder zeer gewigtige redenen, onder fatsoenlijke lieden...
Maurits Lijnslager. o Ik versta u, Maria! (zich met de hand voor het hoofd slaande) o ik ongelukkige! o ik ongelukkige - en anders...
Maria. Maar laten wij scheiden ... ik wacht alle oogenblikken mijn' vader met van Teylingen... Ga heen Maurits! ga heen, zoo gij eenig gevoel der vorige achting voor mij behouden hebt.
Maurits Lijnslager. Kunt gij daarover twijfelen? ... Ik zal dan gaan... (oprijzende) Gij ziet mij in eene ontroering, zoo groot...
Ook Maria stond op, en Maurits haar naderende, kon zich niet bedwingen, en vloog haar om den hals met eene woestheid, die Maria ontzette. ‘Ongelukkige Maria,’ zeide hij, haar aan zijne borst drukkende, ‘ongelukkig door mij ...’ - en op dit oogenblik opende de Heer van Vliet, gevolgd door den Heer van Teylingen, de deur van het vertrek. - Maria en Maurits schrikten; vader van Vliet werd oogenblikkelijk door hevige gramschap vervoerd; en niet minder ontvlamde de toorn van van Teylingen. - Het eerste oogenblik was eene algemeene verstomming. Maria deinsde naar de eene en Maurits naar de andere zijde van het vertrek - en het stilzwijgen werd afgebroken door den Heer van Vliet, die zich eerst tot Maria wendende met hevige drift tot haar zeide: ‘Had ... had ik dit ooit van u verwacht, Maria! - Zoo schaamteloos u

{==167==} {>>pagina-aanduiding<<}

te werpen in de ... armen van ... een' ondeugeden knaap ... die in Italie een onschuldig meisje bedorven heeft ... en, ondertusschen geveinsd heeft ... (zich tot Maurits wendende.) Mijn Heer! ik verzoek u, dat gij op het oogenblik mijn huis ruimt...’ Lijnslager, hoe ontzet door de verrassing van den Heer van Vliet, voelde zich hevig beleedigd door het gezegde van dien Heer, en daar zijne driften door al het gebeurde tot eene verbazende hoogte waren opgewonden, zeide hij: Ik ben geene ondeugende knaap - ik heb geen onschuldig meisje ... bedorven ... ik heb geene liefde voor uwe dochter geveinsd... Boosaardigheid heeft mij belasterd - en ik verlaat dit huis niet - voor dat ik mijnen lasteraar kenne - voor dat ik u, mijn Heer, overtuigd heb, dat ik geen slechte knaap ben, dat ik Antonia Manichetti niet bedorven heb. Uwe dochter is overtuigd van mijne onschuld.’ ‘Dat geloof ik gaarne,’ zeide van Vliet zeer schamper lagchende, ‘dat geloof ik gaarne, zulk een meisje laat zich ligt overtuigen... Ik had u niet in staat geacht, mijn Heer! zelfs, nadat ik uw schandelijk gedrag te Florence vernomen had, dat gij van de zwakheid mijner dochter zulk een misbruik gemaakt zoudt hebben.’
Maurits. (Naar Maria met drift toeschietende.) Spreek, bid ik u, Maria, spreek ... Heeft niet eene toevallige zamenloop van omstandigheden ons in dien stand doen aantreffen...? Stond ik niet op het punt, om u voor altijd vaarwel te zeggen. Maar het heeft veel in, mijn Heer! om van een voorwerp,

{==168==} {>>pagina-aanduiding<<}

dat men zoo opregt, zoo hartelijk, bemint, ak ik uwe dochter, voor altijd afscheid te nemen... Spreek, Maria! of ik de bejegening van uwen vader verdien ... of ik zoo schuldig ben, als gij verwacht hadt...
Maria. (Zich met hare eene hand aan een' stoel vasthoudende;) o mijn vader! lees, bid ik u, lees de brieven, die mij Lijnslager heeft laten lezen - en oordeel zonder drift, in hoeverre hij schuldig is...
Meteen haalde Maurits de brieven van zijn' vader, van Dijk en Antonia Manichetti voor den dag.
De Heer van Vliet stond het eerste oogenblik in twijfel, of hij dezelve wel eens wilde inzien, maar besloot toch, om aan haar verzoek te voldoen. Beide de laatste las hij met zekere ontzetting, en reikte dezelve over aan den Heer van Teylingen zeggende: ‘De zaak, mijn Heer! krijgt hier eene geheel andere gedaante, dan in het berigt, u door Signore Rosario uit Napels gegeven.’ ‘Ha,’ zeide nu Maurits, ‘waait mij de wind uit dien hoek. o Alles, alles wordt voor mij licht. Ik heb den avond, toen ik het genoegen had aan dit huis eene der partijen van uwen zoon Willem bij te wonen, onder andere gesprekken het geval met Signore Rosario laten invloeijen. Men heeft van mijne openhartigheid misbruik gemaakt...’
Van Teylingen. Neen! neen! dat gebruik, hetwelk men maken moet, om het slordig levensgedrag van eenen Hollandschen losbol in Italië te ontdekken. Gif behoeft 'er niet naar te onderzoeken, mijn Heer Lijnslager! wie naar uw gedrag vernomen heeft. Niemand anders, dan ik heb 'er mijn' werk van ge-
{==169==} {>>pagina-aanduiding<<}
maakt. Ik heb aan den Napolitaanschen Edelman Rosario geschreven, met kennis en overleg van den Heer van Vliet, en deze heeft mij, onmiddellijk met den omgaanden post kennis gegeven van uw gehouden gedrag in Italië, en wel bijzonder ten aanzien van Antonia Manichetti - en het is gisteren aan den Heer van Vliet uit het gesprek, dat gij met hem gehad hebt, ten volle gebleken, dat het berigt van Rosario op zeer goede gronden steunde. Wat nu deze brieven betreft, ik zal mij niet eens verwaardigen, om die in te zien. Een man, welke in staat is, om een zoo voortreffelijk meisje, als Antonia mij door den Heer Rosario beschreven is, zoodanig te misleiden, dat zij, bij zijn vertrek uit Florence, ongelukkig ganoeg wordt, om het gebruik van haar verstand te verliezen, is wel bekwaam, om allerhande brieven te verdichten, en zal daar geene de minste zwarigheid in vinden, wanneer het strekken kan, om zijne belangen te bevorderen, of voldoening te verschaffen aan zijne driften.
Maurits Lijnslager. Hoe mijn Heer! Gij kunt dan gelooven, dat ik snood genoeg zou zijn, ... om in oogenblikken, waarin mijne ziel onder een' zoo zwaren en on verwachten slag als gebukt ging, bedacht te zijn, om door het nabootsen van drie onderscheiden handen... Maar gij kunt aan het Postkantoor en aan mijn Logement doen vernemen, of niet deze brief aan mijn adres houdende, uit Amsterdam, dezen morgen met den gewonen post gekomen is... Kunt gij gelooven, mijn Heer van Vliet! kunt gij gelooven Maria! ...
Maria. Volstrekt geloof ik niet, hetgeen de Heer

{==170==} {>>pagina-aanduiding<<}

van Teylingen wegens deze brieven zegt, en da zaak is mij door dezelve geheel opgehelderd. Ja de Heer Lijnslager heeft eene groote onvoorzigtigheid begaan, en kan niet volstrekt onschuldig geacht worden, maar deze brieven bewijzen mij, dat het eene dwaling van een oogenblik geweest is... Zij bewijzen mij, dat de kwaadaardigheid van een' vijand het geheele voorval in het hatelijkste daglicht geplaatst heeft; althans zij zijn bij mij van zooveel gewigt, mijn Heer van Teylingen, dat ik mij ontslagen acht van hetgeen ik, half vrij, half gedwongen, beloofd heb.
Dit gezegd hebbende, verwijderde zij zich oogenblikkelijk, en verliet haar' vader met Lijnslager en van Teylingen. De laatste ontstak in hevigen toorn en bragt den Heer van Vliet onder het oog, dat het hem het voegelijkst voorkwam, dat hij den jongen Lijnslager het huis deed uitzetten, daar hij zich niet ontzien had, om riet alleen in hetzelve te dringen, maar zich op eene zoo onbetamelijke wijze te gedragen. ‘Gij zijt,’ antwoordde de Heer van Vliet op dat voorstel, ‘gij zijt te driftig, mijn Heer van Teylingen, dan dat gij in staat zoudt zijn, om mij thans ten beste te raden. Alles, wat 'er sedert eenige oogenblikken hier gebeurd is, brengt mij in geene kleine verwarring, en ik twijfel niet, of de Heer Lijnslager zal nu op mijn verzoek mijne woning zonder verdere drangredenen wel willen verlaten.’
Maurits Lijnslager. Zeer gewillig, mijn Heer! Alleen hoop ik, dat de brieven, die ik u heb laten lezen, u in zooverre zullen overtuigd hebben, dat gij mij vergunt, om u, gelijk voorheen, als de zoon

{==171==} {>>pagina-aanduiding<<}

van uwen ouden vriend, wanneer ik mij te Rotterdam bevind, te bezoeken; dat gij mij althans vergunt, om morgen, eer ik van hier vertrek, van u nog afscheid te nemen.
Zonder toestemming of weigering af te wachten vertrok Maurits met eene kleine buiging. Naauwelijks was Lijnslager vertrokken, of 'er volgde een zeer ernstig gesprek over het voorgevallene tusschen den Heer van Vliet en van Teylingen. Van Vliet gaf aan den zoo fel verstoorden jongeling, die, niettegenstaande zijne eigen drift, duidelijk de overgebleven vonk van de genegenheid van Maria voor Lijnslager, schoon tot zijn hartelijk leedwezen, bespeurd had, te kennen, dat het berigt van den Heer Rosario door hem ingewonnen, blijkbaar bezijden de waarheid was, althans zoodanig vergroot, dat het in de voornaamste gedeelten mank ging. ‘Gij weet,’ zeide hij, ‘dat ik zeer gunstig over uw aanzoek bij mijne dochter Maria gedacht heb, en zult u van mij nòoit met regt kunnen beklagen ... maar gij zijt zelf getuige geweest van het tooneel, nog maar weinige oogenblikken geleden. Gij hebt daaruit kunnen opmaken, en uit het weinige, dat Maria gezegd heeft, dat zij aan Lijnslager gemakkelijk de historie met Antonia vergeven zal, zoo zij het hem niet reeds volkomen in haar hart vergeven heeft. In het kort, mijn Heer! 'er heeft, zoo het mij toeschijnt, eene zoo gevestigde genegenheid van mijne dochter voor Lijnslager plaats, dat ik zeer strijdig met mijnen pligt als vader handelen zou, indien ik door verdere pogingen haar een' ander man tegen hare verkiezing zocht op te dringen. Immers

{==172==} {>>pagina-aanduiding<<}

niettegenstaande alles, wat 'er gebeurd is, is het u niet gelukt, om ééne schrede verder te komen. Zelfs schijnt het mij, dat de afkeer van Maria toeneemt.’
Van Teylingen. Het is geen wonder, mijn Heer! dat de dochter zoo gunstig over een' persoon denkt, die toch ook in het geheim diep in uwe gunst deelt...
Van Vliet. Ik heb u, voor dat de historie met Antonia bekend was, altijd gezegd, dat ik veel, zeer veel achting voor Lijnslager had. Maar dit nam niet weg, dat ik daarom liever mijne dochter hier te Rotterdam met u gehuwd zag. Ik ben nu overtuigd, dat het gebeurde te Florence, schoon het beter was, dat het niet had plaats gehad, echter niet van zoodanig een' aard is, dat het het karakter van Maurits aanmerkelijk benadeelt, ja dat het eer op de lijst der zwakheden, dan die der misdaden moet worden aangeschreven. Ik laat het voorts aan uwe eigen overweging over, of u de hand aangenaam zijn zou van een meisje, dat zoo zigtbaar blijken geeft van gevestigde genegenheid voor een' anderen jongeling, dat zij zelfs, nadat zij, gelijk gij gisteren zelf hebt bijgewoond, zoo hevig op hem verstoord was, weinige uren later zich zoo gereedelijk van de geringheid zijner schuld overtuigen laat, dat wij haar in de armen van dienzelfden jongeling ontmoeten. Waarlijk als de beleedigde hoogmoed van een meisje zich zoo spoedig laat verzoenen, dan moet de liefde al vrij diep in het hart geworteld zijn.
Van Teylingen. En ondertusschen, mijn Heer! is het voor mij, die mijn' zin zoo zeer gezet had op uwe dochter, dien zij beloofd had, heden te zullen

{==173==} {>>pagina-aanduiding<<}

toestaan, dat ik openbaar naar haar verkeerde, zeer hard, dat ik, op dat zelfde oogenblik mij gesteld zie achter een' zoon van een' Amsterdamsch koopman misschien van den derden of vierden rang; die daarenboven meer dan onder verdenking ligt van aan een meisje in Florence de voorkeur boven uwe dochter gegeven te hebben. Indien ik dit had kunnen vooruitzien, mijn Heer van Vliet, zou ik 'er zeer verre af geweest zijn, van zoozeer bij mijne zuster Elizabeth het aanzoek van uwen zoon Willem te begunstigen, en ik geloof niet, dat het huwelijk, zoo ooit, dan zoo spoedig zou geklonken zijn geweest. Maar het is hier zoo dochter, zoo vader - en Lijnslager, niettegenstaande zijn schuldig gedrag omtrent Antonia, is hier de begunstigde, de brave man. Het zal best zijn, dat ik ter vermijding van meerdere beleedigingen dit huis verlate, terwijl ik u toewensch, mijn Heer! dat uwe aanstaande Heer schoonzoon geene andere Antonia's ontmoete, die hem op nieuw uwe op hem verslingerde dochter weder, en misschien voor altijd, vergeten doen.
Diep troffen deze schampere woorden den Heer van Vliet, nog lang zelfs, nadat hem van Teylingen verlaten had. Hij keurde best zijne dochter niet te gaan opzoeken, die zich naar hare kamer begeven had, en daar in eene zeer pijnlijke gemoedsgesteltenis den tijd doorbragt, aan de eene zijde zich zelve beschuldigende van veel te spoedig weder gunstige gedachten omtrent Maurits te hebben opgevat, en aan de andere zijde pleitende voor den door haar zoo hartelijk beminden jongeling, terwijl zij duchtte, dat haar vader 'er zeer verre af zou zijn, om jegens hem

{==174==} {>>pagina-aanduiding<<}

eenige inschikkelijkheid te gebruiken. Verkocht zijnde, om aan tafel te verschijnen, en door de dienstmeid verzekerd, dat de Heer van Teylingen vertrokken was, waagde zij het, om aan dat verzoek te voldoen. Noch haar vader, noch zij sprak een woord over het voorgevallene, doch daar de kleine eetlust bij beiden zeer spoedig voldaan was, werd ook spoedig de tafel weder afgenomen. Nu onderhield van Vliet zijne dochter over al het gebeurde, en deed zich van alles, wat het tooneel der omhelzing voorafgegaan was, door haar onderrigten. Van Vliet ontdekte hieruit, dat inderdaad de verliefdheid van Lijnslager op de Florentijnsche Antonia moest aangemerkt worden als eene voorbijdrijvende vlaag, en dat dezelve misschien hem voor altijd op zijne hoede zou doen zijn, om niet weder zich zoo ligt te laten begoochelen, terwijl hij, staande den loop van het gesprek met zijne dochter, zich meer en meer versterkt vond in zijn gevoelen, hoe zeer haar hart eene onuitbluschbare genegenheid voedde voor Lijnslager: vooral daar zij hem, die te kennen had gegeven, hoe Maurits zelfs de overmaat van stoutheid had gehad, om te verzoeken, om nog bij hem afscheid te komen nemen, voor zijn vertrek naar Amsterdam, op eene zeer vleijende en vriendelijke wijze smeekte, hem dat niet af te slaan. ‘o, Sla hem, dat niet af,’ zeide zij: ‘o bedenk mijn vader! wat hij sedert gisteren geleden heeft. Waarlijk, waarlijk, hij heeft geboet ... zwaar geboet.’
'Er verspreidde zich een glans van genoegen op haar gelaat, toen haar vader het afscheid van van Teylingen haar verhaalde. Van Vliet meende nu deze ge-
{==175==} {>>pagina-aanduiding<<}
legenheid te moeten waarnemen en een' stap verder te gaan. Hij vroeg namelijk Maria stellig af, of zij voor Maurits eene zoo onverdoofbare liefde koesterde... Maria sloeg hare oogen neder, en, na eenige oogenblikken stilzwijgens, zeide zij ... ‘Och! vader! waarom ... hoe zal ik het voor u verbergen ... hoe zal ik voor u ontveinzen, wat 'er in mijn hart omgaat ... ja ... ja ... ik heb Lijnslager nog lief.’ ‘Ondanks dat hij u vergeten heeft voor de Florentijnsche Antonia,’ vroeg van Vliet. ‘Dat heb ik hem vergeven,’ was haar antwoord. Na deze bekentenis deed hij zijne dochter zien, hoe niet alleen de welvoeglijkheid uit hoofde van het gebeurde, waarvan de Heer van Teylingen waarschijnlijk geen geheim zou maken, vorderde, dat alsnog aan Maurits geene verdere hoop verleend werd, maar het hem ook noodzakelijk scheen, om zich nog nader wegens het gedrag van Maurits, staande zijne reis door Italië en Zwitserland, te doen onderrigten.


Negende hoofdstuk.

Eer Maurits nog den volgenden dag zich aan het huis van den Heer van Vliet liet vinden, was hij reeds voorgekomen door de huisvrouw van den jongen van Vliet, de eigen zuster van van Teylingen. Deze had alles onmiddellijk van haren broeder vernomen, en kwam nu, daar zij verstaan had, dat

{==176==} {>>pagina-aanduiding<<}

Lijnslager voornemens was, om nog een afscheidsbezoek te geven, verhalen, hoe zij den vorigen dag tegen den avond Lijnslager met een jong meisje gearmd voorbij hare deur had zien gaan. Zij kwam dit nog bij tijds vertellen, opdat hare zuster, die toch zoo verblind scheen te zijn omtrent dien Amsterdamschen Heer, zou kunnen oordeelen over den diepen indruk, die al het gebeurde op het hart van Maurits moest gehad hebben. Vader van Vliet was hier over verontwaardigd en Maria hoorde het met schrik en verwondering.
Niet lang duurde het, of, terwijl 'er de vrouw van den jongen van Vliet nog zat, klopte Lijnslager aan, en ingelaten zijnde, maakte hij tegen alle zijne pligtplegingen, die, met vrij veel koelheid, ook door Maria beantwoord werden. Dit laatste baarde bij hem de meeste opmerking. Evenwel bood hem de Heer van Vliet een' stoel aan, en brak het stilzwijgen, dat 'er voor eenige oogenblikken plaats greep, af met te vragen: ‘Hebt gij, mijn Heer! sedert dat wij elkander gisteren gezien hebben, nog al veel genoegen gehad?’
Maurits. Genoegen, mijn Heer! o 'Er was zooveel in mijn hart omgegaan, dat ik 'er wel verre af was, van voor eenig genoegen vatbaar te zijn. -
Elizabeth van Vliet. Dat scheen toch nog al zoo tamelijk wel te zijn, toen gij gister tusschen vijf en zes uren gearmd met een jong juffertje mijn huis voorbij gingt.
Maurits. Ik weet niet, Mejuffrouw, waar gij woont? -
Elizabeth van Vliet. Misschien zoudt gij dan

{==177==} {>>pagina-aanduiding<<}

dien weg niet langs gegaan zijn, ik woon aan de overzijde van het Haringvliet.
Maurits. o Ja! ik herinner mij, dat ik dien weg ben langs gekomen. Gij hebt gelijk, ik had de jonge juffrouw Villeneuve, een meisje van veertien jaar, die ik met haar' broeder uit Zwitserland bij haar' oom den Franschen Predikant Chaumont gebragt heb, bij mij. Ik gaf haar en haar' broeder een bezoek, en de Heer Chaumont 'er op gesteld zijnde, dat ik 'er den middag en avond doorbragt, kon ik dit niet wel afslaan. Daar dit meisje, sedert haar vertrek uit Zwitserland, ongezond is, heeft haar de Doctor aanbevolen, om zooveel mogelijk beweging te maken. Ik vond dus geene reden, om, daar zij mij voorsloeg, of ik met haar eene kleine wandeling door de stad wilde doen, dat verzoek te weigeren.
Elizabeth van Vliet. Gij hadt het zeer druk met haar.
Maurits Lijnslager. Gij begrijpt, Mejuffrouw! ik ken hare geheele familie, hare ouders en al hare broeders en zusters, en het aangenaamste onderwerp is voor haar te spreken over Zwitserland.
Elizabeth van Vliet. Ik dacht misschien, of het eene andere Antonia was, die gij uit Florence hadt medegebragt...
Maurits Lijnslager. Zoo gij twijfelen mogt, Mejuffrouw! alle oogenblikken kunt gij volkomene zekerheid van mijn gezegde krijgen bij Ds. Chaumont, welke ik geloof dat in deze stad voor een' braaf man te boek staat.
Elizabeth van Vliet. o Neen! mijn Heer! als vader en zuster het niet noodig achten, om 'er

{==178==} {>>pagina-aanduiding<<}

zich aan gelegen te laten liggen: het gaat mij niet aan, met welke juffers gij te Rotterdam, te Amsterdam of te Florence wandelt.
Vol spijt rees zij op, en, onder het voorwendsel, dat zij oogenblikkelijk een ander bezoek moest afleggen, vertrok zij. Toen de oude Heer van Vliet haar uitliet, had Maria moeite, om een schelmachtig grimlachje te verbergen, waarin Lijnslager duidelijk het genoegen ontdekte, dat het hart van Maria gevoelde over eene mislukte nieuwe beschuldiging.
Ondertusschen keerde de Heer van Vliet zoo spoedig terug, dat 'er geen enkel woord tusschen Maurits en Maria kon gewisseld worden. Zoodra de oude Heer van Vliet weder plaats genomen had, verzocht Lijnslager met alle blijken van welmeenende opregtheid verschooning voor het op gisteren gebeurde, met bijvoeging, dat hij nu naauwelijks de snaar durfde roeren van de zaak, waarom hij eigenlijk in Rotterdam gekomen was: maar dat hij echter deze gelegenheid waarnam, om te betuigen, dat hij voor Maria eene opregte en standvastige genegenheid voedde; dat hij hoopte, dat nog eenmaal de dag zou mogen aanbreken, dat hij zich waardig maakte het bezit van een meisje, 't welk hij zoo met hart en ziel beminde.
Van Vliet gaf zeer naauwkeurig acht op hem, terwijl hij deze betuigingen uitboezemde, en las in oogen, stem en gebaarden niets anders, dan de edelste en ongeveinsdste opregtheid. Maria dook, terwijl Maurits dit zeide, zoo diep moglijk in haar' kraag. Maurits liet volgen, dat hij zeer bekommerd was,

{==179==} {>>pagina-aanduiding<<}

welk berigt hij nu aan zijne ouders brengen zou. ‘'Er was zooveel gebeurd, dat hij bijna niet meer durfde hopen ... en echter...’ Meer kon hij niet uitbrengen. Vader van Vliet werd door medelijden bewogen, daar hij het diepgaande leedwezen van Maurits zag. ‘Hoor, Lijnslager!’ zeide hij, ‘Gij begrijpt dat, het geen 'er wegens het geval met Antonia ontdekt is, dat wij nu eens voor eene afgedaane zaak houden zullen, moet natuurlijk de aandacht van een' vader, die het wel met zijne kinderen meent, opwekken, om naar zulk een' persoon, als hij aanspraak op de hand zijner dochter maakt, nader en naauwkeuriger onderzoek te doen. Ik had zeer gaarne gezien, dat mijne dochter Maria had kunnen besluiten, om hare hand te geven aan den Heer van Teylingen ... maar ik bemerk, dat dit niet gelukken zal ... en ik ben 'er zeer tegen, om haar te dwingen, een' ander man, dan dien van hare verkiezing, te nemen; ik ben 'er echter op gesteld, dat 'er op het gedrag van den man, dien zij krijgt, niets wezenlijks te zeggen is. Gij kunt dus aan uwe ouders zeggen, dat ik uw aanzoek nog voor eenigen tijd heb uitgesteld. Wilt gij 'er nu de reden bij vermelden, dat staat aan u.’ - ‘En dat zoo onbepaald,’ zeide Lijnslager ... ‘maar ik heb het verdiend. o Laat het mij geoorloofd zijn, mijne reis naar Rotterdam te herhalen...’ ‘Ik heb,’ hernam de Heer van Vliet, ‘geene magt, om u te beletten, dat gij niet te Rotterdam zoudt komen. Maar ik moet naar uw gedrag onderzoek doen.’ ‘o Ik ben verzekerd,’ hernam nu Mau-
{==180==} {>>pagina-aanduiding<<}
rits, ‘mijn Heer! waar gij naar mij verneemt, gij zult voldoende berigten van mijn zedelijk gedrag ontvangen... Hoe scherper gij onderzoek doet, hoe grooter genoegen het mij geven zal.’ - Nu nam Maurits afscheid van den Heer van Vliet, en deze merkende, hoe gaarne Maurits en Maria elkander nog eenige oogenblikken alleen zouden spreken, vertrok naar zijn kantoor, na Maurits de minzame groete aan zijne ouders verzocht te hebben.
Naauwelijks kon Maurits zijne vreugde bedwingen over dezen gunstigen keer van zaken, en het ontbrak Maria aan woorden, om hem, zooveel de welvoegelijkheid toeliet, deelgenoot te maken van de wending der gevoelens van haren vader ten zijnen aanzien. Evenwel zij kon het niet verzwijgen ... ‘Maurits, Maurits,’ zeide zij - ‘God geve, dat vader nu niet meerder tot uw nadeel ontdekke ... en dat alle pogingen zoo mogen uitvallen, als die van mijne zuster!...’ Maurits viel het hard, hoe hemelsbreed zijne toestand bij dien van den vorigen dag verschilde, zijne Maria te moeten verlaten. Hartelijk en teeder was de omhelzing der nu hopende gelieven - en Maria kon niet nalaten zijnen afscheidskus met een kusje en zijnen handdruk met een teeder drukje te beantwoorden.
Met een wel te vreden hart verliet nu Maurits het huis van den Heer van Vliet, zich meer dan ooit verzekerd houdende van de teedere liefde zijner Maria, en dat hij althans niets meer te vreezen had van zijnen zoo geduchten medeminnaar. Het was hem ook niet weinig aangenaam, dat de Heer van Vliet een naauwkeurig onderzoek zou doen

{==181==} {>>pagina-aanduiding<<}

naar zijn in Italië en op zijne verdere reize gehouden gedrag, daar hij zich verzekerd hield, dat hetzelve tot zijn voordeel zou uitvallen. Hij was volkomen overtuigd, dat, behalve de kortstondige bedwelming door de uitnemende schoonheid van Antonia veroorzaakt, geen vlekje in dat zijn gedrag zou kunnen worden aangewezen. Hij trok in deze gemoedsgesteltenis tamelijk voldaan terug naar Amsterdam. Alleen bekommerde hij zich, wat hij aan zijne ouders berigten zou nopens zijn wedervaren. Dan eens neigde hij, om hun alles te openbaren; dan weder besloot hij, om het voorgevallene bedekt te houden, en alleen aan zijne ouders te melden, dat hij nog voor eenigen tijd was uitgesteld geworden, schoon hij zeer duchtte, dat zij met een zoo algemeen berigt niet te vreden zouden zijn, terwijl het tevens tegen de opregtheid van zijn karakter streed, om een' zoo belangrijken, schoon genoegzaam uit den weg geruimden, hinderpaal te bewimpelen. Zeker wist hij, dat zijne ouders hem berispen en bestraffen zouden over zijn onbehoedzaam gedrag, doch hij wist te gelijk, hoe redelijk zijne ouders dachten, en dat zij gaarne genegen zouden zijn, om hem deze struikeling te vergeven. Na alles dus overwogen te hebben besloot hij opregt en gulhartig zijne ouders de geheele historie in haren zamenhang voor te dragen.
Te huis gekomen deelde hij dus alles aan zijne ouders mede, en, schoon hij, staande het verhaal, gevoelde, hoe moeijelijk het is de beschuldiger van zich zelven te zijn, en hoezeer hij duidelijk op het gelaat zijner ouderen verwondering en afkeuring las, en zijn aangezigt gloeide van schaamte, ondervond

{==182==} {>>pagina-aanduiding<<}

hij echter eene stille tevredenheid over die zegepraal op zichzelven behaald. Het kon niet missen, of moeder Lijnslager verklaarde met eenen Godsdienstigen ernst hare droefheid, dat haar Maurits zich zoodanig had kunnen vergeten, en zoo ongetrouw zijn aan de deugdzame beginselen, die zij hem had ingeprent. Vader Lijnslager liet zijne vrouw hare aanmerkingen op dit stuk maken, daar bij wist, hoeveel invloed de woorden van eene Godvreezende moeder op het hart van eenen braven zoon hebben. Toen het hem echter lang genoeg geduurd had, zeide hij: - ‘Wel, vrouw! gij zegt 'er Maurits zooveel over, dat gij al het gras voor mijne voeten weggemaaid hebt, nu het mijne beurt zou worden. Ik wil toch ook wel zeggen, dat ik niet gedacht had, dat 'er zulke haren in onzen Maurits zaten. Maar zalig zijn zij, die zich beteren. Ik merk, dat het nu met die Antonia glad over is. Ja die vreemde vrouwen!... daar had Salomo wel gelijk in, nu hij wist het ook bij ondervinding ... die vreemde vrouwen zijn gevaarlijk... en dan was die Antonia, naar ik merk, geheel niet van de slechtste soort. Als het voor Maurits, in het vervolg van zijn leven, maar tot eene les strekt. Ik vind, dat die Maria van Vliet dan een uitmuntend goedaardig karakter moet hebben, dat zij aan Maurits zulk een' buitensprong zoo spoedig vergeven heeft. Ik hoop maar, dat 'er nu geen nieuwe kinken in den kabel zullen komen, want, moeder! het zal toch best zijn, dat onze Maurits niet lang met trouwen wacht; 'er mogten nieuwe Antonia's tusschen beiden komen.’

{==183==} {>>pagina-aanduiding<<}

Dit gezegde griefde Maurits meer dan de ernstige vermaningen van zijne moeder - en met zekere hevigheid barstte hij uit: ‘Neen! mijn vader! hoe vurig ik wensch, dat het gelukkig uur der vereeniging met mijne Maria spoedig komen mag, heb geene zorg, dat 'er weder Antonia's zullen zijn, die mij verlokken; die verdenking, vader! doet mij gevoelig leed.’ Vader Lijnslager voerde hem hierop te gemoet: ‘o mijn lieve zoon! schoon gij nu een reisje gedaan hebt, 'er zijn overal en ook binnen deze stad zoovele valstrikken. Ernstig gesproken, want de zaak is zeer ernstig: wacht u, Maurits, voor alle gelegenheden, die u op nieuw ongetrouw aan Maria zouden maken. Denk niet, dat u geen erger verzoekingen, dan die van Antonia zouden kunnen aan boord klampen. Steun toch niet op uwe krachten. Ik voor mij geloof niet, dat 'er eene betere waarschuwing in de geheele Schrift staat, dan die van Apostel Paulus, “Die meent te staan zie toe, dat hij niet valle.” Als men al eens op zijn' neus gelegen heeft, en eventjes weder opgestaan is, dan denkt men, dat men de geheele wereld te wijs is - en loopt, als iemand van groote ondervinding, met de borst vooruit, en het hoofd in den wind - en dan ligt 'er maar een klein strootje in den weg en de wijze man tuimelt 'er over, nog veel erger dan te voren.’
Het was ondertusschen van Maurits zeer wel gedaan, dat hij met zijne ouders zoo openhartig had omgegaan, want, behalve het genoegen, dat hem zijne opregtheid verschafte, vernam hij, binnen wei-
{==184==} {>>pagina-aanduiding<<}
nige dagen, dat zijn vader een' brief ontvangen had van den Heer van Vliet. Deze, na nogmaals zijne dochter zeer ernstig getoetst te hebben over hare gevoelens ten aanzien van den jongen Lijnslager, was nu ten duidelijkste overtuigd, dat hij zich zou hebben te beschuldigen, van het wezenlijk geluk zijner Maria te verwaarloozen, indien hij hare genegenheid voor Maurits langer te keer ging, tenzij 'er blijken waren, dat zich Lijnslager op zijne reis aan eenige buitensporigheden had schuldig gemaakt. Hij schreef daarom aan den Heer Lijnslager een' zeer vriendelijken en vertrouwelijken brief, waarin hij hem het gebeurde ten aanzien van Maurits en Maria, en wat 'er bij het laatste bezoek was voorgevallen, berigtte. Hij meldde hem het liefdesgevalletje met Antonia, en schoon hij zich overtuigd hield van het berouw, dat Maurits daarover gevoelde, geregtigde hem dit, om een zoo nauwkeurig mogelijk onderzoek naar het gedag van Maurits te doen. Hij wenschte daartoe van vader Lijnslager eene opgave van de voornaamste plaatsen, welke deszelfs zoon bezocht had, ook wanneer en hoelang hij zich daar had opgehouden. Verzekerd hield zich de Heer van Vliet, dat hij verscheidene korrespondenten in onderscheiden dezer plaatsen hebben zou; en schoon hij gaarne geloofde, dat het onderzoek ten voordeele van Maurits zou uitvallen, verwachtte hij, dat zijn oude vriend het hem niet kwalijk zou nemen, dat hij, eer zij over verdere bijzonderheden spraken, zooveel mogelijk, onderzoek deed, omdat het geluk van Maria hem na aan het hart lag.
Toen vader Lijnslager Maurits dezen brief

{==185==} {>>pagina-aanduiding<<}

voorlegde, zeide hij: ‘'t Is gelukkig, jongen! dat gij zoo opregt geweest zijt, en mij het een en ander vooraf verteld hebt, ik zou anders van dien brief van mijn' vriend van Vliet vreemd hebben opgezien, en niet weinig verstoord over uwe achterhoudendheid geweest zijn. Kom schrijf mij nu netjes uwe geheele reisroute van Liverno tot Rotterdam op, met alles, wat de Heer van Vliet verder vordert; en als gij dat onbeteuterd en naauwkeurig doet, zal ik het voor een bewijs van een zuiver geweten houden.’ - ‘Ik wenschte,’ zeide Maurits, - ‘ik wenschte, dat ik van uur tot uur u rekenschap geven kon, waar ik mij onthouden heb - en zeer gerust zou ik zelfs het allernaauwkeurigste onderzoek afwachten.’
‘Nu zette zich Maurits, om genoegzaam van dag tot dag zijn verblijf in de onderscheiden plaatsen op te geven, en tevens, in welke logementen hij zich had opgehouden. Vaardig beantwoordde ook de oude Lijnslager den brief van zijnen vriend en wel op eene zoo hartelijke en tevens gulle wijze, als strekken moest, om den ouden band van vriendschap naauwer en naauwer aan te binden.
Natuurlijk haastte zich ook Maurits, om zijnen boezemvriend de Haan te onderrigten van het lot, aan hem te Rotterdam bejegend. ‘De wind was in het eerst verbaasd contrarie,’ zeide de Haan, toen hij het geheel verhaal gehoord had, ‘maar ik heb 'er nu goeden moed op. Dat Heertje van Teylingen is door zijn eigen kruid in de lucht gesprongen. Nu dat gebeurt meer, en dan is het niet niet noodig, dat men zulk een' brander de

{==186==} {>>pagina-aanduiding<<}

volle laag geeft. Ik begrijp, dat het tusschen u en Maria nu meest op een spiegelgevecht zal nederkomen. 't Komt voor mij nu maar mal in, dat ik zoo ver van honk zal moeten, want ik had 'er mijn' mond al smerig op gemaakt, dat ik aan uwe bruiloft zou hebben aangezeten, maar ik denk, dat mijn togt ten minste een jaar of mogelijk veel langer duren zal. Nu dat zij zoo. Al ben ik een goed eind aan de andere zijde van de linie, ik zal toch, als wij, onder ons Officieren, het Vaderland en alle Mooije Meisjes drinken, ook de gezondheid drinken van uwe Maria.’ - Hij verhaalde hem verder, hoe hij, eer eene maand om was, zeker aan boord zou moeten zijn, en Maurits merkte dat aan, als eene zeer goede gelegenheid, om een uitstapje naar Rotterdam te doen; want wat was 'er redelijker, dat dat hij zijn' ouden en besten vriend aan boord bragt; en bij die gelegenheid een bezoek te geven aan zijne Maria zou zeker hem niet ten kwade geduid worden. - Maurits nam ook weldra de vrijheid, om aan zijne Maria een' brief te schrijven, vol van de hartelijkste betuigingen van liefde. Dezen brief liet Maria, tot gevoelige smart van Maurits, onbeantwoord, en ruim twee weken daarna schreef Maurits, dat zij binnen weinige dagen een bezoek van hem te wachten had, en meteen vele klagten over het onbeantwoord blijven van zijnen vorigen.
Tegen zijne verwachting zag hij zich, nog voor zijn vertrek, verrast door een' brief van de hand van Maria, waarin zij hem meldde, dat zij vastelijk besloten had, om hem niet te schrijven, voor dat haar

{==187==} {>>pagina-aanduiding<<}

vader het geheel onderzoek naar zijn gedrag in Italië en op andere plaatsen gedaan had, en dat daarbij gebleken zou zijn, dat hij waarlijk daar een onbesproken leven geleid had, doch dat zij door zijnen laatsten daarvan was afgestapt, omdat zij vreesde, dat de komst, waarmede hij haar dreigde, gansch niet aangenaam aan de familie wezen zou. ‘Sedert het voorgevallene,’ schreef zij, ‘is 'er meer dan verwijdering tusschen mij en mijnen broeder en vooral deszelfs huisvrouw gekomen. Zuster Elizabeth heeft nog geen' voet over den drempel gehad, na den ochtend, toen gij uw laatst bezoek aflegde - en zoo broeder Willem uit hoofde van het kantoor niet aan ons huis moest wezen, geloof ik, dat wij hem ook bijna nooit zouden zien: althans ik kan niet nagaan, dat hij nog ooit, dan in de uiterste noodzakelijkheid, aan vaders huis geweest is. - Gij begrijpt, Maurits, dat dit mijn' vader in eene zeer ongunstige luim brengt, en wie heeft daar anders onder te lijden, dan ik. Vader maakt wel eens ter zijde eene toespeling op u ... maar ik ben, hoe onschuldig in waarheid, het voorwerp, dat onder zijn bereik is. Daar komt bij de spijt, die vader heeft, dat eene zoo voordeelige partij, als die met den Heer van Teylingen, geheel is afgeknapt. Nu vrees ik, en, zoo mij dunkt, met veel reden, dat, wanneer gij, voor dat vader alle narigten, die hij verlangt, omtrent u heeft ingewonnen, uw bezoek hervat, dit misschien gelegenheid geven zal tot nieuwe opwekkingen en verdere verwijderingen. Ik bid u dus, Maurits, stel uwe overkomst nog wat uit,

{==188==} {>>pagina-aanduiding<<}

want uw vriend de Haan, die den weg naar Oost en West weet te vinden, zal wel zonder u hier aan boord komen. Mijn broeder en zuster behoeven niet zeer slim te zijn, om te kunnen merken, dat dit alleen een voorwendsel is tot een Rotterdamsch reisje enz.’ ‘Gij hebt 'er,’ zoo einde zij, ‘gij hebt 'er immers niets aan, dat mijn leven bitter gemaakt wordt, zonder dat gij 'er zelf eenig wezenlijk voordeel van hebt. Ik verwacht dus van u, dat gij, zoo het eenig opoffering voor u zijn mogt, u dezelve om mijnen wil getroosten zult. Althans ik zal het houden voor een bewijs, dat mijne rust u dierbaar is, en, zoo gij wilt ook voor een bewijs, dat vele der betuigingen, waarmede gij in uwe brieven zoo mild zijt, iets meer dan woorden zijn.’
Niet weinig was Maurits door den inhoud van dezen brief getroffen. Alle schikkingen waren gemaakt - en echter zijne Maria te mishagen, zoo als hij duchtte, door eene ontijdige overkomst, en bovenal daardoor haar lot onaangenamer te maken woog hem zeer zwaar op het hart. Met wien kon hij hierover beter en vertrouwelijker raadplegen, dan met zijnen vriend de Haan. Hij liet hem dus, zonder zijne ouders het nette van den inhoud te hebben medegedeeld, met alle openhartigheid den brief lezen - en hem voorstellende, of hij nu niet liever van zijn gemaakte ontwerp zou afzien, begon deze uit te schateren in lagchen. ‘Gij moet meê naar Rotterdam. Gij moet het duifje in hare eenzaamheid vertroosten. Als gij niet meê gaat, dan pak ik haar meê naar de Oost en dan ziet gij haar

{==189==} {>>pagina-aanduiding<<}

in geen anderhalf jaar weêr. Of zoudt gij graag hebben, dat zij geschreven had: “Lieve Maurits, kom hoe eer zoo beter toch over...” Wel nu ja. - Neen vriend! zoo geeft een nieuw nagel fregat zich niet over. Gij moet meê naar Rotterdam en onderweg zullen wij het plan van attaque overleggen.’


Tiende hoofdstuk.

Het duurde niet lang, of Maurits, zonder aan Maria zijn nader voornemen bekend gemaakt te hebben, vertrok met zijnen vriend de Haan naar Rotterdam. Zij troffen onder de personen, die met hun reisden, een aanzienlijk Heer uit Amsterdam, welke eene zending van belang had aan de Kamer der O. Indische Kompagnie te Middelburg. - Spoedig geraakte de Haan met hem in kennis, daar hij zich uitliet, dat hij, binnen weinige dagen, naar het warme land dacht te stevenen, waar hij geen' hinder hebben zou van de gure herfstvlagen, die hun nu reeds bij tijd en wijle langs de ooren snorden en het fraaije groen van het geboomte afschudden. Bij die gelegenheid ontdekte die Heer zijne betrekking tot den Oostindischen Handel, en geraakte daarover met Maurits in gesprek. Onder anderen zeide die bewindhebber: ‘Het is nu nog geen vijf en twintig jaren geleden, en het staat mij dus nog zoo klaar voor, als eene zaak, die gisteren gebeurd is, dat Kor-
{==190==} {>>pagina-aanduiding<<}
nelis Houtman, die in Portugal de geheimen van den Oostindischen handel had afgekeken, met vier schepen, door eene Maatschappij van kooplieden, waarvan mijn vader 'er een was, uitgerust, uit het vaderland vertrok, om voorbij de Kaap de Goede Hoop te varen, en te beproeven, wat 'er verder in de Indische Zeeën op te doen was.’
De Haan viel 'er op in, ‘dat zal eene vette prooi geweest zijn...’ ‘Neen! neen!’ zeide Maurits; ‘ik heb van mijn' vader en anderen meermalen gehoord, dat die eerste onderneming zoo uitmuntend niet slaagde.’
De Bewindhebber vervolgde: ‘Gij hebt gelijk, mijn Heer! en dat zouden de boeken van mijn vaders kantoor, die ik als eene heilige gedachtenis bewaar, kunnen uitwijzen. Houtman kwam na twee jaren terug, zonder eenig voordeel behaald te hebben. Dit sloeg evenwel den geest niet neder. Het gezelschap kooplieden, waarvan mijn vader lid was, vereenigde zich drie jaren later met een ander, (want vele hadden soortgelijke ondernemingen gedaan) en nu rustten zij onder Jakob van Nek een vlootje van acht schepen uit. Zeer gelukkig was toen de uitslag - en wel zoo, dat 'er een groot aantal onderscheiden gezelschappen en reederijen, zoo in Holland als in Zeeland, alle met hetzelfde oogmerk opgerigt werden. Flips de derde, aan de regering gekomen zijnde, had de dwaasheid, om onzen handel op Spanje en Portugal strengelijk te verbieden. Uit Portugal bijzonder waren wij gewoon de Oostindische behoeften te ha-
{==191==} {>>pagina-aanduiding<<}
len. Flips zuster, de Aartshertogin van Oostenrijk, had ook de dwaasheid van in de Spaansche Nederlanden zijn voorbeeld te volgen. - En dit was juist het middel, om ons uit te lokken, om onze ondernemingen op de Oostindiën door te zetten. Het had ondertusschen heel wat in, om zich in de Oostindische Zeeën staande te houden tegen de Portugezen en Spanjaarden; en daar ons de Portugezen overal als een' hoop zeeschuimers afschilderden, viel het moeijelijk, om ons in de gunst der volkeren, aan de kusten wonende, in te dringen. - Maar wij zetten het toch door, en kregen alom, nu eens op eene gemakkelijkere, dan op een ongemakkelijkere wijze onze kantoren op de Moluksche Eilanden, Malakka en Ceilon, en aan de uitgebreide kust van Cochinchina gevestigd. De onderscheiden gezelschappen en reederijen, die 'er opgerigt waren, begonnen elkander zeer hinderlijk te worden, en dit deed de Staten besluiten, om alle die onderscheiden kleine Kompagnieschappen tot eene groote Kompagnie te vereenigen, en zoo werd het groot ligchaam der Oostindische Kompagnie geboren, dat nu van eene zoo verbazende uitgebreidheid is, en, (waarom zou ik iets zoeken te verbergen, dat de stukken uitwijzen, en de geheele wereld bekend is?) van zooveel belang voor dit gemeenebest en zoo uitstekend voordeelig voor alle de deelhebbers.’ - De Heer de Haan betuigde dien Heer zijnen dank, dat hij hem met zoo weinige woorden de oprigting van de Oostindische Kompagnie verhaald had, want, dat hij, schoon hij nu naar de Oost moest, dat niet zoo na geweten had. Het was

{==192==} {>>pagina-aanduiding<<}

zijne zaak, om waar de Heeren Staten hem zonden en hij vijanden ontmoette, als een leeuw te vechten. ‘Ik ben geen koopman,’ zeide hij, ‘en zoek 'er geen te worden. Maar als de Staten of Prins Maurits, tot beveiliging van den koophandel, gevochten willen hebben, hun dienaar is hier.’ Maurits gaf aan den Bewindhebber blijken, dat hij over dit onderwerp dikwers met zijnen vader gehandeld, en een goed inzien gekregen had in het groot belang van dezen Staat bij de Oostindische Kompagnie, daar dezelve, buiten de groote rijkdommen, welke zij aan de deelhebbers voornamelijk opbragt, zulk een onbegrijpelijk aantal van kooplieden, handwerkers en ambachtslieden met haren milden zegen overstroomde.
Hoe aangenaam Maurits het gezelschap van dien Heer vallen mogt; hij was wel te vreden, toen dezelve, te Delft moetende vertoeven, van hem en zijnen reisgenoot afscheid nam, dewijl dit gelegenheid aan hun verschafte, om te overleggen, op welk eene wijze Lijnslager, het nu aanvangen zou, als hij te Rotterdam kwam, om zijne geliefde Maria een bezoek te geven. Nu namen zij deze gene wijze in overweging, maar ieder had hare zwarigheid en dus kwamen zij nog besluiteloos te Rotterdam. De dag was te ver verloopen, om nu nog een bezoek aan Maria te geven, en dus stelden zij dit tot den volgenden uit en kwamen onder het ontbijt tot een vast ontwerp. Daar nu de Haan op zijn vertrek stond, en hij eenige kennis had gekregen aan de familie van van Vliet, zou hij reeds bij tijds een bezoek aan dezelve gaan afleggen, en meende dan wel te zullen ontdekken, schoon hij daaraan niet twijfelde, of een

{==193==} {>>pagina-aanduiding<<}

bezoek van zijn' vriend Maurits aangenaam zou wezen. Maurits bragt dus een groot gedeelte van den voormiddag in zijn logement door, en wachtte met ongeduld de terugkomst van zijnen vriend de Haan. Eindelijk kwam deze, en, met een' lach op zijn gelaat de kamer intredende, zeide hij. ‘Zit gij hier nog - spoedig, spoedig naar Maria van Vliet.’
Maurits Lijnslager. Meld mij, hoe gaarne ik aan uw bevel voldoe, evenwel vooraf iets.
De Haan. Hoor dan. Ik maakte mijn kompliment aan vader van Vliet en dochter van uwen wege, en gaf meteen acht op het aangezigtje van Maria - en ik betuig u; dat ik uit haar oogen las: ‘een kompliment en niets meer!’ Nadat ik een poosje gezeten had, en vader van Vliet even was uitgeroepen geworden, zeide ik, mijn vriend Lijnslager was voornemens, om mij naar Rotterdam te vergezellen, en mij, daar ik voor zoolang vertrek, aan boord te brengen, maar 'er schijnt een beletsel opgekomen te zijn. Hierop vroeg zij, terwijl zich een klein blosje over haar gelaat verspreidde: ‘Zijne ouders zijn immers welvarende - en hij...?’ Ik won haar het verder spreken uit, zeggende: Hij is zeer gezond en frisch, en zijne ouders mede. - ‘Hebt gij hem nog zeer in het kort gesproken?’ - Zeer in het kort, antwoordde ik en hij heeft mij verzocht u hartelijk van hem te groeten. ‘Verpligt,’ antwoordde zij koeltjes ... en ik zag duidelijk, daar ik op dit oogenblik mijne hand in mijnen zak stak, dat zij meende, dat ik 'er een' brief van haar' Lijnslager uit zou gehaald hebben, maar ... dat was mis... Ik hield mij, of ik geen acht op haar gaf, maar ik

{==194==} {>>pagina-aanduiding<<}

zag duidelijk, dat 'er een onvergenoegd trekje op het gelaat kwam - en het zou haar toen zeker heel aangenaam geweest zijn, als zij u had zien aankloppen.
Maurits Lijnslager. Zijn dit nu al uwe verheven ontdekkingen?
De Haan. Wel mij dunkt, dat gij alle reden van dankbaarheid aan mij hebt. - Ik sta 'er u voor in; Maria had vast van u een' brief verwacht, en zal zeker over uwe ongehoorzaamheid te vreden zijn.
Maurits Lijnslager. Ik geloof, dat gij gelijk kunt hebben. - En meteen zijn' hoed opzettende vertrok hij met groote snelheid naar Maria, die tot zijn groot verdriet juist even was uitgegaan, en wel naar het huis van haren broeder Willem. Nu stond Maurits een oogenblik in twijfel, of hij het zou durven wagen, om haar daar op te zoeken, dewijl zij hem het ongenoegen, dat 'er tusschen haar en de familie door hem plaats had, zoo duidelijk geschreven had. Maar hij had nu reeds sedert gister avond in Rotterdam geweest, en nog zijne Maria niet gezien - hij beschuldigde zichzelven van eene te groote schroomvalligheid - en besloot naar het huis van haren broeder te gaan.
Daar gekomen vroeg hij, zoo ras hem de dienstmeid de deur had opengedaan, naar Juffr. Maria van Vliet. - Eenigzins stond deze verbaasd, dat 'er iemand was, om haar te spreken, maar niet minder, toen zij, voorgekomen, Maurits nu zoo onverwacht voor hare oogen zag. Zij wilde hem bestraffen, maar eer zij het woordje foei uitgesproken had, smoorde het Maurits, door lieve Maria en een'

{==195==} {>>pagina-aanduiding<<}

kus op hare lippen. - Daar dit in het voorhuis gebeurde, schoot weldra de huisvrouw van den jongen van Vliet de kamerdeur uit, en, op het oogenblik, vroeg Maurits haar op de minzaamste wijze verschooning, met achterstelling van het voorheen gebeurde, en zich gelatende, als of 'er nooit iets was voorgevallen, vernam hij naar den welstand van haar en haren man. De beleefdheid vorderde nu, dat de vrouw van den jongen van Vliet Maurits ten minste verzocht plaats te nemen; ook was zij, daar Maria haar gulhartig een bezoek was komen geven, in eene tamelijk goede luim geraakt. Naauwelijks waren zij nu gez ten, of Maria gaf Lijnslager te kennen, dat zij zeer verwonderd was hem te ontmoeten, daar zij nog dien dag een bezoek gehad had van zijnen vriend den Luitenant de Haan, die haar wel zijne groete gebragt, maar geen het minste blijk gegeven had, dat zij met elkander te Rotterdam gekomen waren, en vooral dat hij haar nu hier kwam opzoeken. Maurits verdedigde zich met te zeggen, ‘zoo onmogelijk als het mij was, om de gelegenheid te laten voorbijgaan, om mijnen vriend uitgeleide te doen en daarom een reisje naar Rotterdam te maken, even onmogelijk was het mij, toen ik wist, dat gij u hier bevondt, langer uit te stellen, om u te zien en te spreken.’ Maria raakte hierdoor in verlegenheid, en Mej. Elizabeth van Vliet kon met moeite een' glimlach bedwingen, dien zij echter weder spoedig onderdrukte, daar zij zich weder levendig te binnen bragt, hoe Lijnslager haren broeder in zijnen wensch om de hand van Maria had in den, weg gestaan. - Inmiddels kwam nu ook

{==196==} {>>pagina-aanduiding<<}

de oude Heer van Vliet met zijn' zoon Willem, en beide stonden mede niet weinig verwonderd, van Maurits hier bij Elizabeth en Maria te vinden.
Na de gewone pligtplegingen volgde 'er eenige oogenblikken stilte, die Maurits vrij spoedig verbrak - zeggende, zich tot Willem van Vliet wendende: ‘Ik hoop, mijn Heer, dat gij mij de gebruikte vrijheid, om uwe zuster aan uw huis te komen opzoeken, niet ten kwade duiden zult. Zij wist volstrekt niet, dat ik mij in Rotterdam bevond; dus, dat ik hier ben, is aan mij alleen te wijten. Ik weet niet, mijn Heer! dat ik u of uwe huisvrouw immer beleedigd heb - en, zoo dat ooit mogt hebben plaats gehad, verzoek ik u op de ernstigste en plegtigste wijze vergiffenis. Ik hoop althans, dat ik geene oorzaak zijn zal, dat 'er in eene familie, welke mij zoo dierbaar is, en aan welke ik eens op het naauwste hoop verbonden te worden, verwijderingen ontdaan zullen, of zoo zij bestaan mogten, zullen voortduren.’
De Heer van Vliet, die met groot ongenoegen den afstand bespeurd had, die 'er sedert kort tusschen zijne kinderen had plaats gegrepen, vatte nu het woord, zeggende: ‘Waarlijk, Willem, ik beken, hetgeen de Heer Lijnslager zegt, zou het grootst genoegen in mijn leven zijn. Dat gebeurd is, is gebeurd, en, al bleef uwe verstoordheid jaren lang ja tot den dood voortduren, ik voorzie niet, dat daardoor mijne dochter Maria zal te bewegen, zijn, om hare hand te geven aan den Heer van Teylingen. Gij zijt nu bij elkander, en laat dit het heugelijk oogenblik van uwe verzoening

{==197==} {>>pagina-aanduiding<<}

zijn.’ - Oogenblikkelijk stond Maria op, en ging naar Elizabeth, die bewogen vooral door hetgeen vader van Vliet gezegd had, op eene zeer minzame wijze den kus der verzoening van Maria aannam, terwijl Willem verklaarde, dat hij zich hartelijk verheugde over het herstel der vriendschap, en voorsloeg, om nu van al wat 'er gebeurd was, geen enkel woord meer te reppen, alleen zijne vrouw verzoekende, om haren invloed bij haren broeder aan te wenden, om ook hem te bevredigen.
Lijnslager wenschte zich stilzwijgende geluk over het zoo wel slagen van eenen eenigzins gewaagden stap, schoon hij zich meer of min verlegen maakte, hoe hij zich nu verder gedragen zou. Hij vervoegde zich bijna oogenblikkelijk tot Maria, nadat de verzoening tusschen haar en hare zuster getroffen was, doch Maria gaf hem in stilte te verdaan, dat zij het gansch niet wel opnam, dat hij zoo regtstreeks strijdig met haar' uitgedrukten wil handelde. Willem, die van tijd tot tijd van zijnen vader vernomen had, hoe de allengskens ingekomen berigten nopens Maurits van een' allezins gunstigen aard waren, en dus zeer gemakkelijk kon berekenen, wat 'er op dezen taarling loopen zou, maakte een einde aan de verwarring, waarin zich Lijnslager gewikkeld vond, door hem, dien middag, als gast aan zijne tafel, met de overige familie te noodigen. - Geen oogenblik twijfelde Maurits, om dit aan te nemen, alleen verzoekende, dat bij iemand mogt zenden aan zijn' vriend de Haan, welke hem anders vergeefs wachten zou, - ‘o’ zeide Mejuffr. van Vliet, ‘daar mijn man drie personen onverwacht vraagt, zal

{==198==} {>>pagina-aanduiding<<}

het 'er op één niet aankomen. Laat de Heer Lijnslager zijn' vriend maar mede laten komen.’ ‘Regt zoo, mijne dochter,’ zeide vader van Vliet, ‘gij denkt om het oude Houandsche spreekwoord: Hoe meer zielen, hoe meer vreugd!’ - En nu werd 'er iemand naar het logement van Lijnslager afgezonden met een klein briefje van Maurits aan den Heer de Haan, om hem de uitnoodiging van Mejuffr. van Vliet bekend te maken, hem tevens verzoekende, dat hij dezelve niet zou afslaan, daar misschien zijne luchthartigheid zelfs tot vervrolijking zou kunnen dienen, en dat Maria gezegd had, dat zij heel wat met hem te vereffenen had, daar hij zoo achterhoudend geweest was. Het leed niet lang, of in plaats van eenig schriftelijk antwoord bevond de Luitenant de Haan, als het levendig bewijs van zijn toestemmend antwoord, zich in het midden der familie van den Heer van Vliet. Aan tasel plaatste Elizabeth Maria tusschen Lijnslager en de Haan. De laatste bragt alles toe, om door zijne wel luchtige, maar niet losbandige uitvallen het gezelschap te vermaken; want het verschil tusschen hem en Maria over zijne achterhoudendheid was reeds lang afgedaan voor het eten, daar hij, door volkomen schuld te belijden, en de betuiging, van zich te willen onderwerpen aan alle straffen, die Maria van Vliet hem voor zijne misdaad wilde opleggen, reeds den toorn van Maria, die ook al voor zijne komst aanmerkelijk bedaard was, geheel ontwapend had. Maurits en Maria spraken, naar de gewoonte der gelieven, meest met elkander, en, wanneer men hen in een gesprek inwikkelde, hadden zij eerst veel werk, om

{==199==} {>>pagina-aanduiding<<}

den draad regt te vatten, en braken hetzelve meestal zeer spoedig weder af.
Vader van Vliet was, staande den maaltijd, zeer vergenoegd, en stelde onder het nageregt een' dronk in: ‘Harmonie en Eendragt!’ ‘Goed gezegd, mijn Heer van Vliet,’ zeide de Haan, om te vermijden, dat men niet terug viel op de plaats gehad hebbende verschillen, ‘maar ik zal hem met de spreuk van de Staten drinken - Eendragt Maakt Magt, en omdat ik een Landsdienaar ben, voeg, ik 'er bij de gezondheid van Prins Maurits en de Staten van Holland.’ ‘Ja,’ liet hij volgen, ‘zoo ik niet te vrij ben, (zich. tot den jongen van Vliet wendende,) dan nog één glas en dat is voor de Nobele Zeevaart!’ -

De Haan noodigde nu het gezelschap tegen den volgenden dag, om hem voor Helvoet op het schip, dat zeilreê lag, een bezoek te geven. Hij had een' brief ontvangen, dat hij morgen aan boord moest zijn. Behalve den ouden Heer van Vliet namen zij het allen aan - en de dag liep verder op de genoegelijkste wijze ten einde; terwijl Maurits uit zijne gesprekken met Maria ten duidelijkste ontdekte, dat zij de gunstigste denkbeelden ten zijnen aanzien koesterde. - Den volgenden dag, dien zij gedeeltelijk met hun togtje op de Maas, gedeeltelijk aan boord van het gemelde schip, doorbragten, had hij geene mindere reden van wel te vreden te zijn over zijne Maria. Mannelijk maar hartelijk en niet zonder zigtbare aandoening was het afscheid tusschen Lijnslager en de Haan, toen zij na het afloopen van den maaltijd het Oorlogschip verlieten. Zoo als zij op het punt ston-
{==200==} {>>pagina-aanduiding<<}
den, om het schip te verlaten, omhelsde de Haan Maria van Vliet en toen, schoon hem het hart van aandoening klopte, zich met een' grimlach tot Maurits wendende, zeide hij. ‘Jongen! al barstte gij van jaloezij, Maria van Vliet moet het laatste Hollan sche meisje zijn, dat ik goeden nacht kus.’ - En toen hem de hand eenigzins woest drukkende, zeî hij ‘adieu beste maat! God weet voor hoe lang!’ -
Toen zij nu het schip verlaten hadden, en weder in het vaartuig zaten, dat hen aan het Oorlogschip gebragt had, en voor den avond te Rotterdam moest brengen, zeide Maria, die met Maurits alleen nog buiten zat, (want van van Vliet en zijn vrouw waren binnengegaan) welke nog op het allengskens voor het oog verkleinende oorlogschip staarde: ‘Gij zit aangedaan, Lijnslager!’
Maurits Lijnslager. Ja, Maria! ik heb 'er altijd veel aandoening van, als ik van goede vrienden scheide. Ik hoop niet, dat gij dit in mij afkeurt.
Maria. Neen! Maurits! Schoon het zeker, gelijk ik bij ondervinding weet, zijn' last heeft, om aandoenlijk van hart te wezen, zijn 'er ook zekere aangenaamheden aan verbonden, die hardvochtige menschen niet kunnen gewaar worden. De vreugde, bij voorbeeld, van het wederzien heeft zooveel zoets...
Maurits Lijnslager. Hebt gij die ooit ondervonden? ... (haar eenigzins stout in de oogen ziende.)
Maria. Foei, foei! gij zoekt mij immers niet te verrassen. - Niet weder mij zoo aan te zien, als

{==201==} {>>pagina-aanduiding<<}

ik ter goeder trouw in mijn meisjes eenvoudigheid voortpraat.
Maurits Lijnslager. o Gij waart dan niet wel te vreden, toen ik uit Italië terugkwam ... het was u onverschillig?
Maria. Laat ons binnengaan bij broeder Willem en zuster Betje. Tegen den avond wordt het koud op het water - en die zitten alleen.
Maurits Lijnslager. o Zeg, zeg mij, eer wij binnengaan ... of dat wederzien ook iets zoets voor uw hart had.
Maria. Nu ja, Maurits, als ik het dan zeggen moet. Nu ja ... dat wederzien was mij aangenamer, dan toen wij omtrent op deze hoogte eenige maanden vroeger afscheid namen ... maar wat herinnert gij mij, toen nam ik ook afscheid... Laten wij nu naar binnengaan, en het gesprek afbreken.
En nu bragten zij het overige van den tijd, dien zij op het schip waren, bij Willem van Vliet en zijne huisvrouw door, die Maurits uitlokten, om het een en ander van de door hem bezochte landen te verhalen, en van de verschillende zeden en gebruiken der onderscheidene volkeren; zoodat zij aan het Oude Hoofd te Rotterdam waren, toen zij meenden, dat zij nog maar pas op de hoogte van Schiedam of Delfshaven konden zijn.
Maurits geleidde nu, nadat hij afscheid van van Vliet en deszelfs vrouw genomen had, Maria naar het huis van haren vader; dien zij alleen te huis vonden. - Nadat zij eenige kleine bijzonderheden van het reisje van dien dag verhaald hadden, en van de scheepsdivertissementen, die, zooveel de kortheid van

{==202==} {>>pagina-aanduiding<<}

den tijd gehengd had, gegeven waren, kwam 'er eene lange poos van volkomen stilzwijgen, die eindelijk de Heer van Vliet afbrak met te zeggen: ‘Lijnslager! Uwe overkomst heeft, gelijk mij gebleken is, mijne dochter zelve verrast. Wat mij betreft, ik kan niet anders zeggen, of ik had u wel den eenen of anderen dag te gemoet gezien, daar ik mij wel kan herinneren, hoe jonge lieden in uwe omstandigheid gesteld zijn. Als gij nog een week of twee gewacht hadt, zou ik mogelijk vollediger alle mijne berigten ten uwen aanzien ingewonnen hebben. Evenwel kan ik u dit zeggen, dat ik 'er reeds vele binnen heb, en daaronder, geene van eenen twijfelachtigen aard.’
‘ô,” Zeide nu Maurits, ‘ik houd mij verzekerd, dat gij 'er geene andere krijgen zult, want ik ben mij zelven volkomen bewust, dat, buiten het u bekend geval, niemand met eenige waarheid iets ten mijnen nadeele berigten kan... Zoo gij het dus goed kondt vinden, mijn Heer! en gij stondt mij de vrije en openbare verkeering bij uwe dochter toe, onder voorwaarde, dat, zoo 'er iets in de nog te ontvangen berigten ten mijnen aanzien mogt gevonden worden, alles afgedaan zijn zou...’
Van Vliet. Die voorwaarde zou wat al te sterk zijn, daar men u toch gemakkelijk iets valsch zou kunnen aantijgen ... maar kom aan! Ik bemerk duidelijk, dat gij niets meer op het hart hebt, dat u van die zijde bezwaart, als mijne dochter Maria 'er niets tegen heeft, dan sta ik de verkeering toe... Zwijgen zal ik hier nu voor toestemmen houden ... Maurits!

{==203==} {>>pagina-aanduiding<<}

(en hier drukte hij hem de hand.) Ik houd u voor een' braaf jongman, en, zoo mijne dochter zich bewegen laat, om uwe vrouw te worden, dan heb ik 'er niets tegen om uw schoonvader te zijn. Uw vader heeft mij over vele zaken geschreven, die nu niet te pas komen, maar ik ken zijn' voortvarender geest, en daaromtrent, zoo alles anders schikt, zal 'er geene zwarigheid zijn.
Maria schoten nu de tranen in de oogen. Eene mengeling van aandoeningen vervulde geheel hare ziel. Zij was buiten staat, om een enkel woord uit te brengen. Maurits, geheel verrukking, omhelsde zijne ontroerde Maria en drukte een' kus van de hartelijkste vreugde op hare lippen. ‘Zoo gelukkig, zoo gelukkig’ barstte hij uit, ‘had ik mij niet verbeeld, mijn Heer! dat gij mij gemaakt zoudt hebben.’
Van Vliet. Gij zwijgt, Maria! Indien gij 'er iets tegen roogt hebben, het staat aan u, om u daarover nu te verklaren. Zoo gij liever wilt afwachten, tot dat ik alle berigten heb ontvangen, zoo gij tegen deze voorwaardelijke toestemming der verkeering zijt.
Maria. (Met eene bevende stem, terwijl haar schoon gelaat door een koog rood bedekt werd, en zij hare hand in die van Maurits legde, met al de opregtheid van een edele ziel.) Neen, Vader! - Ik vertrouw, dat de overige berigten, die gij nog te wachten hebt, zoodanig zijn zullen, dat gij over deze toestemming geene reden van berouw zult hebben. Anders zou Maurits al een heel slecht mensch moeten zijn, en God geve, dat hij dat niet is!

{==204==} {>>pagina-aanduiding<<}

Maurits Lijnslager. Dat ben ik niet, Maria, zijt daar gerust op. Maar met mijne zwakheden en gebreken, die mij als mensch aankleven, hoop ik, dat gij geduld nemen zult.
Nu bragten zij het overige gedeelte van den avond, waaraan zich de oude van Vliet, met oogmerk, onttrok, in die aangename verrukkingen door, welke elkander opregt beminnende harten over een zoo onverwacht geluk beter gevoelen kunnen, dan eenige pen beschrijven: omdat die genoegens van eenen zoo eenvoudigen en natuurlijken aard zijn, dat zij met woorden bekleed geenen indruk op andere harten nalaten.
Het eerste werk, dat Maurits, in zijn logement gekomen, verrigtte, was een' brief te schrijven aan zijne ouders, om hun dat heugelijk nieuws met al de warmte van een getroffen hart mede te deelen. Ook schreef hij nog een' brief aan zijn' vriend de Haan, welken hij den volgenden morgen aan een' visscher, die naar Helvoetsluis moest, medegaf, en welke waarschijnlijk dus zijn' vriend nog voor zijne afreize in handen komen, en van zijn geluk onderrigten zou. Het spreekt van zelfs, dat Maurits nu dezen dag en den overigen tijd van zijn verblijf te Rotterdam de bestendige tafelgast was aan het huis van den Heer van Vliet, die dagelijks met genoegen ontdekte, dat de jonge Lijnslager alle de eigenschappen bezat, welke geschikt zijn, om het leven eener vrouw genoegelijk, ja, zooverre de afwisselende toestand der aarde het gehengt, gelukkig te maken. Schoon verre van misdeeld te zijn van hartstogten bezat hij reeds zekere gematigdheid, gedeeltelijk de vrucht van zijn

{==205==} {>>pagina-aanduiding<<}

gestel, gedeeltelijk door het breidelen zijner driften verkregen, die, zoo bij uitstekendheid geschikt is, om een huwelijk op den duur gelukkig te doen zijn. En de Heer van Vliet oordeelde te regt, dat hetgeen 'er nog aan die hoedanigheid ontbreken mogt, door ondervinding en jaren wel zou worden aangevuld.
Nu kwam ook Maurits van tijd tot tijd aan het huis van den jongen van Vliet en werd 'er gemeenzamer en gemeenzamer. Op zekeren dag zich daar met den ouden Heer van Vliet en deszelfs dochter bevindende, kwam 'er de Heer van Teylingen, welken Maurits nog niet gesproken had, sedert het onaangenaam voorval ten huize van den Heer van Vliet. Maria ontzette, toen zij hem zag binnenkomen, en Maurits nam eene ongemaakt beleefde houding aan. Het bijzijn van den Heer van Teylingen veroorzaakte natuurlijk eene stijfheid in dezen anders openhartigen kring, en bovenal herinnerde zich nu ook Elizabeth weder te levendig de beleediging, zoo zij althans waande, haren broeder aangedaan. De Heer van Teylingen, welke ook dit gezelschap niet verwacht had, was tamelijk norsch. En, schoon nu eens de oude, dan weder de jonge van Vliet een gesprek opperde, het wilde geheel niet vlotten. Maurits begon met oogmerk, om eenige levendigheid aan het gezelschap bij te zetten, ook te spreken over verschillende onderwerpen, veelal betrekking hebbende tot den bloei van Amsterdam, en den Amsterdamschen koophandel. Van Teylingen had al lang geloerd, om aan Maurits, zoodra het mogelijk was een' gevoeligen zet te geven, en duwde

{==206==} {>>pagina-aanduiding<<}

hem nu, juist niet op de bescheidendste wijze, toe, terwijl de spit uit zijne oogen straalde en zich in zijne woorden hooren liet: ‘'t Is wel wonder, Mijn, Heer! dat gij in dat zoo hoog geroemde Amsterdam, waarin alles luister en overvloed is, geen meisje gevonden hebt, dat u aanstond; die waar moet 'er heel schraal vallen, dat gij die, of te Florence of te Rotterdam zoeken moet.’
Maria schrikte, toen zich de Heer van Teylingen dus hooren liet, en kneep Maurits in de hand, om hem te kennen te geven, dat hij deze scherpe aanmerking met geen daarop passend antwoord vergelden zou. Geheel zwijgen was echter beneden het karakter van Maurits. - Een oogenblik zich bedacht hebbende zeide hij; ‘Mijn Heer! op het personele in uwe aanmerking, dat mij bijzonder betreft, zal ik geheel zwijgen, maar moet toch dit zeggen, dat wij zoo min te Amsterdam, als hier, de meisjes onder de koopwaren tellen; wij laten dit over aan die van het dorpje Schermerhorn, welke dadelijk eene vrijstermarkt hebben...’ ‘Eene vrijstermarkt,’ vroeg de jonge van Vliet met een glimlach, en daardoor kreeg het gesprek eene wending, en de verstomde jongeling zocht vruchteloos naar nieuwe gelegenheid, om aan Maurits eene tweede onaangenaamheid te zeggen, vooral daar hij vreesde, dat hij op nieuw door hem uit het veld geslagen zou worden. Maurits moest nu verhalen, hoe die vrijstermarkt toeging. - Hij verhaalde, dat een kaas-kooper uit Oosthuizen, een zijner goede kennissen, zelf hem verhaald had, dat hij meer dan eens op die markt geweest was. Als een jongman, had hem

{==207==} {>>pagina-aanduiding<<}

deze gezegd, daar trouwen in het hoofd krijgt, dan maakt hij geen werk om naar een meisje te gaan vrijen, maar laat door den uitroeper van het dorp op het bekken uitklinken, dat alle vrijsters, die rustig en lustig om te trouwen zijn, zich zullen hebben te vervoegen in deze of gene herberg, dat aldaar tabak, bier en brandewijn zal te krijgen zijn. Dan komen 'er al spoedig eenige der k'napste meisjes op de been, schoon nog al eenige zwarigheden makende, wie het eerst in de herberg treden zal, waar zij alles, wat de uitroeper heeft beloofd, gereed vinden. Somtijds zijn 'er ook muzijkanten, en men raakt aan het dansen. Als dit afgeloopen is, scharen zich de meisjes aan de eene zijde van het vertrek, en aan de andere de jongmans. Dan treedt 'er een als makelaar op, dien dan de vrijer in het oor luistert, in welk van de meisjes hij zin zou hebben; dan gaat hij naar de vrijster, en prijst haar den vrijer zoo veel mogelijk aan, geen van zijne deugden en goede hoedanigheden verzwijgende. Als het nu gelukt, dat 'er een akkoord getrossen wordt met een van allen, moeten alle de onkosten, die 'er gemaakt zijn, door den aanstaanden Bruidegom worden goedgemaakt, en hij het gezelschap op rijstenbrij, rijkelijk met suiker en kaneel bestrooid, onthalen.
Deze vertelling bragt het geheel gezelschap, behalve van Teylingen, in eene goede stemming, en de opgekomen wolk, die een' nieuwen storm gedreigd had, verdween geheel. Het was Maurits bovenal aangenaam uit den mond van zijne Maria zijnen lof, zoo onbewimpeld, te hooren, toen zij hem daarna, met hem alleen zijnde, prees over zijn gematigd gedrag;

{==208==} {>>pagina-aanduiding<<}

schoon hij terstond zoo beleefd was om van zijn lof een goed gedeelte af te staan, daar het kneepje, dat zij hem gaf, wel door hem begrepen was: want hare tegenwoordigheid alleen had hem zeker gematigder doen handelen en spreken, dan plaats zou gehad hebben, zoo zij elders geweest waren, en van Talingen dezelfde vrijheid gebruikt had.
Nadat Maurits nu een' geruimen tijd te Rotterdam had doorgebragt, werd het voor het invallen van den winter noodzakelijk, dat hij naar Amsterdam terugkeerde. Van tijd tot tijd had hij ook een bezoek gegeven aan den Heer Chaumont, en tot zijn leedwezen bespeurd, dat zich bij Julie de Villeneuve meer en meer het heimwee openbaarde, en hoe aangenaam hare bloedverwanten het haar ook zochten te maken, zij gedurig bleef haken naar haar vaderland. Hij had zich gevleid, om voor zijn vertrek uit Rotterdam het zoo verre te brengen, dat Maria hem dadelijk het jawoord gas, maar hoevele onloochenbare blijken van hartelijke en onderscheidende genegenheid zij hem gas, dat woord ontalipte nog hare lippen niet. Zij wilde dit laten afhangen van den laatsten brief, dien haar vader nog uit Italie, en wel bijzonder uit Genua te wachten had. Zij verklaarde Maurits met alle gulhartigheid, dat zij nog wat van die Signora Saluzzo wenschte te weten ... en, zoo dat wel uitkwam, dan zou zij zien ... maar voor dien tijd moost hij 'er niet aan denken. Dus in dat opzigt moost Maurits ongetroost naar Amsterdam terug trekken, schoon Maria, toen hij vertrokken was, zichzelve beschuldigde van eene te verre getrokken preutschheid, daar zij in haar hart zich volkomen

{==209==} {>>pagina-aanduiding<<}

overtuigd hield, dat Maurits voor Signora Saluzzo nimmer eenige bijzondere genegenheid gekoesterd had, en het achterblijven van den brief uit Genua aan eene andere oorzaak moest worden toegeschreven, dan dat haars vaders korrespondent zich misschien liefst door stilzwijgen ontslaan wilde van iets ten aanzien van Lijnslager en Signora Saluzzo te melden, dat hem later in grooter moeijelijkheden wikkelen zou. Van achteren bleek het, dat alleen eene zware ziekte, die den korrespondent van haren vader te Genua belet had, om het gedaan verzoek te beantwoorden, de oorzaak was van het zoolang achterblijven van het berigt.


Elfde hoofdstuk.

Uitmuntend opgeruimd kwam Lijnslager te Amsterdam terug, en werd door zijne ouders met zegen-wenschen overladen, terwijl hem het genoegelijk denkbeeld streelde, dat hij nu eerlang een goed aandeel in het kantoor hebben zou, hem door zijnen vader toegezegd. Hierbij kwam de aangename gedachte, dat alsdan zijn arbeid en vlijt strekken zouden, om het leven van Maria, door de sterkste banden aan hem verbonden, te veraangenamen door die gerijfelijkheden des levens, welke de winnende hand van den koopman de zijnen in overvloed kan doen genieten, en alleen door wangunst, onkunde of zwaar-geestigheid veracht worden, daar zij wel gewijzigd

{==210==} {>>pagina-aanduiding<<}

eene dadelijke strekking hebben, niet zoozeer, om den mensch een gemakkelijk en weelderig leven te doen leiden, maar om zijnen smaak te veredelen, en hem in die aangename gemoedsgesteldheid en kalmte te brengen, zoozeer geschikt, om, zelf het goede genietende, ook anderen gelukkig te maken. In weinige dagen haalde Maurits vlugheid en aanhoudende werkzaamheid alles in, wat het kantoor door zijne afwezendheid geleden had.
Dit was te gelukkiger, daar vader Lijnslager in eene zeer ongunstige stemming geraakte, door hetgeen 'er in het Vaderland, en bijzonder te Amsterdam omging. Het lot der gevangen Heeren Barneveld, de Groot en Hogerbeets - het gewelddadig veranderen der Regeringen in vele aanzienlijke steden, in zijn oog strijdig met de Privilegien en Handvesten, welker handhaving zoowel door den Prins als de Regeringen bezworen was, bedroefde hem dagelijks. - En eindelijk was met het begin van Slagtmaand ook de tijd geboren, dat Prins Maurits het magtig Amsterdam in dat lot deed deelen. Meest hinderde het hem, dat hij als Kapitein der Burgerij was opgeroepen, om de wacht op het stadhuis te hebben, toen Prins Maurits van Gouda over den Haarlemmer Meer gekomen was, om de Regering binnen Amsterdam te verzetten. Daar het echter zijne wettige beurt was, wijde hij geen ander met die onaangename taak lastig vallen. Had hij, met een gevoel van dat leedwezen, dat elk echten Hollander, en een' Amsterdammer bovenal, toen doordringen moest, bij de schending van der Burgeren Handvesten en Privilegien, de wacht betrokken, met groote verstoordheid kwam hij,

{==211==} {>>pagina-aanduiding<<}

nadat Prins Maurits de Regering verzet had, terug - en zette den hellebaard, dien hij als Kapitein droeg, met drift in eenen hoek neder, de sjerp van zich smijtende. ‘Geweld, niet dan geweld!’ zeide hij, en wierp zich op zijn' stoel neder. Door vrouw en zoon gevraagd, wat 'er gebeurd was, gaf hij te kennen, hoe de Prins zeven Leden der Amsterdamsche Regering, op eigen gezag, van hunne posten verlaten verklaard, en zeven anderen in de plaats gesteld had. ‘En,’ vroeg Maurits, door de zelfde edele drift, als zijn vader, ontgloeid, ‘heeft niemand - niemand van Burgemeesteren of Raden zich daar tegen verklaard? Hebben allen dit zich lafhartig laten welgevallen?’ ‘Goddank neen! mijn zoon!’ hernam vader Lijnslager, ‘De grijze Oud Burgemeester Kornelis Pieterszoon Hooft heeft zich als een waardig Hollander en Amsterdammer gekweten. - Zegen ruste op zijne grijze haren! Ik heb het geheel verhaal gehoord van Joost van Vondel, die het uit den mond had van den afgezetten Oud Schepen Laurens Janszoon Spiegel.’
Maurits. o Verhaal mij - verhaal mij dat.
Vader Lijnslager. Toen de Prins dan, in de vergadering van de Vroedschap verschenen, verklaard had, dat de tegenwoordige hooge nood des Lands eene verandering van Regering ook in deze stad vorderde, welke reeds in andere steden had plaats gehad, ter voorkoming van de misverstanden in kerkelijke en staatkundige zaken, begonnen alle de Leden van de Vroedschap op te staan, om te vertrekken. Alleen vroeg de grijze Hooft aan de regerende Burgemees-
{==212==} {>>pagina-aanduiding<<}
ters, of zij daarop niets begeerden te zeggen. ‘Neen’ was het antwoord. Niemand der overigen zich openbarende zeide Hooft, dat hij dan, gemoeds en eedshalve, zich gedrongen vond, om een weinig te zeggen, zich tot den Prins wendende, met verzoek om verlof van zijne Doorluchtigheid, 'er bijvoegende, dat hij anders zwijgen zou. De Prins willigde dit verzoek in - en toen opende de grijsaard zijnen mond in eene eenvoudige, maar treffende aanspraak, die van woord tot woord, den grijzen voorstander van der Burgeren regten kenteekent. Spiegel had alleen aan Vondel den korten inhoud verhaald, die hierop nederkwam. Nadat hij den Prins onder het oog gebragt had, dat het nu eerstdaags vijf en dertig jaren stond te worden, dat hij lid van den Raad van Amsterdam geweest was, en hoe 'er in dat tijdsverloop natuurlijk dikwerf tusschen de Leden en Steden misverstanden geweest, maar gelukkig weder bijgelegd waren, stelde hij hem voor, tot welke gewigtige zaken de Leden van den Amsterdamschen Raad bij eede verbonden waren, tot voorstand van de Regten en Vrijheden der stad Amsterdam, waaromtrent hij eenige aanzienlijke punten aanhaalde. Hij erkende, dat het welvaren van den Staat de opperste wet moest wezen, maar hij hield het daarvoor, dat de strijdigheid van de onderlinge gevoelens van den Raad geen' den minsten grond gaf, om de anders denkenden en stemmenden van gebrek aan goede trouw en Vaderlandsliefde te verdenken, dat 'er ook geen komplot of zamenspanning, hoegenaamd, in hun midden bestond. Hij beriep zich verder op alle, die de Vergaderingen van de Staten van Holland en der Generaliteit dikwijls

{==213==} {>>pagina-aanduiding<<}

bijwoonden, dat ook die wisten, welke strijdigheden en hevigheden onder die leden voorvielen; hoe dikwijls daar de zaken van Dagvaard tot Dagvaard verschoven werden, en dat zij eindelijk tot eene goede uitkomst kwamen, zonder dat men ooit gepoogd had, om op zoodanig eene wijs, als thans plaats had, tegen iemand te handelen; 'er nog bijvoegende, dat zoo men zulks in diergelijk eene verscheidenheid van gevoelens had gedaan, zulks een werk zonder einde zijn zou. Hij bad daarom den Prins, dat het hem gelieven zou deze goede stad en deze eerlijke Vergadering naar behooren te verschoonen....
Maurits. O mijn vader! waarom rijzen de tranen in mijne oogen, bij zulk eene edele vaderlandsche taal ... maar ga voort...
Lijnslager. Toen de achtbare grijsaard dit gezegd had, antwoordde hem de Prins in deze korte bewoordingen. ‘Bestevaêr, 't moet nu voor deze tijd zoo zijn. De nood en dienst van het Land vereischen het.’ - En op dit woord scheidden de zes en dertig Raden.
Moeder Lijnslager deed nu alles, wat zij kon, om de drift van haren man te bezadigen - hem onder het oog brengende, dat alles onder toelating van Gods Voorzienigheid gebeurde. -
‘Onder dezelfde, toelating,’ zeide vader Lijnslager, ‘werden onze voorouders op last van den Koning van Spanje, door den tienden Penning, en andere belastingen verdrukt, en uitgezogen, voor den Inquisitie raad en op de brandstapels gesleept, maar ook zij heeft toegelaten, dat wij het Spaansche juk verbroken hebben. Het kan de wil van

{==214==} {>>pagina-aanduiding<<}

den eeuwig Regtvaardige niet zijn, dat zijn verstandig schepsel, de mensch, onregtvaardigheid en geweld zou verdragen, en geene klagten aanhefsen. - O dan zou de Schepper, die ons een gevoelig ligchaam geschonken heeft, met hetzelfde regt kunnen willen, dat de mensch, geslagen wordende, geen geluid gave. 't Is beneden het bestuur van een' wijs God, om gedurig met wonderen tusschen beide te komen, om de wanorders, door boosheid en heerschzucht van eenige weinige stervelingen aangerigt, te herstellen, maar die wanorders, stilzwijgende in zijnen huisselijken kring, of dien zijner vrienden goed te keuren, is het zelfde als op de ondeugd het zegel te zetten... Neen! mijn waarde! God beware mij voor die flaauwhartigheid, die vreesachtige en baatzoekende menschen gaarne met den naam van toegeeflijkheid en Godsdienst zouden bestempeld zien. - Ik dank God, dat mijne wacht is afgeloopen. Gij moest eens de burgers hebben hooren morren, en hoeveel achting ik anders voor Maurits als held heb en voor de gewigtige diensten, die hij en zijn vader aan dit land bewezen hebben, het griefde mij, dat ik mijne Kompagnie order moest geven, om hem met krijgseer te begroeten, omdat hij niet, als het hoofd van een vrij volk, maar als een overheerscher gehandeld had. - Jongen! het begint mij waarachtig te spijten, dat ik u Maurits genoemd heb, nu hij mij zoo uit de hand valt.’
Van tijd tot tijd schreef Maurits aan zijne Maria brieven, die zijn uitgestrekt verlangen te kennen ga-
{==215==} {>>pagina-aanduiding<<}
ven, om eerstdaags haar weder te Rotterdam te ontmoeten, en de hoop, dat zij alsdan het besluit genomen zou hebben, van hetwelk het geluk zijns levens afhing. Het leed ondertusschen door de drokte op het kantoor van vader Lijnslager tot omstreeks Kerstijd, eer Maurits geschikte gelegenheid vinden kon, om naar Rotterdam eene reis uit te breken. En daartoe gaf de invallende winter, die de kleine wateren niet alleen, maar zelfs de groote plassen, als het Haarlemmermeer, en het IJ met ijs bedekt had, aanleiding. Maria schreef hem, zonder hem onmiddelijk uit te noodigen, dat 'er over drie dagen, zoo het ijs goed bleef, eene partij gemaakt was, om naar Leyden en nog dien dag terug naar Rotterdam te rijden, er bijvoegende, dat zij uitgenoodigd was tot die partij, en dat zij dus van dezelve gebruik dacht te maken, hem ook dien dag op het IJ, dat nu ook goed zijn zou, een partijtje toewenschende, dat hem zooveel genoegen gaf, als zij zich van het hare voorstelde. Dit was genoeg aan Maurits gezegd, en hij maakte alle schikkingen, tot zijn vertrek voor den volgenden dag.
Schoon Maurits een zoo goed zwemmer als schaatsrijder was, want vader Lijnslager had de vrijheid tot het leeren van het een aan het ander verbonden, en schoon thans het schaatsrijden nog eene algemeene Volksuitspanning was en zich lieden van geenerleijen stand schaamden, om in dat echt nationaal gebruik deel te nemen, was moeder Lijnslager, gelijk de meeste moeders, altijd ongerust, wanneer haar zoon een' togt op schaatsen doen ging, en vooral, wanneer hij niet nog denzelfden dag in de ou-
{==216==} {>>pagina-aanduiding<<}
derlijke woning terugkwam. Maurits nam echter den volgenden dag asscheid van zijne ouders, en bond de schaatsen aan, rijdende over Haarlem, daar hij nog het ijs van het Meer mistrouwde, en kwam reeds vroegtijdig te Leyden. Niets vernam hij bij die poort, waar zeker het gezelschap uit Rotterdam aankomen moest, wat onderzoek hij ook deed, van de partij, welke hij te gemoet reed. Hij hield zich hier eene poos op, en, na eene kan warm bier gedronken en een goed stuk brood gegeten te hebben in een klein herbergje, reed hij verder op. Hij was in den tijd, toen 'er zoovele bekwame schaatsrijders in dit land gevonden werden, een uitmunter, niet alleen in vlugheid, maar in netten zwier. - 'Er reed voor hem, toen hij Leyden achter zich liet, om naar Bodegraven te rijden, een jong boerinnetje, dat, schoon goed rijdende, veel moeite had, om tegen den wind, die naar het zuiden geloopen was, in te boren. Op de hoogte van Koukerk haalde hij haar in, en vroeg haar, waar gaat dit heen. ‘Naar Bodegraven als het God blieft.’ ‘Wilt gij dan opleggen,’ zeide Maurits. - ‘Heel graag’ antwoordde zij. Onder weg merkte hij, dat het eene Noordwijksche was, maar zijne ziel was te vol van de hoop, om eerlang zijne Maria aan te treffen, dan dat hij eens had opgemerkt, dat zij een zeer schoon meisje was, en dat haar bij een fraai gelaat de aanminnigheid ten oogen uitblonk. Weldra waren zij Alphen door, en kregen Bodegraven al spoedig in het oog. Nu ontdekte Maurits van verre een uitgebreid gezelschap van mannen en vrouwen, dat als eene keten uitmaakte en snel voorwind af kwam rijden. Hij staarde maar herkende

{==217==} {>>pagina-aanduiding<<}

in het eerst geene derzelven. Het duurde echter maar weinige oogenblikken, of Maurits zag, dat het derde meisje zijne Maria was, en nu berigtte hij het Boerinnetje, dat bij hem opgelegd had, dat het gezelschap, hetgeen hij uit Leyden te gemoet reed, naderde, en hoopte dus, dat zij het niet kwalijk zou nemen, als hij haar niet, zoo als hij beloofd had, tot Bodegraven bragt. ‘Gij hebt mij door het moeijelijkste heengeholpen;’ zeide zij, ‘ik zeg u wel hartelijk dank, en wensch u met het gezelschap, dat daar aankomt, van daag veel genoegen.’ - En hiermede liet zij Maurits los, die nu naar het gezelschap toestak, en met een' zwierigen zwaai in eens vlak voor zijne Maria stond. Sommige van het gezelschap hadden hem reeds zien aankomen. De vrouw van den jongen van Vliet had hem al spoedig herkend, ook de Heer van Teylingen, en dezen was het niet ontglipt, dat hij met een jong boerinnetje kwam aanrijden. Maria, schoon zij hem mede wel gezien had, doch het zich ontgaf, omdat zij hem alleen verwachtte, hield zich echter bevreemd, dat zij hier Maurits slechts een halfuur van Bodegraven ontmoette, en hals boertend, half ernstig, zeide zij, nadat bij het gezelschap gegroet had, en zeer beleefdelijk verzocht, om een eindwegs mede te mogen rijden: ‘Mij dunkt, Lijnslager gij hadt reeds goed gezelschap; wie weet, of gij hier wel beter naar uw' zin zult aantreffen.’ ‘Wat meent gij?’ vroeg Maurits, en nu barstte het gezelschap in lagchen uit, en van Teylingen voegde 'er bij: ‘Ha, nu wil hij niet weten, dat hij met dat mooije boerinnetje, dat daar henen rijdt, ge-
{==218==} {>>pagina-aanduiding<<}
reden heeft.’ - Willem van Vliet zeide, om dit wat te bewimpelen: ‘Bij gebrek van beter.’ ‘Ja, ja,’ hernam Elizabeth, ‘zoo als het spreekwoord zegt, bij gebrek van brood eet men korstjes van pastijen.’ ‘Waarheen,’ vroeg Maria, ‘is de reis?’ ‘Naar Rotterdam,’ was het antwoord van Maurits, die begrijpende, dat zij zich houden wilde, als of zij 'er hem niet van onderrigt had - 'er op volgen liet, ‘maar het oogmerk van mijne reis heb ik reeds gedeeltelijk bereikt: en het zal om het even zijn, of ik 'er heden avond of op den middag kome...’ Na nu verzocht te hebben, om van de partij te mogen zijn, en niemand zich daar tegen verklaard hebbende, werd de keten door hem vergroot, en men verzocht hem algemeen, dat hij vooraf rijden zou. Hij nam dit zeer gewillig op zich, en nu zwierde het gezelschap weder over het ijs. Maria verwonderde zich over den juisten en vasten slag, dien hij reed, en in haar hart misgunde zij het eernigzins hare zuster van Vliet, die bij hem oplag, daar die nog van naderbij kon oordeelen over de schoonheid van zijn rijden. Te Alphen legden zij aan eene zoetelaars tent voor eenige oogenblikken aan - en daar nu het gezelschap reeds gemerkt had, dat Maurits zich uitstekend op de kunst verstond, werd hij aangespoord, om even een klein proefje van zijne bekwaamheden te geven. Gaarne deed hij dit - en eene ruime plaats, waar nog weinig gereden was, opgezocht hebbende, deed hij de schoonste streken, die de verwondering van allen baarden, en tot besluit trok hij met zijne schaatsen in zeer fraaije letteren het woord Maria. Na was hij met

{==219==} {>>pagina-aanduiding<<}

een' sprong voor Maria, en zijn'slag waarnemende, vatte hij haar in zijn armen, en drukte haar hartelijk aan zijnen boezen. Zij beschuldigde hem over zijne genomene vrijpostigheid, op eene zoodanige wijze echter, dat Lijnslager zeer duidelijk bemerkte, dat hij de meening van haren brief zeer wel begrepen had. Zij voegde 'er nog eenige aanmerkingen over het boerinnetje bij, maar liet die door Maurits zoodanig wederleggen, dat het hem duidelijk bleek, dat zij wel overwonnen wilde worden. - En nu zette men de reis voort naar Leyden, waar men besloten had het middagmaal op den Burgt te nemen. Lijnslager had het zoo weten te schikken, dat Maria bij hem oplegde en deze betuigde hij door menigen handdruk zijn hartelijk genoegen, en de verrukkingen der liefde, die hij in haar bijzijn gevoelde.
Te Leyden gekomen maakte hij nu kennis met de overige personen van het gezelschap, waarvan hij enkele, staande zijn verblijf te Rotterdam, meer had aangetroffen, en sommige meer had hooren noemen. Met regtschapen ronde Hollandsche vrolijkheid schikte men zich aan tafel. Behalve eenige onvriendelijke stekeligheden en scherpe aanmerkingen van van Teylingen tegen Lijnslager, welke de laatste meest ongemerkt liet voorbijgaan, maakten genoegelijke gesprekken, niemand kwetsende boert en vrolijke plagerijtjes de fans van den maaltijd uit, die wel voorzien was van voedzame spijzen, en waarop het goed zou gaan, om weldra weder den ijstogt te hervatten. - Het weder was ondertusschen zachter geworden, en aan de lucht, die 's morgens onbeneveld was, hadden zich nu reeds van tijd tot tijd graauwe wolkjes

{==220==} {>>pagina-aanduiding<<}

beginnen te vertoonen, die zij reeds voor het eten hadden waargenomen, toen zij, even na eene kleine hartsterking genomen te hebben, den top van den ouden Burgt beklauterden, en rondom deszelfs trans wandelende de schoone omstreken van Leyden, als in eene levendige schilderij voor zich zagen liggen. Schoon het bevallige groen thans de velden niet versierde, maar eene geelachtige oppervlakte de korst der aarde bedekte, gaven de dorre en ontbladerde boschjes gelegenheid, om nu veel duidelijker alle de dorpen en gehuchten rondom Leyden te tellen. Onder den maaltijd waren deze kleine wolkjes veranderd in groote donkere wolken, en toen zij den Burgt verlieten, elk met zijne schaatsen in de hand, waren de straten van Leyden reeds met sneeuw bedekt. Men was hier over wel eenigzins ontevreden, maar, schoon 'er de meisjes vooral weinig over in haar' schik waren, men hield zich toch aan de afspraak, om binnen de stad en wel aan het Galgewater de schaatsen aan te binden, en daar met het geheel gezelschap af te rijden. Het krielde, daar het sneeuwen weder opgehouden had, aldaar van menschen; van oude lieden, die de schaatsen aan den wand gehangen hadden, omdat de stramheid der leden hun verbood, die uitspanning der jeugd en mannelijke jaren langer te oefenen, maar zich met aangenaamheid bij dit gezigt de ijspretjes van vroegere jaren herinnerden, zich voorstellende, dat, in hunnen tijd, veel bekwamer schaatsrijders gevonden werden, dan in den tegenwoordigen: en van kinderen, zoo meisjes als jongens, die, ter zijde af onder het oog der moeders de eerste pogingen aanwendden, om op hunne schaatsjes te staan, of ach-
{==221==} {>>pagina-aanduiding<<}
ter stoeltjes en kleine sleedjes daar heen reden. Eenige vlugge jongelingen, kweekelingen der Leydsche Hoogeschool, hadden hunne boeken en studeervertrekken verlaten, om ook deel te n men in de nationale uitspinning en de eentoonigheid der Letteroefeningen door deze forsche lichaamsbewegingen te verpoozen. In het midden van deze allen bevond zich nu het Rotterdamsch gezelschap, gaande Maurits met Maria vooraf. - Op den rand van eene vast gevroren schuit, nadat Maurits vooraf den bonten doek van zijn' hals gedaan had, opdat Maria hare kleederen niet zou besmetten, zette zij zich neder; en liet zich door Maurits de schaatsen aanbinden. Hij bewonderde de uitnemende fijnheid en schoonheid harer voeten, en was bij het aanhalen der banden bekommerd, dat hij dezelve, te groote knelling zou veroorzaken, zoodanig, dat Maria zelfs genoodzaakt was hem te verzoeken, dat hij dezelve stijver zou aanhalen. Gaarne voldeed hij aan dat verzoek - en nu sprong zij met eene groote vlugheid op en stond op hare schaatsjes met eene zoo aardige bevalligheid, als of zij gereed was, om eenen dans op dezelve aan te vangen; terwijl Maurits zijne schaatsen aanbond, deed zij eenige streken, en trok zoo door hare bevallige gedaante, als de vlugheid en schoonheid van baar rijden, de oogen van alle de aanschouwers. - Zij reed een geheel eind alleen voor uit, maar Maurits, zoo ras zijne schaatsen aan waren, haar missende, en op een' kleinen afstand haar welras ontdekkende, schoot met de snelheid van een' pijl voor uit en haar teruggehaald hebbende, reden zij met hun beide, tot

{==222==} {>>pagina-aanduiding<<}

dat het geheel gezelschap gereed was, heen en weder.
Het begon intusschen op nieuw te sneeuwen, en met grooter en grooter vlokken, zoodat van Vliet raadde, om hoe eer zoo beter den terugtogt aan te nemen. - Men besloot nu een' anderen weg in te staan, dan 's morgens en wel over Delft. Wanneer men daar was, kon men nog een oogenblik vertoeven, en binnen een groot half uur te huis zijn. Men reed nu henen en van Teylingen met zijne zuster van Vliet waren de voorste, dan volgde van Vliet, en Maria met Lijnslager en het overig gezelschap. Zij zetten hunnen togt on verhinderd voort tot nabij den Leydschen Dam - hier raakte het gezelschap, door de meer en meer vallende sneeuw van het spoor. Van Teylingen daardoor en den snuivenden zuidwesten wind verbijsterd en door de donkerheid eenigzins schemerblind, houdt een weinig te na aan den kant, stort in eene bijt, die hij niet ontdekt had - en neemt in zijn' val zijne zuster Elizabeth mede. IJsselijk was de schrik, die nu het geheel gezelschap beving, en Willem van Vliet stond als versteend aan den rand der bijt. Verschrikkelijk gilden de meisjes - en het geroep van help, help, klonk uit de keel van van Teylingen, daar Elizabeth geen woord uitbrengen kon. Lijnslager schoot het eerste toe, vatte Elizabeth bij haar kleed, en, haar tot den rand der bijt getrokken hebbende, haalde hij haar met behulp van haar' man spoedig bij den kant van de bijt op, maar van Teylingen was, terwijl zijne zuster gered werd, door de bewegingen, die hij in zijnen

{==223==} {>>pagina-aanduiding<<}

angst maakte, onder het ijs geschoten, en men zag niets meer dan zijn' hoed. Met een kloek beraad snijdt Lijnslager oogenblikkelijk de riemen van zijne schaatsen los, en eer hij iemand te kennen geeft, wat zijn voornemen is, springt hij in de bijt. Nu gaf Maria, die niet wist, dat hij zich op de kunst van zwemmen verstond, een' ijsselijken schreeuw ... ‘Maurits! Maurits! o God! - red mijn' Lijnslager...’ Eene poos tijd zwom Maurits in de bijt rond, en ontdekte van Teylingen niet ... toen naar den grond duikende bevond hij, dat hij reeds dadelijk gezonken was. - Met veel moeite weet hij deszelfs eene hand vast te krijgen en zwemt hem zoo vasthoudende naar boven, en het hoofd uit het water stekende, roept hij: ‘Ik heb van Teylingen vast - gaat op den rand van den wal en helpt mij een weinig, dan zullen wij 'er hem wel uit krijgen...’ Met veel moeite besteeg Maurits den wal, en de hand van van Teylingen was in de zijne vastgeklemd. - Doodelijk bleek en voor levenloos werd nu van Teylingen op den wal gehaald. Maria schoot, nu zij haar' Maurits op den wal zag staan, die zijne kleederen een weinig afschudde, naar hem toe ... ‘o mijn lieve Maurits! wat ben ik doodelijk geschrikt! - Welk een besluit!...’ ‘Een kort en goed besluit Maria,’ zeide hij, ‘was 'er noodig - ik kon van Teylingen niet laten verdrinken.’ - ‘Hij is dood’ riepen sommigen. - ‘Neen! neen!’ hernam Maurits, ‘maar, als gij hem daar liggen laat, zal hij het besterven, neemt hem op, brengt hem in dat huis van den boer ... en snijdt hem de natte kleêren van het

{==224==} {>>pagina-aanduiding<<}

lijf...’ Elizabeth was door haar' man reeds in dat huis gebragt, en schoon de boer en zijne vrouw tamelijk onvriendelijk waren in het eerst, had Willem hun den mond geslopt, door hen te doen hopen op eene ruime belooning. Nu kwam men van Teylingen binnen dragen, en daar deze het aanzien van eenen doode had, schreeuwden de kinderen van benaauwdheid, en, zeker zouden alle de meisjes van het gezelschap terug hebben gedeinsd, als niet de voorafgaande tooneelen haar reeds over dien schrik heen gebragt hadden. ‘In 's Hemel naam, Maria!’ zeide Lijnslager - ‘zorg toch, dat uwe zuster in een ander vertrek komt - zoo haar broeder stierf, moet zij daarbij niet tegenwoordig zijn.’ - ‘Lieve Maurits,’ zeide zij, met de teedere bezorgdheid, die hare hartelijke liefde haar inboezemde, ‘Lieve Maurits! zorg toch voor u zelven, gij zijt geheel nat;’ en zij sloeg hare handen op zijne nog druipende haren, met niet minder teederheid, maar met grooter ontroering, dan voorheen Hero de haarlokken van haren Leander afdroogde, als hij, bij zijne geheime nachtbezoeken, den Hellespont was overgezwommen, en in de zachte omhelzingen van zijne bekoorlijke Hero de uitgestane gevaren vergoed zag. - Maurits, in het midden van al de drukte, deze teederheid van Maria met verrukking opmerkende, zeide: ‘Ik heb den knecht van den boer al gesproken: ik zal straks deze natte plunje uitgooijen, en dan zijne kleêren aantrekken.’ - ‘Doe het toch, Maurits, ik bid u doe het spoedig,’ was het antwoord van Maria, die zich nu bij hare zuster Elizabeth vervoegde.

{==225==} {>>pagina-aanduiding<<}

Niet eer zorgde Maurits voor zichzelven, dan nadat hij zich nader verzekerd had van het leven van van Teylingen; maar toen hij zich overtuigd hield, dat het overig gezelschap hem alles toediende, en alle hulp toebragt, die hij verlangen kon, ging hij met den boereknecht naar den hooizolder en verkleedde zich geheel. Hij kwam in deszelfs wambuis beneden, en nu ging hij naar Eljzabeth van Vliet, die reeds ook eenige kleederen van de boerin geleend had - en op een' stoel nederzat met haar hoofd half leunende op den boezem van Maria, en haar' man met hare hand vasthield. Zoodra zij Lijnslager. regt in het oog kreeg, dien zij eerst door zijn vreemd gewaad niet gelend had, riep zij uit: - ‘o mijn Heer ... gij hebt mij gered ... wat ben ik u ... verschuldigd ... (en hier barstte zij uit in tranen - en kon naauwelijks vragen:) ‘Zeg mij, zeg mij, hoe is met mijn' broeder?’ - ‘Niet zoo goed,’ antwoordde Lijnslager, ‘als met u, maar ik acht hem toch buiten gevaar.’ - ‘God zij gedankt!’ - antwoordde van Vliet - ‘o mijn Heer! ... Onder welk eene groote ... welk eene onuitsprekelijke verpligting hebt gij ons gebragt ... mijne vrouw en broeder hebt gij tegelijk behouden! ...’ ‘Bekommer u daar niet over’ gaf Maurits te verstaan ‘voor iemand, die de kunst van zwemmen zoo goed geleerd heeft, als ik, is de verdienste in het redden van menschen, welke in het water vallen, al zeer gering - en nog veel geringer, wanneer zulks aan goede vrienden gebeurt. - Dus hierover geen woord, geen enkel woord meer. - Laten wij liever overleggen, hoe wij bij tijds zullen te

{==226==} {>>pagina-aanduiding<<}

huis zijn, daar wij door deze vertraging reeds veel later te Rotterdam zullen komen, en vader van Vliet benevens alle de andere familiën doodelijk ongerust zullen zijn over ons achterblijven. - Laten wij den tijd van die onrust zooveel mogelijk verkorten.’ -
Het gebeurde had den lust tot het weder aanbinden van de schaatsen aan allen benomen, behalve aan Maurits, die, na zich een oogenblik bedacht te hebben, voorsloeg, om alleen naar Rotterdam te rijden, en aan den Heer van Vliet de geheele zaak langzamerhand te verhalen, daar hij zeker veel vroeger te Rotterdam zou kunnen zijn, dan de twee boeren wagens, met welke zij, behalve den Heer van Teylingen, zouden terugkeeren: want men oordeelde het best geraden, dat deze dien nacht althans aan het huis van den boer zou doorbrengen. Het geheele gezelschap vond dit een' uitmuntenden voorslag; alleen moest Maria de bezorgdheid verkroppen, die zij voor haar' Maurits gevoelde, die, daar 'er al meer en meer fneeuw begon te vallen, nu alleen ten minste een gedeelte in den avond rijden zou. Zij kon niet nalaten hem in te sluisteren, terwijl hij zijne schaatsen met touwen aanbond: ‘Zijt toch voorzigtig, Maurits ... 'er zijn hier en daar leelijke trekgatan...’ ‘Ik zal wel voorzigtig zijn, Maria!’ antwoordde hij hare hand grijpende, toen hij de schaatsen had aangebonden - en hij kuste hare hand, die zij hem gewilliger dan ooit volgen liet. - ‘Tot van avond bij uw' vader! adieu!’ en zoo trok hij been. Maria staarde hem na, tot dat hij aan eene bogt gekomen uit hare oogen verdween.

{==227==} {>>pagina-aanduiding<<}

Intusschen raakten nu ook de boerenwagens ingespannen, en een der jongelingen bleef bij van Teylingen tot gezelschap, en om hem de mogelijk noodige hulp te bieden. Het was reeds twee uren avond geweest, eer zij Rotterdam binnenreden en wel het eerst voor het huis van den jongen van Vliet kwamen, om hem aldaar met zijne huisvrouw af te zetten. Maar welk eene ontzetting trof hen en bovenal Maria, daar zij; stilhoudende, den ouden van Vliet met een der dienstboden daar aan de deur vond staan, in de doodelijkste ongerustheid. ‘Is dan,’ vroeg Maria met eene stem, die haar in de keel bleef steken, zoo als zij van den wagen bevende afgeklommen was, ‘is dan ... Maurits niet bij u geweest? ...’ ‘Maurits Lijnslager,’ zeide van Vliet zeer verwonderd ‘ik hem niet gezien ... ik heb niets van hem vernomen.’ Nu overviel een plotselinge schrik Maria, en zij boezemde uit:, ‘o God! Maurits ... mijn Maurits... mijn Maurits... Hij zal misschien ... aan ons huis zijn ... Vader!’ Van Vliet gaf haar te kennen, dat hij geen half uur geleden nog aan zijn huis geweest was. Met weinige woorden verhaalde hem zijn zoon alles, wat 'er gebeurd was, terwijl de hoogstgaande angst de ziel van Maria vermeesterde. Zij liep als eene radelooze de handen te wringen en de eenige woorden, die zij uit kon brengen, waren: ‘Maurits! Maurits! mijn Maurits ... is zeker ... o God! heeft hij daarom...’ Zij ontzag zich nu niet, schoon zij zich in het gezelschap van zoovele personen bevond, die toch spoedig ook uit elkander gingen, elk naar zijne bijzon-
{==228==} {>>pagina-aanduiding<<}
dere woning, om de beangstigde familiën gerust te stellen.
Nog eene korte poos vertoefde vader van Vliet aan het huis van zijne kinderen, en ging toen met de doodelijk beangste Maria naar zijne eigen woning. Zoo als haar de deur geopend werd, vroeg zij aan de dienstbode: ‘Is Maurits Lijnslager hier?’ - Maar alweder was het harrverscheurend neen het antwoord. - Van Vliet bespeurde zeer duidelijk, dat 'er geene troostredenen voor een zoo bitter beangstigd hart, als dat zijner dochter, te vinden waren, hij zelf was zeer ongerust over het lot, dat maar al te waarschijnlijk aan Lijnslager zou wedervaren zijn. Hij beproefde het nog somtijds, om haar hoop te geven, dat eenig ander toeval, dan juist het ergste, hem kon bejegend zijn, maar hij schroomde zelfs, om die hoop te veel voedsel te geven, begrijpende, dat, zoo die eensklaps door een doodelijk berigt verijdeld werd, Maria voor den schrik bezwijken zou... Hij zorgde dus meest, om haar van tijd tot tijd, als hare angst haar tot wanhoop vervoerde, het een of ander te doen toedienen, dat hij in eene nabijzijnde apotheek had laten geregd maken... Nu eens lag zij met het hoofd in hare handen op de tafel, dan vloog zij naar de deur, en ondanks het gure weder stond zij lange poozen in dezelve - dan keerde zij weder hopeloos terug en deed zichzelve hevige verwijtingen: ‘o God! mijn Maurits! zeker ... zeker zijt gij dood - o ik wreedaardig meisje, ik verfoei mij zelve ... wat heb ik hem, die mij ... zoo hartelijk ... zoo opregt beminde, gestreng behandeld ... o waarom ... waarom ben ik niet bij

{==229==} {>>pagina-aanduiding<<}

hem gebleven ... misschien ... misschien had ik het gevaar gezien... o En zoo ik al met hem in hetzelfde wak gevallen was ... dan waren wij te zamen verdronken ... en ik ongelukkige zou niet alleen op aarde overblijven zonder mijn' Maurits!...’
Zoo jammerde zij, toen een paard in vollen draf kwam aanrennen, en eensklaps voor de deur stil hield. - Met de snelheid van een' bliksemstraal rees zij nu op. 'Er werd hevig aan de deur geklopt. - En bijna hetzelfde oogenblik rukte Maria de deur open, en niemand anders dan Lijnslager stond voor haar. - Zij liet den blaker, welken zij in hare handen had, vallen - gaf een' gil - en bezwijmd lag zij in de armen van den jongeling. - Vader van Vliet en de overige huisgenooten schoten toe en Maurits bragt zijne bleek bestorven en van schrik half doode Maria in het eerste zijvertrek. Men besprengde haar nu met azijn, terwijl Maurits haar in zijn' arm geklemd hield. Eindelijk opende zij wild rondom ziende de oogen... ‘Is het waarheid ... is het waarheid ...’ zeide gij - ‘o God... Maurits ... Maurits!...’ riep zij toen uit, gij ‘leeft ... gij leeft ... God zij gedankt... Maar zeg, zeg mij ... hoe hebt gij mij - hoe hebt gij allen zoo doodelijk ongerust kunnen maken?’ ‘Buiten mijne schuld ... mijn lieve Maria,’ antwoordde hij, ‘naauwelijks een uur gereden hebbende brak mijne eene schaats - ik poogde dit nog zoo goed mogelijk te herstellen ... maar weinige oogenblikken daarna kon ik 'er volstrekt niet meer mede voort, en ik was genoodzaakt een groot eind wegs

{==230==} {>>pagina-aanduiding<<}

te loopen, eer ik eene boerenwoning aantrof - en daar het zachtjes aan al duister werd, en ik in deze omstreek niet bekend ben, liep ik van den eenen boer naar den anderen - met verzoek om mij een paard te leenen... Bij drie kwam ik te vergeefs, die het mij met veel norschheid weigerden - eindelijk kreeg ik een oud stram beest, dat niet voort wilde - zoodat ik besloot, om naar Delft terug te rijden, en daar voorzag ik mij eindelijk van het paard, dat mij hier voor de deur gebragt heeft, maar ik was ook daarmeê genoodzaakt langzaam te rijden, daar het weêr zoo duister en de weg mij door de gevallen sneeuw onkenbaar was...’
De oude Heer van Vliet gaf ondertusschen order, dat 'er een stalmeesters knecht gehaald werd, om het paard van Maurits weg te brengen. Een van het gezelschap had juist den franschen Predikant Chaumont aangetroffen, en aan dat huis waren ook Julie en Guillaume Villeneuve, toen deze het ongeval en het vermissen van Lijnslager verhaalde. Nog was Maurits bezig met Maria het een en ander te vertellen, toen Julie met haar' broeder aanklopte, en gedreven door de oude genegenheid voor Lijnslager en den angst, dat hem eene wezenlijke ramp beloopen was, zich naar het huis van den Heer van Vliet gespoed had, om te vernemen, of 'er ook nader berigt omtrent den Heer Lijnslager gekomen was. Aandoenlijk was de vreugde van dezen broeder en zuster, toen zij Maurits, dien zij het eerst oogenblik, niet het boereknechts gewaad, waarin hij gekleed was, niet kenden, welvarende naast

{==231==} {>>pagina-aanduiding<<}

zijne Maria zagen zitten. - Juichend van blijdschap snelden zij henen, om hunnen oom het heugelijk berigt wegens hunn' vriend Lijnslager te brengen.
Vader van Vliet nieuwsgierig, of het zich met zijne zoons vrouw wel bleef schikken, en gaarne haar de tijding der behoudenis van haren redder zelf willende brengen, begaf zich weder naar zijnen zoon, nadat hij Maurits eenige glazen besten franschen wijn geschonken had. - Nu waren de gelieven alleen, en door alle de schokken vad dezen dag waren beider harten in hevige beweging. 'Er was nu bij Maurits geen oogenblik twijfel, of Maria was hem van heeler harte genegen - en ook zij oordeelde, dat alle vermomming harer genegenheid kinderachtig en beneden hare waarde zijn zou... ‘o,’ zeide Maurits, ‘dit is regt een gedenkwaardige dag, mijn lieve!’
Maria. Nooit, nooit zal ik dien vergeten, Maurits!
Lijnslager. Hij is toch gelukkig afgeloopen ... maar hij kon nog gelukkiger zijn...
Maria. Nog gelukkiger, Maurits?
Lijnslager. Ja Maria! gij zoudt hem voor mij den gelukkigsten van mijn leven kunnen maken... Zoo gij eindelijk besluiten kondt, om mij de zoo lang zoo vurig afgesmeekte toestemming te geven...
Maria. (Met tranen van ontroering liesde en vreugde in de oogen.) Lieve! lieve Maurits! - Kunt gij niet die toestemming in mijne oogen lezen - zijt gij daar nog niet mede te vreden? ... wat wilt gij? -
Lijnslager. (Haar aan zijn hart drukkende.)

{==232==} {>>pagina-aanduiding<<}

Och zeg, zeg dan, dat gij de mijne, dat gij eeuwig de mijne zijt.
Maria. Moet ik het ... dan zeggen - Maurits - lieve beste vriend! ik ben de uwe - ik wil eeuwig de uwe zijn. -
Met aflegging van alle wederhouding omhelsde zij hem nu - en met alle hartelijkheid bezegelde zij hare woorden met den teedersten kus der liefde.
Gij, die immer de zalige oogenblikken beleefd hebt, waarin u eene bekoorlijke en deugdzame maagd met den blos der eerbaarheid op het gelaat, met de liefde op de lippen, en met de opregtheid in het hart, hare wederliefde stamelende bekent, en met eenen gulhartigen kus bekrachtigt, gij zult mij gaarne verschoonen, dat ik door geene zwakke schilderij aan de voortreffelijkheid van het onderwerp te kort doe, of gelegenheid schenke aan koele of bedorven menschen, om op die zalige verrukkingen een' onheiligen en spottenden blik te werpen.


Twaalfde hoofdstuk.

Toen van Vliet van zijn zoon en dochter terugkeerde, vond hij Maurits en Maria nog overstelpt door de namelooze zaligheden van opregte teederheid en onwederhouden erkende wederliefde. Bij het intreden van haren vader rukte zich Maria met een' schrik los uit de omhelzingen van haren Maurits

{==233==} {>>pagina-aanduiding<<}

even eens, als of zij iets kwaads gepleegd had, en echter haar hart getuigde, dat zij wel gedaan had.
Onder den avondmaaltijd, die nu spoedig volgde, verklaarde Maurits, hoe hij hoopte, dat nu eindelijk de Heer van Vliet aan zijn zoolang gerekt verlangen voldoen zou, en volkomen de openbare verkeering met zijne dochter toe zou staan. ‘Ik heb,’ zeide van Vliet ‘al het onderzoek gedaan, waartoe ik mij verpligt achtte, en eindelijk ook uit Genua zoodanige berigten ontvangen, die mij geen oogenblik doen aarzelen, om het geheel aan de keuze mijner dochter te stellen, of zij in die verkeering al of niet bewilligt.’ ‘Gij hoort het, gij hoort het Maria’ zeide Maurits met een' helderen en teederen blik haar aanziende, hare hand in de zijne drukkende. ‘Och mijn vader!’ zeide zij ‘och Maurits! ... veinzen kan ik niet, waarom, waarom zou ik langer uitstellen, om openlijk uit te komen voor eene onderscheidende genegenheid, die het mij onmogelijk is, langer te bedekken.’
‘Geluk dan’ zeide van Vliet tegen Maurits, daar hij een glas vol schonk, ‘geluk dan gewenscht - God geve, dat geen van u beiden zich ooit dit oogenblik beklage! ...’ ‘Hartelijk dank’ was het antwoord van Maurits, ‘hartelijk dank, vader van Vliet’ - (zijne Maria omhelzende) o ‘hoe blijde zal mijn vader, hoe blijde mijne moeder zijn, Maria! als zij mijn geluk vernemen ... o zoo ik vliegen kon, ik zou ijlings hun de tijding van mijn geluk overbrengen...’ Maria zeide, terwijl 'er tranen in hare oogen opwelden. - ‘Zoo God mijne lieve moeder in het leven gelaten had, o

{==234==} {>>pagina-aanduiding<<}

Maurits, zij zou u niet ongunstig geweest zijn ... want meermalen sprak zij van u en altijd met noogachting ... ja - ik herinner het mij, dat ik weinige dagen voor haren dood aan haar bed gezeten was - en, dat zij, op eene hartroerende wijze te kennen gaf, dat zij op maar weinige dagen levens staat maakte. Onder anderen zeide zij: “Ik had gaarne zeer gaarne nog wat geleefd, Maria! want mijne jaren zijn nog niet zoo hoog, dat ik onvatbaar ben voor de genoegens van dit leven, maar voornamelijk had ik het gewenscht om u. Het is voor eene stervende moeder eene zeer treurige gedachte, een meisje op uwe jaren te moeten nalaten. Ik hoop, dat gij alle de verleidingen der wereld ontkomen zult,” (en mij toen nader naar zich toe trekkende, waarom zou ik het nu niet verhalen? ging zij voort;) “Luister eens, mijn kind! Zoo het God gewild had, mij in het leven te sparen, dan zou ik u misschien nog eens de vrouw gezien hebben van den jongen Lijnslager ... o Maria! Zoo die brave jongeling uwe hand vraagt, gedraag u dan niet kinderachtig afkeerig, want ik zou mij zeer bedriegen, als hij geen braaf man was.” Zoo gunstig Maurits, dacht mijne lieve, nu zalige, moeder over u ... en ik weet het niet, maar ik geloof, dat hare voorkeus zeer tot uw voordeel gesproken heeft.’
Na een teeder afscheid vertrok Maurits en aan zijn logement gekomen, ging hij niet naar bed, maar oogenblikkelijk schreef hij een' brief aan zijne ouders, om hun de blijde gebeurtenis, en gunstige toestem-
{==235==} {>>pagina-aanduiding<<}
ming tot eene openbare verkeering met zijne Maria te berigten, die hij gevoegd bij de hartelijke verklaring harer wederliefde aanmerken mogt, als de toestemming tot de door hem zoo vurig gehoopte echtverbindrenis. - Dit liet hij voorafgaan, om vervolgens de onaangename, schoon gelukkig afgeloopen gebeurtenissen van dien dag, hun op de eenvoudigste wijze te vermelden, daar hij hun verzekerde, dat hij van alles fisch en wel was afgekomen, schoon hij niet ontkennen wilde, dat hij nu tamelijk vermoeid was, en gooten trek tot slapen gevoelde.
Den volgenden dag kwam van Teylingen in een rijtuig onder toezigt van den jongeling, die bij hem gebleven was, tegen den middag te huis. Daar hij ook de kleederen van Maurits had medegebragt, welke wel om andere naar huis geschreven had, maar die, vooral met het besloten water, zoo spoedig niet kregen kon, spoedde zich Maurits, om dezelve te laten afhalen, terwijl hij zich tevens naauwkeurig van den toestand van van Teylingen deed onderrigten. Maurits ontving zijne kleederen terug met een alterverpligtendst verzoek van van Teylingen, om, zoo ras het hem maar eenigzins schikte, bij hem een bezoek te komen afleggen. - Niet lang sammelde Maurits, nadat hij zich verkleed had, met aan dat verzoek te voldoen. - Hij vond toj zijn groot genoegen van Teylingen in een' vrij gunstigen toestand; en vele van hun, die den vorigen dag het zoo slecht afgeloopen ijstogtje hadden bijgewoond, waren 'er mede tegenwoordig. Nadat Maurits eenigen tijd bij van Teylingen geweest was, terwijl het hem vrij lastig viel, gedurig allerhande herhalingen van

{==236==} {>>pagina-aanduiding<<}

den lof over de toegebragte redding te moeten hooren, wilde hij vertrekken, maar van Teylingen gaf hem in stilte zijn verlangen te kennen, dat hij blijven zou, tot dat alle anderen weg waren. Dit gelukte eindelijk; toen zij alleen waren, en de laatste de deur uitging, zeide van Teylingen: ‘Het zijn uitnemende vertroosters, als 'er geen gevaar of de nood voorbij is ... maar zij zouden rondom den rand van de bijt hebben blijven staan kijken en schreeuwen - en ik zou ondertusschen naar de Eeuwigheid geraakt zijn. Maar dat daar gelaten. Nadat gij mij gered hadt, was ik gisteren zoo verbijsterd, en zoo weinig bij mij zelven, dat ik buiten staat was, om met u te spreken. Dat ik u dankbaar, zeer dankbaar ben, zult gij, zoo gij mij voor geen doorslecht mensch houdt, gaarne gelooven. - En vele betuigingen, zoo ik uw karakter eenigzins ken, zullen bij u van weinig gewigt zijn. Dus maar kort af, Maurits! ik zeg u hartelijk dank.’
Maurits. Dat is mij aangenamer, Mijn Heer! dan dat gij het met honderde woorden bekleedde.
Van Teylingen. Maar luister, Maurits! Mijne schuld is daarmede niet effen. Ik ben niet gered door een' man, waarmede ik op eenen gelijken of onverschilligen voet stond - neen! ik ben gered door een' man, dien ik beleedigd, zwaar beleedigd had. Maar ik zal 'er voor boeten...
Maurits. Dat is niet noodig, dat is niet noodig.
Van Teylingen. Ik moet 'er voor boeten. Alleen moet ik vooraf zeggen, dat alles bij mij voortgekomen is uit eene oorzaak, die gij van alle men-
{==237==} {>>pagina-aanduiding<<}
schen mij het minst kwalijk nemen kunt, uit de hartelijke liefde, die ik voor Maria van Vliet had opgevat, en omtrent welke ik de zuivere hoop voedde, dat zij bekroond zou worden met hare wederliefde, tot op het oogenblik, dat gij aan het huis van den Heer van Vliet verscheent. Gij kunt best beseffen, wat het is zulk een edel meisje te moeten ontberen. - Maar nu geene verdere verschooning meer. - In den hatelijksten minnenijd tegen u ontstoken, heb ik alles, alles aangewend, wat strekken kon, om u in een ongunstig licht te brengen bij de familie van van Vliet, maar wat ik aanwendde, hoeveel onderzoek ik te Amsterdam deed, of ik ook iets vinden kon, om uwen naam te bezwalken, alles was vergeefs. Eindelijk gaaft gij mij, bij de partij van den Heer van Vliet, toen mijne zuster de bruid was, zelf aanleiding door de verhalen, die gij deedt; en ik begrijpende, dat de Heer Rosario, zeer op u gebeten, zeker, zoo 'er iets op u te berispen ware, zulks niet zou achterhouden, wist den Heer van Vliet, welke mij zeer genegen was, te bewegen, om door mij eens naar uw in Italië gehouden gedrag te laten onderzoeken. Daarop schreef Rosario het een en ander, betreffende uw geval met Antonia Manichetti, waarover hij meermaal van Dijk ten huize van zekere Dame Farfalla had hooren spreken... Dit gaf mij genoeg grond, om u in verdenking te brengen, en ... ik deelde aan den Heer van Vliet alles mede, en wel ... ik beken het ... op de allerongunstigste wijze ... in het kort, Lijnslager, ik heb alles, alles aangewend, wat mij de minnenijd ingaf, - en het is den Hemel alleen bekend, welke

{==238==} {>>pagina-aanduiding<<}

booze gedachten ik al omtrent u gekoesterd heb, van welker uitvoering alleen gebrek aan magt of vreeze mij nog weêrhielden... Ik geloof, dat, zoo het gisteren uw geval geweest ware, om in de bijt te rijden, en ik u met het toesteken van eene hand had kunnen redden, ik zeer moeijelik, daartoe zou ... neen! ik zou 'er niet toe gekomen zijn. En ondertusschen die man, die zelfde, door mij zoo gehate, man waagt zijn eigen leven, om mijne zuster en mij te redden. In u vind ik den redder van mijn leven... Ik heb u dit alles zoo willen zeggen, opdat gij des te beter u van mijne opregtheid overtuigd zoudt houden. Ik moet u nu vragen, Maurits! of gij mij alles, wat ik tegen u gefmeed hebt, vergeven kunt?
Maurits. (Na zich een oogenblik te bedenken.) Dat moet, en kan ik ... daar is mijne hand, ik vergeef u alles ... alles.
Van Teylingen. Dat verheugt mij meer, dan gij misschien zoudt kunnen gelooven, maar gij moest dit alles weten, omdat mijne schuld nog grooter worden zou. 't Is toch zeker, Maurits, dat Maria uwe vrouw zal worden... Hare genegenheid voor u is beslist, en gij zult ook niet ontkennen, dat gij u genoegzaam zeker houdt van haar bezit.
Maurits. Ik geloof, dat ik reden heb... Neen! van Teylingen... Ik wil niet achterhoudend voor u zijn ... ik ben zeker van hare hartelijke liefde, en de openbare verkeering is toegestaan.
Van Teylingen. Ik wensch u daarmede geluk; en hoop, dat God u met uwe Maria zegenen zal! ... Geloof mij, dat het mij wat kost, om dit uittespre-
{==239==} {>>pagina-aanduiding<<}
ken ... maar mag ik u nu iets in het geheim vertrouwen, waaraan gij ontdekken zult, zoo ik hoop, dat ik uw vriend, uw waarachtige vriend, in plaats van uw gezworen vijand geworden ben. De Heer van Vliet, is die rijke koopman niet, welke hij schijnt. Hij houdt zich staande, ja, door onderneming op onderneming te stapelen: maar eene van zijne redenen, waarom hij mijn aanzoek boven het uwe begunstigde, was, omdat hij, en, met grond, zich voorstelde, dat hij door mijn kapitaal voor een gedeelte in zijn kantoor gebruikt te zien, gelijk nu dat van mijne zuster door het huwelijk met Willem grootere soliditeit aan zijn kantoor zou geven. Schoon ik nu wel onderrigt ben, dat sints eenigen tijd zijn krediet niet verminderd is, geloof ik, dat gij zeer voorzigtig zult moeten zijn, dat gij u in geene te naauwe betrekkingen met hem laat inwikkelen, hetwelk nu zeer ligt uw geval zou kunnen worden. Ik had voor mij eene bepaalde som gesteld, die ik, in gevalle ik, het geluk had gehad, van de hand van Maria te krijgen, in het kantoor zou gewaagd hebben. - En om u nu te toonen, hoe opregt mijn berouw is over hetgene ik uit hatelijken minnenijd tegen u gepleegd en overlegd heb; om u te toonen, hoe dankbaar ik u ben voor de redding van gisteren, heb ik besloten, om het kapitaal, dat ik voor het kantoor van den Heer van Vliet bestemd had, ter uwer beschikking te stellen. (Hier noemde hij hem de som) Ik weet, want ik had naar den staat van uw vaders kantoor ook degelijk onderzoek laten doen, toen ik als vijand u behandelde, ik weet, dat uws vaders kantoor, schoon niet zoo uitgebreid, als dat van den Heer van

{==240==} {>>pagina-aanduiding<<}

Vliet, van een volstrekt ongekrenkt krediet is; dat het alleen aan eenig meerder kapitaal hapert, om het eene grootere uitgebreidheid te geven ... en daar gij zeker op uwe reis in Italie wel gelegenheid tot nieuwe verbindtenissen zult gevonden hebben, hoop ik, dat de aangeboden som u ook daartoe zal in staat stellen...
Maurits. Ik weet niet, of ik meer versteld sta over hetgeen gij mij berigt wegens het kantoor van den Heer van Vliet, of over uwe edelmoedige aanbieding; schoon mij de eerste ontdekking niet aangenam is, zeg ik 'er u hartelijk dank voor, opdat ik 'er mijne maatregelen in alle opzigten naar zal kunnen nemen: wat het andere betreft, ik houd dit voor een blijk van vereerend vertrouwen, en een afdoend bewijs van de opregtheid van uw leedwezen over de bedoelingen, die gij ten mijnen aanzien gehad hebt ... maar gij moet mij verschoonen, om dat aanbod aantenemen. Gij zijt wel, zeer wel onderrigt van den staat van mijns vaders kantoor - maar het is bij hem een vaste regel, om niets te doen, dan met zijn eigen kapitaal, of, zoo als hij het noemt, niet verder te springen, dan zijn stok lang is. Dus tot welk eene rente ook...
Van Teylingen. Neen! Lijnslager! geen rente - spreekt gij van rente ... ik stel het kapitaal ter uwer beschikking. Gisteren, gisteren, toen ik daar bij den Leydschendam naar den grond zonk ... en gij mij van den dood verloste, wat, wat zou ik toen u niet hebben aangeboden ... als gij het geëischt hadt tot een' losprijs voor mijn leven. Immers alles, alles wat ik bezit. En nu ... nu zou ik alleen u een

{==241==} {>>pagina-aanduiding<<}

kapitaal tegen eenige rente in uw kantoor aanbieden ... neen, Lijnslager, dan kent gij mij niet. Ik heb het tot een geschenk voor u geschikt...
Maurits. Tot een geschenk? - welk een aanzienlijk kapitaal! Gij zoudt u zelven en uwe familie berooven.
Van Teylingen. Ik beroof 'er niemand van. Zonder hetzelve zal ik even ruim leven, en alleen mij het genoegen bezorgen, om den redder van mijn leven een sprekend en duurzaam bewijs gegeven te hebben van het gevoel mijner verpligting voor den onvergeldbaren dienst, welken hij mij bewezen heeft.
Maurits. Ik sta verstomd over uwe edelmoedigheid ... maar ik kan het geenszins aannemen, omdat het te groot is ... omdat ik gevoel, dat het mij onder zekere verpligtingen legt.
Van Teylingen. Dat had ik niet van u verwacht ... Lijnslager! Loopt daar nu niet zekere trotschheid onder?
Maurits. Misschien, misschien ... maar 'er is toch ook eene zekere kieschheid, die wel den schijn van trotschheid heeft, maar 'er toch zeer veel van verschilt. Geschenken, groote geschenken te ontvangen, heeft voor een' edeldenkenden iets vernederends. - Zoo ik het noodig had, en het dan weigerde, zou het zeker hoogmoed, lakenswaardige hoogmoed zijn, maar, tevreden met mijnen staat, eene gift te weigeren, die een ander in eene hartstogtelijke vlaag over eene uitredding, die mij zoo weinig gekost heeft, mij aanbiedt, geloof ik, dat toch een' anderen naam verdient. Maar ik wil u beloven, (om u te toonen, dat uw aanbod mij aangenaam is)

{==242==} {>>pagina-aanduiding<<}

dat, zoo ik immer in eenige omstandigheid mogt komen, dat ik eenigen bijstand behoefde, ik mij tot niemand anders, dan tot u wenden zal - en voor het overige verlang ik thans niets van u dan ... zoo gij daartoe in staat zijt, dan uwe hand als vriend.
Van Teylingen. Daar is zij, daar is zij ... grootmoedig, edel jongeling! - Ik regtvaardig volkomen Maria, dat zij u boven mij de voorkeur gegeven heeft ... maar ik wil uw vriend zijn, en ik eisch van u, dat gij mij daarvan nog heden een bewijs geven zult.
Maurits. Zoo het mij mogelijk is, zeer gaarne.
Van Teylingen. Niets zal u ligter vallen. Gij zult u, nu en in het vervolg, zeker eenen geruimen tijd binnen deze stad moeten ophouden, neem dan van dezen dag af, tot den gelukkigen dag toe van uw huwelijk met Maria, uwen intrek in mijn huis - gij kunt over alles, als over uw eigendom, beschikken... Dit zult gij mij toch niet weigeren.
Maurits. Neen! neen! Ik neem uw aanbod aan, en hoop zulk een gebruik van uwe edelmoedigheid te maken, dat gij nooit berouw zult hebben, van mij dat aanbod gedaan te hebben. Nog heden avond zal ik mijn' intrek bij u komen nemen. Maar gij zult uit hoofde der betrekkingen, in welke ik tot Maria sta, u welligt spoedig beklagen, dat gij een' gast bij u hebt ingenomen, die uw huis alleen bijna als eene herberg gebruikt.
Niet weinig was Maria tevreden, toen Maurits, met verzwijging van het geen van Teylingen hem wegens den staat van haars vaders kantoor gezegd had, en van het aanzienlijk aanbod, dat hem door van

{==243==} {>>pagina-aanduiding<<}

Teylingen gedaan was, haar niet alleen de volkomen verzoening verhaalde, die nu tusschen hem en van Teylingen getroffen was, maar hoe hij zelfs had moeten inwilligen, om, staande zijn verblijf de Rotterdom, zijnen intrek bij hem te nemen. Bijzonder verheugde zich Maria daarover, omdat zij zich daaruit nog grooter harmonie tusschen haren broeder en zuster van Vliet en zich beloofde.
Een goed gedeelte van dien winter, die vrij zwaar en langdurig was, sleet Lijnslager nu te Rotterdam, en zijne meeste uren in het gezelschap van zijne Maria. Het leed maar kort, of het was openbaar, dat in het voorjaar het huwelijk tusschen Maurits en Maria voortgang hebben zou, en niemand beklaagde zich daarover meer, dan hare vriendinnetjes, die, daar zij nu dezelve niet langer hinderlijk kon zijn, gelijk te voren, toen zij zoo door hare schoonheid, als haar nog voortreffelijker hoedanigheden de aandacht van alle jongelingen tot zich trok, de goedaardige en lieve Maria uit den kring harer gezelschappen zouden moeten missen. Lijnslager gaf intusschen acht op den Heer van Vliet, en bespeurde sommige trekken, die hem bevestigden in het berigt, dat van Teylingen hem wegens deszelfs kantoor gegeven had, waarom somtijds de overvloed en pracht, welke in het huis van van Vliet plaats hadden, hem eenigzins tegen de borst stootten.
Toen nu het ijs geheel uit het water was, bewoog Maurits zijne Maria, om met hem voor eenige dagen eene korte reis naar Amsterdam te doen, zoo om met zijne ouders nadere kennis, als noodige voorbereidsels te maken tot hare inwoning te Amsterdam,

{==244==} {>>pagina-aanduiding<<}

daar nu de tijd van hun Huwelijk in de maand Mei bepaald was. - Maar eenmaal, en reeds eenige jaren geleden, was Maria te Amsterdam geweest, en, daar zij eene natuurlijke gehechtheid aan de stad harer geboorte had, verliet zij die en haren vader niet zonder aandoening, vooral, daar het oogmerk niet minder was, dan om de noodige schikkingen te maken, om eerlang voor goed haar geliefd Rotterdam vaarwel te zeggen, en zich in Amsterdam te vestigen. Maar de liefde voor haren Maurits overwon alle deze zwarigheden, en zij nam nu gereedelijk met hem de reis naar Amsterdam over Gouda aan. Aldaar eenigen tijd vertoevende, terwijl Maurits andere paarden besteld had, bragt hij haar in de groote of St. Jans-kerk, die toevallig openstond, voornamelijk, om haar de uitmuntend geschilderde kerkglazen te laten zien, en hij kon niet nalaten, haar in het voorbijgaan opmerkzaam te maken op het beknopt en aardig Grafschriftje, ter nagedachtenis van een' der braafste mannen, daar op eene zerk te lezen. - Ter gedachtenis van Dirk Volkertsz Koornhert, las zij daar:
Nu rust	Nog stigt
Wiens lust	Zijn digt-
En vreugd	Geschrif;
Was Deugd	Maar 't Lijf
En 't waar';	Hier bleef 't.
Hoe zwaar	God heeft
't Ook viel	De ziel.

Bijzonder vestigde hij hare aandacht op de uitmuntende schoonheden van die glazen, welke door de

{==245==} {>>pagina-aanduiding<<}

kunstrijke hand der gebroeders Crabeth geschilderd waren. Alle deze glazen geschenken van groote en voorname personen, of van de aanzienlijkste kollegien van het Vaderland, waren toen nog in de volkomenste orde, en nog niet, door tijd en toeval, en vooral door geweldige hagelbuijen half vernield, en daarna gebrekkig bijgeholpen. Met bijzonder genoegen beschouwden zij het glas door Wouter Crabeth geschilderd, en geschonken op kosten der Kanonn ken van St Salvators Kapittel te Utrecht, uit hoofde der fraaiheid van het schilderwerk, waarin nog bij uitstekendheid de Ezel, die zijn' kop uitrekt, om voedsel tot zich te nemen, de bewondering tot zich trok. Ook maakte Maurits Maria, uit hoofde van het onderwerp, bijzonder oplettend op het glas door de Staten van het Zuiderkwartier in het jaar vijf en negentig aan deze kerk geschonken, vertoonende de vrijheid van geweten, op eenen zegewagen door vijf maagden getrokken, over het beeld der geweldenarij. Maurits maakte 'er zijn bijzonder werk van, om bij alle gelegenheden ongedwongen het hart zijner geliefde Maria te versterken in die edele en Vaderlandlievende denkbeelden, welke alleen bespottelijk schijnen aan zulke kortzigtige meisjes en vrouwen, die te ijdelzinnig of te kleinverstandig zijn, om te begrijpen, dat zij zoowel als de mannen deelen in het geluk of het ongeluk, dat bejegent aan die maatschappij, waarop zij dezelfde betrekking hebben als jongelingen en mannen.
Maria hoorde zeer gaarne haren Maurits, met het edelaardig vuur van eenen Nederlandschen burger spreken over zoodanige onderwerpen, waaraan de

{==246==} {>>pagina-aanduiding<<}

bloei en het geluk des lieven Vaderlands verbonden was; het verhaal van haar' Maurits, dat binnen deze stad de beroemde broeders Houtman, de eerste Hollanders, die den togt naar de Oost-Indie ondernomen, en daardoor den weg gebaand hadden tot die zoo aanzienlijke Maatschappij van kooplieden, geboren waren, was voor haar dus verre van onaangenaam; zij lokte hem zelfs uit, om haar van zulke zaken te onderrigten, omdat zij gevoelde, hoe iedere kundigheid, die zij uit den mond van den beminden vriend harer ziele hoorde, diep onuitroeibaar diep in haar verstand wortel schoot.
Niet weinig moedig was Maurits toen hij met zijne Maria de stad Amsterdam als in zegepraal binnenreed, en bovenal, toen hij voor de deur van zijne ouders kwam. Ondertusschen had Maria reeds haar genoegen betuigd, over het voor een echt Hollandsch meisje, in eene koopstad geboren, verrukkelijk gezigt van de Laag voor Amsterdam, waar zij een boschaadje van scheepsmasten zag, en van de spiegels en stengen der schepen de vlaggen van allerlei Zeemogendheden waaijen.
Vader en Moeder Lijnslager hoorden het rijtuig niet stilhouden, of beide kwamen zij aan de deur, en met de hartelijkste blijdschap, ontvingen zij de toekomende bruid van haar' zoo geliefden eenigen zoon. Schoon Maria eenigzins onthutst was, toen zij den voet uit het rijtuig zette, verdween welras hare aandoening, en de bloôheid der eerste oogenblikken verwisselde zij met eene bescheiden vrijmoedigheid, en vriendelijke lieftaligheid, aangemoedigd en opgewekt, door de ongedwongen hartelijkheid van vader Lijn-
{==247==} {>>pagina-aanduiding<<}
slager, en de voorkomende dienstvaardigheid van de blijde en dankbare moeder. Maurits was als buiten zichzelven van vreugde, en sloeg het eene ontwerp voor het ander na voor, alle strekkende, om toch aan zijne Maria alle mogelijke genoegens, staande haar verblijf te Amsterdam, te verschaffen. ‘Maurits’ zeide zij ‘de dag is nu zoo ver heen, dat wij van die ontwerpen heden geen gebruik kunnen maken, en ik geloof, hoe goede gedachten ik van Amsterdam heb, dat 'er niet veel fraaijer gezigt kan wezen dan hier, aan den IJkant...’ ‘Gij hebt gelijk,’ zeide vader Lijnslager, ‘groot gelijk, Mejuffrouw! Zie de maan daar eens heerlijk opkomen ... o ik zeg dikwijls tot mijne vrouw, dat 'er geen heerlijker gezigt is, dan, bij een labber-koeltje in den maneschijn, de Laag van de stad Amsterdam.’ ‘'t Is toch in onze Boompjes ook wel lief, vader Lijnslager,’ zeide Maria, met eene lieftalige bevalligheid 'er bijvoegende - ‘is het niet waar Maurits? daar is het immers, al liggen 'er zooveel schepen niet, ook heerlijk aan den Maaskant, en naar het Overmaassche te zien.’ ‘Dat is zoo, Maria! hernam Lijnslager, en ik merk met genoegen, dat u zekere wandeling in die Boompjes nog niet vergeten is.’
Hoe wonder wel te vreden was ook de oude Dienstmaagd Martha, die reeds bij de ouders van Maurits woonde, toen hij geboren werd, dat hare oogen zijne toekomende vrouw mogten zien. Schoon Maria, niets van het preutsche of hoogmoedige had, toch had de goede meid het hart niet, om haar aan te spreken: maar evenwel nam zij, zoo dikwijls zij

{==248==} {>>pagina-aanduiding<<}

binnenkwam, Maria van top tot teen op; en zeide tegen den oudsten kantoorbediende, dat het haar voorkwam, dat Maurits dan maar heel wel uit zijn oogen gekeken had, dat het een heel mooi bekje van eed meisje was; maar het dingetje was nog jong, en dan danig en danig zwierig. Ze had een' kraag om net zoo als de Prinses Louisa, die had zij eens in den Haag gezien. Zij stak dan wat af bij de oude Juffrouw: maar zij hoopte, dat God de Heer geven zou, dat het maar eene goede vrouw zou wezen, want zoo Maurits, dien zij honderd en duizend maal op de armen gedragen had, en een zoo braaf borst geworden was, eene kwade vrouw kreeg, dat zou een nagel aan hare doodkist zijn. Evenwel zij had 'er nog al goeden moed op, want goed beest goed mans, zegt 't spreekwoord - en zij was met Fidel al zoo familiaar, als of het bij manier van spreken haar eigen hond was. Tegen haar had zij nog maar goeden avond vrijster gezegd, maar toch heel vriendelijk, en het had haar nog al plaisier gedaan, dat zij haar zoo getiteleerd had, daar het haar duidelijk gebleken was, dat laatst de aanspreker tegen het vlies van zijne oogen gekeken had, die ‘goeden avond bestje!’ tegen haar gezegd had. - Den volgenden dag maakte zij reeds vroegtijdig kennis met Maria, en deed haar vele langwijlige verhalen, alle echter uitkomende op den lof van den jongen Lijnslager. Hoe hij altijd een zoet en gehoorzaam kind geweest was; en leerzaam over de huizen heen; hoe hij eens in het hartje van den nacht, dat haar een hevig pleuris overviel, toen hij nog maar een aankomend borstje was, naar den Chirurgijn geloopen was, die op de Prinsegracht

{==249==} {>>pagina-aanduiding<<}

bij de Rozegracht woonde; enz. enz. Schoon Maria de vertellingen langwijlig genoeg waren, hoorde zij die toch met een streelend genoegen, omdat zij den lof behelsden van den jongeling, dien hare ziel met eene bijna afgodische liefde beminde; terwijl zij tevens de eenvoudige goedhartigheid van de in dezen dienst grijs gewordene dienstmaagd eerbiedigde.
Nu moest Maria door haren Maurits de geheele stad doorgeleid worden, en welk eene verwondering trof haar op het gezigt niet alleen van de uitgebreidheid der stad, maar ook der menigte trotsche nieuwe gebouwen, die zij zag oprijzen, daar hij haar over de Nieuwe markt, waar de oude St. Antonie poort tot eene Waag onlangs bekwaam gemaakt was, en voorbij de Zuiderkerk leidde, die nog geen tien jaren gestaan had, en dus alle blijken droeg van zindelijkheid en nieuwheid, gelijk ook alle de huizen in de nieuwe uitlegging eenen heerlijken glans van nieuwheid vertoonden. Voortwandelende wees hij haar de plaats, waar nu korts geleden de eerste steen gelegd was aan de kerk, die den naam van de Westerkerk dragen zou. Nog meer stond Maria verwonderd, op den Dam gekomen, over het schromelijk gewoel, de drokten en bewegingen door den koophandel en zeevaart, die rijke bronnen van 's Lands waarachtig welvaren, veroorzaakt. Ook wees hij haar de nog nieuwe groote Beurs, en op eenen kleinen afstand de pas gestichte Korenbeurs. - Opgetogen van verrukking keerde Maria terug, en betuigde, dat, hoe groot de bloei van hare geboortestad was, zij geen denkbeeld had kunnen vormen, dat het verschil tusschen dezelve en Amsterdam zoo groot was. - ‘Ja, ja,’ zeide

{==250==} {>>pagina-aanduiding<<}

vader Lijnslager, ‘ons Amsterdam zal de eerste koopstad der wereld worden. Toen sommigen van de naburige steden al steden van naam en uitgebreidheid waren, was ons Amsterdam nog maar een Visschersdorpje. - Zoo ver kan het een Volk onder Gods zegen brengen, door vlijt en zuinigheid. - Maar zeg mij nu eens, mijne toekomende dochter! waar zoudt gij wel het liefst in deze stad wonen? op den Dam, in de Kalverstraat of op den Nieuwen Dijk; Maurits heeft u zeker alles wel gewezen.’ ‘Ik heb’ zeide Maria, ‘waar ik geweest ben; het nog nergens beter gevonden, dan aan den Buitenkant. Ik ben te Rotterdam zoo gewoon aan de ruimte, en om de schepen zoo vlak voor mij te hebben, dat ik mij moeijelijk aan eene benaauwde straat zou kunnen gewennen.’ - Vader Lijnslager hernam: - ‘Gij zijt een meisje naar mijn hart. Ik besta 'er net zoo over als gij. Daar valt mij wat in: bij de Haringpakkerij staat een goed en net huis te huur, dat zal u juist lijken - dan waren wij maar een klein eind van elkander, en toch zoo digt niet, dat wij elkander in den pot konden kijken. Het komt een' van mijn goede vrienden toe. Heden namiddag zullen wij het gaan zien.’
Zoo gezegd, zoo gedaan. Nadat zij het huis bezigtigd hadden, verklaarde Maria haar volkomen genoegen, mits dat het ook haren Maurits aanstond. Daar alles, wat Maria welgevallig was, aan Maurits behagen moest, nam hij ten hoogste genoegen in hare keus, en bovenal, omdat hij door den tijd van het openkomen van het huis berekende, hoe na-
{==251==} {>>pagina-aanduiding<<}
bij de dag was, waarop hij door den band des huwelijks zijn geluk zou voltooid zien. - Ondertusschen zag Maria, bij haar verblijf te Amsterdam, zoo in de gebruiken als het huishouden van den ouden Lijnslager, schoon 'er een onbekrompen overvloed plaats had, eene eenvoudige burgerlijkheid, en ingetogenheid, althans geheel niets van dien zwier, welken zij aan haar huis gewoon was. Dit verwekte wel bij haar geene ongenoegelijke gewaarwording, maar zij ontdekte toch, dat dit haar een' kleinen schok zou veroorzaken. Voor het overige schepte zij groot behagen in den omgang met moeder Lijnslager; en de vrolijkheden van den ouden man waren zeer in haren smaak. - Nadat zij eenige dagen te Amsterdam had doorgebragt, en met hare toekomende moeder alles had overlegd, wat tot de voorbereidsels van het huwelijk noodig was, en welk huisraad tot de te betrekken woning vereischt werd, bragt Maurits haar terug naar Rotterdam.
Nu reden zij over Haarlem, Leyden en Delft terug en wie twijfelt, of de reis aan beide de gelieven te lang viel. Onder het middagmaal, dat zij op een dorp, niet verre van Leyden hielden, en dat tamelijk sober was, viel het gesprek 'er over, met hoe weinig een mensch toe kan, indien hij alleen het noodige heeft, en met hoe weinig de natuur tevreden is. Maria zeide; ‘Gij praat 'er zeer smakelijk over, Maurits! Mij dunkt, wij moesten eens beproeven, als wij getrouwd zijn, met hoe weinig wij wel zouden toe kunnen... Vader Lijnslager heeft het niet op zwier, en de zuinigheid zoo in den mond, dat mij dunkt, dan zouden wij wel naar zijn zin leven.

{==252==} {>>pagina-aanduiding<<}

Lijnslager. Met deze aanmerking meent gij meer dan gij zegt, Maria!
Maria. Ik meen 'er niets kwaads mede, lieve Maurits! Immers de zuinigheid bouwt huizen en steden, zeide nog gister avond uw vader zoo lagchende; ik mag immers wel zijne echo eens zijn.
Maurits. Ga voort, ga voort - er ligt u toch iets op het hart, dat 'er af moet.
Maria. Nu ja! Maurits! ik merk, dat gij mij al heel goed begint te leeren kennen. Ik heb mij verbeeld, en het zal mogelijk alleen maar verbeelding van mij zijn, dat uw vader mij misschien verdacht houdt, als of ik van eenen eenigzins spilzieken aard ben: en nu gij ook op dien toon begint te spreken, en zoo uitweidt over de soberheid, geloof ik bijna, dat gij ook niet geheel vrij van dat gevoelen zijt. Biecht mij zuiver op, Maurits! Denk niet, dat ik een meisje ben, dat zich volmaakt acht te zijn. Hebt gij eenige trekken van spilzucht in mij ontdekt, zeg ze mij rond uit, maar niet zijdelings, niet onder bedekte bewoordingen. Het is wel mogelijk, dat ik eene kleur kreeg, als gij mij iets onaangenaams zeide; 't is mogelijk, dat ik mij zelfs eenigzins driftig maakte, maar het zal mijne liefde jegens u niet verminderen. Ik zal het zelfs als een blijk van opregtheid aanmerken.
Maurits. Neen! mijn lieve! noch ik noch mijn vader hebben eenige reden, om u van spilzucht te verdenken; maar gij zijt in eene grootere ruimte, dan ik, opgevoed. De toon van leven aan het huis van uw' vader, of die van mijne ouders verschilt immers vrij wat. Zeg mij opregt, Maria! was u alles aan

{==253==} {>>pagina-aanduiding<<}

het huis van mijne ouders niet te eenvoudig, te ouderwetsch?
Maria. Ik wil het niet ontkennen, zoo als gij, Maurits, ja, ja! dat was het een weinigje. 'Er scheen mij zoo een zekere geest van bekrompenheid te heerschen, die met mijn karakter en denkwijze niet overeenkomt. Gij moet niet moeijelijk op mij worden. Foei! nog nooit zag ik die wenkbraauwen zich zoo zamentrekken: en dat tegen mij, Maurits: omdat ik zoo opregt ben, van u de waarheid te zeggen - (zoo sprekende streek zij met hare hand hem langs het voorhoofd, en hield dezelve eenige oogenblikken voor zijne oogen) Zijn de fronsels nu weg van uw voorhoofd? - (hare hand wegnemende.)
Maurits. O ik verzoek u verschooning... Ik heb mijn' vader zoo hartelijk lief - ik ben zoo overtuigd, dat hij het wel met u meent.
Maria. Daaraan twijfel ik geen oogenblik. Hij zal, al houdt hij mij voor eene kleine spilpenning, mij toch daarom ook niet haten, hoop ik.
Maurit. Maar ik zou niet gaarne hebben, dat gij hem voor gierig hieldt; dat gij dacht, dat ik misschien aan dat euvel, nog zoo jong zijnde, reeds mank ging. Nu moet ik het u vertellen, dat ik anders nog eenigen tijd gezwegen zou hebben, om 'er u aangenaam mede te verrassen. Ik heb op last van mijn' vader, die zeer met u ingenomen is, aan den Heer di Braga, een Portugeesch koopman in juweelen, dien ik op mijn reis te Parma heb aangetroffen, moeten schrijven, dat hij mij, op zijn woord af, voor het borststuk van uw bruidskleed eenige keurige juweelen moest overzenden, en toen ik hem vroeg

{==254==} {>>pagina-aanduiding<<}

over de prijsbepaling, klopte hij mij op den schouder. ‘Ik heb maar één kind,’ zeide hij, ‘en hij trouwt met een meisje, dat ik niet beter zou hebben kunnen uitzoeken, al had ik uit al de meisjes van Amsterdam en Rotterdam voor hem moeten kiezen; schrijf gij uw vriend, dat het 'er niet op aankomt, of dat stel twee of drie duizend guldens kost, maar goed moeten zij zijn, want het is voor uwe Maria, - die ik reeds zoo lief heb, als of zij mijne eigen dochter is...’ En moeder heeft bij den goudsmid een' keurigen gouden ketting besteld, om daarmede aan uw' arm des Zondags uw kerkboek te dragen. Wat zegt gij, nu, Maria?
Maria. Zie maar zoo deftig niet. Ik zeg, dat ik eenige verkeerde gedachten van uwe brave ouders gehad heb, en dat zij van die ouderwetsche regtschapen Hollanders zijn, die een' afkeer hebben van franje en zwier, die veel voor het oog lijkt, en in der daad niets is, maar voor dat geen zijn, hetwelk ook inwendig deugdzaam is. Ik ben geheel met uwe ouders verzoend. Ik wenschte maar, dat gij het met mij zoo waart, en dat ik mij al zoo goed van mijne spilzucht bij u gezuiverd had. - Maar hoor Maurits! ik zal u gerust stellen. Ik wenschte zelve wel, dat ik een foortje stemmiger kon gaan; mijne moeder zaliger kleedde zich ook in hooger toon, dan zij zelve wel begeerde; maar mijn vader, waarvan ik anders groot houd, is op pracht en zwier gesteld, in dat zult gij ook wel gemerkt hebben. Mijne lieve moeder heeft mij dikwijls gezegd, dat ik toch, zoo ik eens eene huishouding begon, het eenige toonen lager moest aanleggen. Daarom moet gij niet

{==255==} {>>pagina-aanduiding<<}

denken, dat ik mij als een Begijntje zal gaan kleeden, of mijn huis met ouderwetsch huisraad versieren. Nu, Maurits, nu is het uwe beurt.
Maurits. Spreek 'er mij niet meer over Maria - ik heb mij driftig gemaakt, en dat tegen u ... en gij zijt zoo goed van...
Maria. (Hem onmiddelijk kussende). Van het u volkomen te vergeven - en u nogmaals te verzekeren, dat ik hartelijk groot van uwen vader houde, en dat ik uwe moeder bemin, als eene voorbeeldige en regt Christelijke huismoeder, naar wier voorbeeld ik u beloof, dat ik mij, zooveel met mijne jaren overeenkomt, zal trachten te vormen.


Dertiende hoofdstuk.

Allengskens begonnen nu de strenge voorjaarsbuijen te verminderen, en schoon zij zich tot over de helft der maand April hadden doen gevoelen, een liefelijke en zachte regen daalde uit weldadig zwellende wolkjes neder op het aardrijk. Het glansrijk groene gras niet alleen begon de dorre en doffe oppervlakte der weiden te bedekken, maar reeds waren 'er kleine blaadjes aan de hagen, ja zelfs begonnen zich reeds aan de nog zoo nieuwe plantaadje de Boompjes weder bladeren te vertoonen. Nu drong 'er van Teylingen, bij welken Maurits, volgens deszelfs stellige begeerte, altijd zijn' intrek had, 'er ten sterkste op aan, om met al die vrienden, met welke zij het ongelukkig ijstogtje hadden bijgewoond, en waarop al-
{==256==} {>>pagina-aanduiding<<}
len, de een meer de ander minder, en bovenal Maurits, zooveel tot zijne redding hadden toegebragt, een' dag zich in het Westland te vermaken, hetzelve door te rijden, dan in den Haag den maaltijd te nemen, en over Delft weder te huis te komen. - Hij had meermalen 'er al over gesproken met Maurits, en wilde volstrekt niet, dat het langer uitgesteld zou worden, daar 'er Maurits als de eerste persoon bij moest wezen, en het niet lang meer lijden zou, of de Bruiloftsdrokten zouden bij dezen opkomen. Hij ging dus, den eersten dag der Meimaand, die door zoelheid en liefelijkheid uitmuntte, naar Maria van Vliet en bepaalde met haar den volgenden dag tot het togtje door het Westland. Willem van Vliet en zijne vrouw zouden het eenige gehuwde paar zijn, dat medeging; trouwens zij waren ook de eenige geweest bij het zoo slecht afgeloopen ijstogtje. Des avonds zat Maurits met zijne Maria, behalve over andere aangename vooruitzigten te spreken over den schoonen dag, dien de heerlijk heldere lucht beloofde; waaraan de bijna volle maan, de vriendin der gelieven, met buitengewonen luister hun scheen toe te lagchen. Somtijds smolten hunne harten van teederheid als weg, daar het twijfelachtig licht der maan, dat van tijd tot tijd Maria in de oogen blonk, door hare onzekere schaduwen Maurits vrijmoedigheden en Maria toegeeflijkheden veroorloofde, bij welke het helder daglicht het blosje van Maria zou verraden hebben: ... Maurits had zijnen arm om den hals van zijne Maria geslingerd, daar zij, in haar huisselijk gewaad, den plooirijken spaanschen kraag had afgelegd ... en, onder de aangename fluisteringen der

{==257==} {>>pagina-aanduiding<<}

liefde was zij met hare gloeijende wang tegen die van Maurits gezegen, terwijl zijne hand in de hare geklemd was ... toen 'er op het oogenblik aan de huisdeur geklopt werd.
Of Maurits en Maria, hoe eerbaar hunne liefkozingen, hoe kuisch hunne omhelzingen waren, vreesden betrapt te worden, omdat zij in hunne harten overtuigd waren, dat zij zich op eene zoo gladde baan bevonden, waarop de geringste uitglipping eene struikeling - en de struikeling eenen val kan veroorzaken, dien wel de menschenvriend opregtelijk beklaagt, maar welke van jammerlijke gevolgen voor de teederminnenden kan worden, of dat zij de verrukkingen en zaligheden der liefde te edel en te heilig achtten, om door vreemde blikken bespied en misschien daarna bespot te worden; zeker is het, dat zij door den hevigen slag op de deur, opsprongen uit de teedere omhelzing. Lijnslager zeide, het oog naar buiten slaande, en een' welgekleed Heer op de stoep ziende: ‘Welk bezoek komt ons nu zoo ontijdig storen? Ik kan er geen bedenken, dat mij eenigzins voor de zaligheden, die wij genieten, zou kunnen schadeloos stellen.’
Meteen werd de deur geopend, en Maurits hoorde eene bekende stem in het voorhuis klinken, die met veel klem en eenen eenigzins Vlaamschen tongval vroeg: ‘Maagdeke, zeg mij is hier de Heer, Maurits Lijnslager?’ ‘Hemel, Maria!’ zeide Lijnslager. ‘Zoo ik mij niet bedrieg, is het de stem van mijn' vriend van Dijk.’ - De kamerdeur rukte nu Maurits open en bij het licht, dat de dienstmeid in de hand hield, zag hij zijn ver-
{==258==} {>>pagina-aanduiding<<}
moeden bevestigd. - ‘Kom binnen, mijn vriend van Dijk,’ riep Maurits, hem te gemoet tredende en beide zijne handen naar hem uitstekende, ‘spoedig licht! licht!’ - van Dijk, verheugd zoo ras zijn' vriend gevonden te hebben, viel hem verrukt van blijdschap om den hals, en het licht aangebragt zijnde, leide Maurits hem bij zijne Maria binnen. Van Dijk begroette Maria zeer beleefd en nam tevens met veel aandacht hare beminnelijke schoonheid op, die, zoo even, uit de omhelzing der teederste liefde losgewikkeld, oneindig verre de schoonst ontloken roos overtrof, die voor den opgaanden dageraad hare geurige bladertjes ontsluit. Een klein blosje van maagdelijke verlegenheid zweefde over haar gelaat. ‘Welk eene verrassing,’ zeide Maurits, toen zij plaats hadden genomen. ‘Ik kan mij niet verbeelden, u hier te zien. 't Is of gij uit de lucht gevallen zijt!’ -
Van Dijk. Neen Lijnslager, door muilezels en paarden en door schepen ben ik zeer natuurlijk hier gebragt.
Maria. Maurits! Gij vergeet, zeker door blijdschap om de overkomst van uwen vriend, hem iets aan te bieden. Daar vader niet te huis is, zal ik de eer van zijn huis ophouden.
En meteen verdween Maria voor eenige oogenblikken, die zij besteedde, zoo om order te stellen, dat men eene kan met besten franschen wijn tapte, als, om, daar zij zich verbeeldde, dat hare kleederen eenigzins in wanorde geraakt waren, dezelve een weinig te verschikken. - Deze oogenblikken nam van Dijk gretig waar, om zijnen vriend te vragen,

{==259==} {>>pagina-aanduiding<<}

of alles met zijne Maria, die hij eene Goddelijke schoonheid noemde, nu op een' goeden voet stond. - ‘Op den best mogelijken’ zeide Maurits ... ‘Nog maar ééne week en dan word ik met haar de Bruidegom, zoodat, mijn vriend! gij komt of gij geroepen zijt, want ik heb uwe belofte niet vergeten...’ ‘Houden zal ik die,’ antwoordcle van Dijk. ‘Ik zal, zoo fraai mij mogelijk is, eene kopij van dit onnavolgbaar, schoon origineel vervaardigen. Maar ik vrees in waarheid, dat ik te ver bij het oorspronkelijke zal te kort schieten, dat ik u eenigzins voldoen zal. Intusschen, hartelijk geluk, hartelijk geluk!’
Maurits. Zoo gij dat meent, moet gij mij beloven, dat gij mijne bruiloft en alles, wat daar bij behoort, zult bijwonen (ondertusschen kwam Maria terug en tegelijk een bediende met den wijn en eenige glazen.) Ik noodig mijnen vriend op onze bruiloft...
Maria. En ook zeker tegen morgen op de aangename partij, die ons de Heer van Teylingen geeft.
Van Dijk. (Na een oogenblik zich bedacht te hebben.) Ik geef u mijn woord. Men wacht mij wel aan het Engelsche Hof, want dat is eigenlijk de oorzaak, dat gij mij hier ziet. Ik ben daar heen ontboden, om eenige Hofdames te schilderen - maar laten die vrij eenige weken wachten. Het genoegen van een' vriend weegt bij mij zwaarder dan de gunst van een hof - en, schoon ik, als ik terugkeer, met een' ordeband als ridder pronken mogt, een ruikertje bloemen op de bruiloft van eenen vriend riekt

{==260==} {>>pagina-aanduiding<<}

liefelijker en is voor eenen vriend aangenamer, dan het aanzienlijkste ordelint.
Regt vrolijk waren Lijnslager en van Dijk, toen vader van Vliet te huis kwam, die het zich tot geene kleine eer rekende met den schilder van Dijk kennis te mogen maken, en niet afliet, voor dat van Dijk toegestemd had in zijn dringend verzoekt, om, ten zijnen huize, den tijd van zijn verblijf in Rotterdam zijnen intrek te nemen.
Terwijl zij met elkander over vele ontmoetingen, die zij zamen in Italie gehad hadden, spraken, vermijdde van Dijk opzettelijk, om den naam van Antonia te noemen. Maria dit opmerkende vroeg in een oogenblik van stilte en een plaagachtig blikje op Maurits werpende: ‘Hoe vaart Antonia Manichetti?’
Van Dijk. Niet meer Antonia Manichetti, maar Signora Montesarchio; zij is zeer gezond en vrolijk, althans toen ik Florence verliet.
Maria. En heeft zij de groete niet aan Maurits Lijnslager verzocht? -
Van Dijk. Zij heeft mij verzocht Signore Mauritio en zijne Maria te groeten.
Maria. Dan hebt gij niet zeer spoedig aan haar verzoek voldaan: of hadt gij misschien het oogenblikje, dat ik afwezig geweest ben, daartoe waargenomen? Om mijnen wil behoeft gij den naam van Antonia, of dien van de stad Florence niet te mijden.
Van Dijk. Mijn vriend, Mejuffrouw! is benijdenswaardig in zijnen smaak en keuze. Had hem voor eenige oogenblikken eene Italiaansche schoonheid van de eerste soort betooverd, eene nog voortreffelijker,

{==261==} {>>pagina-aanduiding<<}

met het hart van een' vergeeflijken Engel, schonk hem voor de zwakheid van die weinige oogenblikken genade.
Maria. (De oogen nederslaande.) Ik gevoel, mijn Heer! hoe weinig die lofspraak op mij toepasselijk is, daar zeker een Engel, die eene fout aan een' struikelenden vergeven heeft, te verheven zou zijn, om zelfs weder die fout te gedenken, laat staan, hem die te herinneren - maar het mag mijn' Maurits overtuigen, dat ik ook zijne inschikkelijkheid noodig heb. Is het mij vergeven? (zich tot Maurits wendende.)
Maurits. Ik geloof, dat eene onschuldige boert, die ik zoo wel weet verdiend te hebben, geene vergiffenis behoeft.
Nu gaf van Dijk eene andere wending aan het gesprek en meldde Maria zijn voornemen, om van haar een portrait in haren bruidstijd te maken, gelijk hij Maurits beloofd had. De Heer van Vliet was daarmede zeer ingenomen, maar begeerde, dat hij ook een familieftuk maken zou, waarin hij met zijne twee kinderen, en zijne aangehuwde dochter en Lijnslager was afgebeeld. Van Dijk nam dit mede aan, en verzekerde Maria, die 'er tegen begon te hebben, om tweemalen zoolang voor een' schilder te zullen moeten zitten, dat het maar zeer kort duren zou, 'er bijvoegende, dat zij immers dien tijd wel overig zou hebben, ten wille van haren vader, wiens huis zij verlaten zou, en ten gevalle van Lijnslager, die haar tot aanbidding toe beminde.
Maria vroeg hem lagchende: Zeg mij eens, mijn Heer! gij die zoo fraai spreken en alles zoo ten besta schikken kunt, hebt gij geene beminde?

{==262==} {>>pagina-aanduiding<<}

Van Dijk. Neen! zoo gij daardoor verstaat een meisje, waaraan ik met eene bijzondere en standvastige genegenheid verbonden ben. Ik ben een algemeen aanbidder en bewonderaar van uwe sekse, maar heb alle te lief, om mij aan ééne eenige in het bijzonder te verbinden.
Maria. (Haar hoofd schuddende.) Als die smaak algemeen was, geloof ik niet, dat het tot bevordering van goede zeden strekken zou. Gij zult u dus morgen, op ons reisje door het Westland, 'er ook niet over bekommeren, of 'er geen meisje voor u bepaald wordt medegenomen, daar gij u toch met de verscheidenheid vermaakt.
Nadat Maurits bij den Heer van Vliet met zijne Maria en van Dijk gegeten had, ging hij naar het huis van van Teylingen, welke ongemeen wel te vreden was over de toevallige overkomst van den schilder van Dijk, van wiens gezelschap hij zich tegen den volgenden dag veel aangenaams beloofde.
Reeds vroegtijdig snelde Maurits den volgenden morgen naar het huis Maria en vond haar niet alleen bij de hand, maar reeds gekleed, terwijl van Dijk den ouden van Vliet over onderscheiden gedeelten van Italie en bijzonder over Rome onderhield. Het duurde niet lang, of het gezelschap kwam bijeen, daar alle de wagens voor het huis van de toekomende bruid vergaderden. Na elkander hartelijk welkom gekust te hebben, stapte men op. Onder groot gejuich en na vader van Vliet, die voor zijne deur met veel genoegen de jonge lieden had zien bijeenkomen, goeden morgen gewenscht te hebben, reden zij de Delfshavensche of Binnenweegsche poort uit.

{==263==} {>>pagina-aanduiding<<}

Van Dijk zat met Maurits en Maria, benevens van Teylingen en Dorothea Hoogstraten, een vrolijk en geestig meisje, op een' wagen. Lijnslager had voor Julie en Guillaume Villeneuve ook verzocht, dat zij van de partij mogten zijn, of die misschien medewerkte, om de zwaarmoedigheid van Julie wat te verzetten. Delfshaven lieten zij aan de linkerhand, en tevens wees Maurits aan zijnen vriend de fraaije ligging van dit plaatsje, schoon op een' vrij goeden afstand van de stad Delft gelegen, door onderscheiden betrekkingen aan dezelve zoodanig verbonden, dat het genoegzaam geheel onder de Regering dier stad gesteld was. Ook Schiedam reden zij door, zonder zich daar op te houden, waar toen een groot aantal haringbuizen gereed lag, om uit te varen, doch, daar men voorhad even te Vlaardingen te vertoeven, kon dit gezigt hen hier niet ophouden. - Te Vlaardingen afgestapt van de onderscheidene rijtuigen bezag men hier de ter uitvaart gereed liggende haringbuizen van nader bij; en men verheugde zich reeds bij voorraad over het aangenaam vooruitzigt van dien smakelijken en over het algemeen voor zoo gezond gehouden visch. - Maurits voegde zijne Maria toe: ‘Dan, lieve Maria, als de nieuwe Haring komt, o dan wonen wij reeds te Amsterdam in de Haringpakkerij; gij zult u daar over de mindere nabijheid van Vlaardingen niet beklagen, als wij die ook uit de eerste hand en vlak voor onze deur hebben.’
Te Maaslandsluis zagen zij weder een aantal haringbuizen gereed liggen, schoon zij van den kastelein der herberg, bij welke zij even stilhielden, om

{==264==} {>>pagina-aanduiding<<}

hunne paarden met water te ververschen, verstonden, dat de welvaart van Maasluis meer bijzonder gevestigd was op de Kabeljaauw-vangst dan op de Haringvisscherij - van Dijk betuigde ondertusschen zijne verwondering over den aanzienlijken bloei en welvaart van dit voortreffelijk dorp, hetgeen hij van Maurits verstond, dat echter degelijk bij de Spaansche beroerten in de verwoestingen gedeeld had.
Het vermakelijk Naaldwijk in het hart van het Westland gelegen was de eerste plaats, die van Teylingen tot eene rustplaats van een' eenigzins langer duur bestemd had. Overal zagen zij grazige weiden, welige akkers en vruchtbare weilanden met uitstekend fraai geboomte langs de wegen geplant, terwijl van alle kanten aanzienlijke landhoeven zich aan het gezigt opdeden. Bovenal bekoorlijk vond het gezelschap de talrijke Boomgaarden, waar de boomen in vollen bloei aller oogen en harten vervrolijkten. Ter dezer aangename plaats had van Teylingen voor het gezelschap, nu reeds door het rijden vrij wat geschokt, een overvloedig ontbijt doen gereed maken, waarop de versche grasboter van de nog maar kort in de weide gekomene koeijen en de uitmuntende Hollandsche kaas de voorwerpen waren, die het meest de aandacht trokken van van Dijk. ‘Wie zou het durven gelooven,’ zeide hij tegen Maurits, ‘dat een land, dat door velen beschreven wordt als een land van kikvorschen en roerdompen, zulk uitmuntende boter en kaas oplevert, terwijl de landen, welker grond zoo vruchtbaar is, dat dezelve bijna alles van zelve voortbrengt, daarbij volstrekt niet halen kunnen in deze soort

{==265==} {>>pagina-aanduiding<<}

van voortbengsels.’ - ‘Ja! ja!’ antwoordde Maurits. - ‘Behalve de eigenschappen van onzen grond is er veel en wel meest te danken aan de vlijt en erbeid, die de Hollandsche boer besteedt, om var zijn dierbaar plekje grond, al het mogelijke voordel te trekken.’
Terwjl Maurits dus met van Dijk stond te spreken, had Doortje, die even in den tuin van de herberg geweest was, in haren bouwen eene menigte maagdepalm en bloempjes verzameld, en op het onvoorzienst overstrooide zij daarmede Maurits en Maria, als de eerste bruid en bruidegom uit dit gezelschap te wachten. Het oud Hollandsch refereintje wanneer een meisje gooit met groen werd op het oogenblik door de digt daarbij staande jongelingen toegepast op Doortje, die, daar zij ten oogmerk gehad had, om Maurits en zijne toekomende bruid bij voorraad te strooijen, nu naar de vaderlandsche wijze boeten moest, hetgeen zij, ziende dat het niet anders kon, met alle gelatenheid onderging. Nadat het ontbijt te Naaldwijk was genuttigd, reden zij over Monster en Loosduinen. In het laatste dorp moesten de doopbekkens, waarin volgens het bekend fabeltje de driehonderd vijf-en-zestig kinderen van de Gravinne van Hennenberg gedoopt waren, bezigtigd worden. Daar nu Elizabeth van Vliet de eenige getrouwde vrouw was, moest deze bij die gelegenheid niet weinig voorhouden, en men rustte niet, voor dat zij met haar' zakdoek tegen die bekkens had aangeworpen, om daardoor eene vruchtbaarmakende kracht op haar huwelijk te doen overgaan. ‘Maurits! Maurits!’ zeide van Dijk

{==266==} {>>pagina-aanduiding<<}

hem op de schouders tikkende, ‘gij hebt meermaal, om de overleveringen en kostelijke eliquiën in de kerken van Italie gelagchen; maar het komt mij voor, dat men hier ook nog niet geheel genezen is: want, schoon 'er door de meesten in dit gezelschap mede gespot wordt, twijfel ik niet, of 'er zullen hier te lande nog vele gevonden worden, die in vollen ernst dit gelooven.’ Lijnslager antwoordde alleen hierop. ‘Ik stem u dit gaarne toe, maar het is alleen nog maar eene erfenis uit de onverlichte tijden vóór de hervorming.’
Uitmuntend beviel aan het geheel gezelschap de fraai beplante weg van Loosduinen tot 's Gravenhage loopende. In de Herberg te Loosduinen trof van Teylingen den Dichter Westerbaen, die hem uitnoodigde, om met deszelfs gezelschap zijne ruime en in het midden der klingen gelegen Landhoeve Okkenburg, naderhand door zijne dichtpen vereeuwigd, te bezigtigen, maar gebrek aan tijd, daar ook de meesten reeds naar den Haag en het Haagsche Bosch reikhalsden, deed hen vriendelijk voor dat aanbod bedanken. Weldra kwamen zij aldaar, nadat zij de oogen aan alle kanten verkwikt hadden door de beschouwing van de voortreffelijke weilanden aan de eene, en de vruchtbare akkers en bouwlanden aan de andere zijde. In den Haag gekomen stapten zij bij het Tournooiveld van de rijtuigen af, daar van Teylingen in den Doelen, die het uitzigt over den Vijverberg heeft, den maaltijd besteld had. Vooraf echter ging men nog eens het Haagsche Bosch omwandelen. - Het aangenaam uitbottende groen van het statig en trotsch geboomte, de wildzang van

{==267==} {>>pagina-aanduiding<<}

zoovele vogels, tusschen beide afgewisseld door de tooverslagen der nachtegalen, deed het anders vrij luidruchtig gezelschap zwijgen, en de voeten zoo luchtig mogelijk nederzetten, daar ieder vreesde door het minst geruisch den wildzang te zullen storen en vooral den schuwen nachtegaal te verjagen. Fluisterend maakte Maurits nog eene teedere aanmerking tegen zijne Maria, toen zij aan het zoogenaamd Priëel van Jacoba van Beyeren gekomen waren; en ter gedachtenis van die ongelukkige en gevoelige Gravin, altijd bij de vaderlandsche jeugd in aandenken, kuste hij zijne beminnelijke vriendin - en daarin door het gezelschap gevolgd wordende, was weldra alle stilte verbroken, vooral daar van Dijk beweerde, dat hij, geen meisje op zijde hebbende, op alle behalve op Mejuffr. van Vliet en de aanstaande Bruid een gedeeltelijk regt had.
Nu keerden de gasten terug naar den Haag met oogmerk, om de kamers van het Hof te bezigtigen, doch hierin vonden zij zich te leur gesteld, daar de kastelein van den Doelen iets aan den Heer van Teylingen influisterde, waarom het deze ongeraden oordeelde, schoon hij behalve voor Lijnslager de ware oorzaak verborgen hield. - Deze was niet minder, dan dat men dien dag aan den grijzen Barneveld den dood had aangezegd, en dat men bezig was, om op het Binnenhof de toebereidsels te maken ter voltrekking van dat vonnis op den volgenden dag. Schoon van Teylingen en Lijnslager dit berigt in hunne harten smoorden, trof het te diep het hart van den laatsten, om niet opgemerkt te worden door het scherp waarnemend oog van zijne Maria; die

{==268==} {>>pagina-aanduiding<<}

voor een oogenblik, als het ware eenen nevel van treurigheid het gelaat van Maurits zag bedekken. Maar de vrolijkheid van de overige gasten en bovenal die van van Dijk, welke uitgelaten van vreugde was, deed anderen minder aandacht op Lijnslager en van Teylingen slaan. Ondertusschen was de vreugde van Maria verdwenen, toen zij de treurigheid van Maurits ontwaar werd. Zij maakte zich bekommerd, of hem misschien eenige ongesteldheid overvallen was, en onder den maaltijd, die zeer voortreffelijk en uitgezocht was, nog eer het nageregt werd opgebragt, vroeg zij hem in stilte, wat hem deerde. Met zoo weinige woorden als mogelijk, gaf hij haar dit te verstaan, ‘o Bekommer u 'er niet over,’ luisterde zij hem in. ‘De Prins zal hem nog wel pardon geven. - Het zal niet tot het ergste met hem komen.’
Van Teylingen maakte na den maaltijd maar spoedig den Haag uit te komen, en den Delftschen weg langs rijdende, zagen zij eene meer dan gewone beweging van paarden, en het leed maar zeer korten tijd, of zij ontdekten, dat 'er in de nabijheid van Delft om eene zilveren zweep gedraafd werd. Algemeen, behalve bij Maurits en van Teylingen, was onder de jongelingen de vreugde, dat men dit zoo net trof, schoon vele der meisjes, en onder andere Maria, betuigden, dat zij het een heele wilde liefhebberij vonden, en waarbij de beesten, als het dan eene eer was, om zoo hard te kunnen draven, bijna alleen de eer hadden van het behalen van den prijs. Toen zij omtrent ten einde van den Delftschen weg gekomen waren, zagen zij zich wel

{==269==} {>>pagina-aanduiding<<}

genoodzaakt om op te houden - en zich onder de aanschouwende menigte te scharen. Uit de herberg stak de zilveren zweep rijkelijk met roode en andere linten versierd, en de beste kamprijders waren in het edelst van hunne ritten; alle de toekijkers stonden met ingespannen nieuwsgierigheid, om den uitslag te vernemen. - Met veel genoegen bovenal beschouwde van Dijk deze Hollandsche uitspanning en zeide tegen Maurits: ‘Als ik nu een schilder van vrolijke Landschapjes was, dan zou ik hier een studietje op doen. - Waarlijk het is een allerteekenachtigst en woelig landschapje - en de gezigten van de boeren en boerinnen zijn zeer karakteristiek en sommige allerkrachtigst van uitdrukking.’ - Terwijl zij met elkander nog spraken, daar het nu het laatste rit was, dat alles beslissen zou, had hij, zoo men zeide, die het hardste gedraafd had, eene gaauwigheid gepleegd, die hem al de aanspraak op het behalen van den prijs deed missen. Hierdoor raakte de geheele menigte in wanorde - en 'er ontstond voor de herberg een verschrikkelijk geschreeuw en gejoel. - De boeren spraken van niets anders dan van snijden en kerven - en schoon nu elk jongeling van het gezelschap zijn meisje wilde geruststellen, dat dit meest gezwets en geschreeuw was, smeekten zij allen en voornamelijk Maria en hare zuster van Vliet, om hoe eer zoo beter deze plaats te verlaten, waartoe sommigen en onder anderen van Dijk niet gemakkelijk te bewegen waren. Met groote moeite reden zij, met zulk een' sleep van rijtuigen door de op een gepakte menigte de poort te Delft binnen; en verder over het dorp Pijnaker, waar zij voor het laatst uit-
{==270==} {>>pagina-aanduiding<<}
spanden, en onder een vrolijk gejuich den gullen gastheer met het zingen van Vaderlandsche drinkliedjes voor het genoegen, dat hij aan het gezelschap verschaft had, dankzegden. Zij kwamen nu met het vallen van den avond terug, en de Heer van Vliet ontving een klein gedeelte der gasten, bestaande uit zijne kinderen en den Heer van Teylingen, benevens Maurits en van Dijk 's avonds aan zijnen disch. Nadat eerst van Dijk zijn hart had lucht gegeven over al het genoegen, dien dag gesmaakt, hoorden Maurits en van Teylingen uit den mond van den ouden Heer van Vliet de bevestiging van hetgeen hun de kastelein in den Doelen verteld had - en tevens welk eene verslagenheid, en schrik dit in de harten van duizenden te Rotterdam veroorzaakt had. - De treurige uitkomst bewees, dat zij, welke het ergste lot van den grijzen Staatsman gevreesd hadden, niet gedwaald hadden in hunne voorspelling van zijnen dood.
Zooveel invloed had zelfs deze treurige gebeurtenis op de familiën van Lijnslager en van Vliet, dat men te rade werd, om de overkomst van de ouders van Maurits, welke gelijk ook het aanteekenen als Bruid en Bruidegom de volgende week plaats zou gehad hebben, nog eene week verder te verschuiven. Schoon Maurits naar de vereeniging met zijne Maria door den band des huwelijks verlangde, gevoelde hij te duidelijk het wanvoegelijke, om, daar een zoo zware slag het vaderland getroffen had, en zoovele duizenden in treurigheid gedompeld waren, gelijktijdig een vrolijk Bruiloftsfeest te houden, terwijl 'er de Heer van Vliet op gesteld was, dat

{==271==} {>>pagina-aanduiding<<}

de Echtverbindtenis van zijne Maria met evenveel pracht en zwier als die van zijn' zoon Willem, zou gevierd worden.


Veertiende hoofdstuk.

Na verloop dus van ruim twee weken kwam vader Lijnslager met zijne vrouw te Rotterdam, daar nu binnen weinige dagen de ondertrouw van hunnen Maurits met de zoo hartelijk door hem beminde Maria plaats hebben zou. Met blijdschap werden zij door den Heer van Vliet verwelkomd, en met een diep aangedaan gemoed door Maria, die, bij de omhelzing van den ouden Lijnslager en zijne vrouw, zoo klaar gevoelde, in welk eene nieuwe betrekking zij binnen kort tot dit paar zou staan. Van Dijk had middelerwijl volgens het voorstel van van Vliet de familieschilderij vervaardigd, welke in eene fraaije zwarte lijst in het voorvertrek opgehangen, moeder Lijnslager terstond in het oog viel. Zij was verrukt over het weigelijkende der personen, die zij alle kende. De jonge Lijnslager was, bij de komst zijner ouderen, uitermate vrolijk. Te meer daar nu de schikkingen ten aanzien van het uitzet en verdere geldzaken tusschen zijnen vader en die van Maria, eindelijk geheel tot stand gebragt werden, die de Heer van Vliet overtuigden, van de edelmoedigheid van den vader Maurits vooral ten aanzien van het aandeel, dat hij hem in negotie ge-
{==272==} {>>pagina-aanduiding<<}
ven zou: blijkende Maurits tevens uit die onderhandelingen, dat hetgeen hem van Teylingen wegens den wezenlijken rijkdom van van Vliet gezegd had, op gronden steunde, daar hetgeen hij zijne dochter mede ten huwelijk gaf, niet geëvenredigd was aan den grooten zwier, die in kleeding, levenswijze en huisraad bij van Vliet plaats had. Schoon dit niet in het minste op het hart van Maurits ten aanzien van zijne genegenheid voor Maria werkte, oordeelde hij echter den raad hem door van Teylingen gegeven, om zich niet met zijnen toekomenden schoonvader diep in negotiezaken in te wikkelen, te moeten in acht nemen.
Middelerwijl was nu de plegtige dag der Ondertrouw van Maurits en Maria genaderd, en reeds vroegtijdig begaf zich de jonge Lijnslager naar het huis zijner aanstaande Bruid, met een hart geheel doorstroomd van vreugde. Hij vond zoowel haar' vader als den zijnen mede reeds gekleed, maar lang duurde het, eer zijne moeder met Maria voor den dag kwam. Met een gelaat gloeijende van blijdschap, en een hart vol verrukking vloog hij zijne Maria te gemoet, maar tot zijne verwondering ontdekte hij, dat zij geschreid had, daar, niettegenstaande alle pogingen, die zij aangewend had, om dit voor Maurits bedekt te houden, zulks nog maar maar al te zigtbaar was. ‘Hemel! mijn lieve!’ zeide Maurits - ‘wat ziet gij treurig. Wat is u bejegend? Tranen voegen zoo slecht bij Bruidskleederen.’
Maria. Nu ja! Maurits ik heb geschreid.
Vader Lijnslager. Ik hoop toch niet, meisje, dat gij nu berouw gekregen hebt.

{==273==} {>>pagina-aanduiding<<}

Moeder Lijnslager. Neen, vader! maar men kan wel schreijen, al schreit men niet uit berouw. - Ik verzeker u, dat de tranen, die zij geweend heeft, haar hart tot eer verstrekken. Ik heb 'er haar te liever om.
Vader Lijnslager. Ik voor mij zie toch liever eene lagchende dan eene schreijende bruid.
Vader van Vliet. Wat is u toch overgekomen? Maria!
Maria. Och, mijn vader! ik had het zoo gaarne voor u verborgen gehouden, omdat ik u vooral dezen dag niet wilde bedroeven ... maar het is mij mislukt, en ik merk, dat gij en mijn lieve Maurits u ongerust maakt. Dit snoer paarlen, dat ik op mijn' vijftienden verjaardag van mijne nu zalige moeder gekregen heb, heeft mij in de ontroering gebragt, die mij zoo bitter heeft doen schreijen. Ik herinnerde mij, toen ik dit aan moeder Lijnslager overgaf, haar verzoekende, om het vast te strikken, hoe mijne lieve moeder gezegd had, toen zij mij dit ten geschenke gaf: - ‘Dit parelsnoer, lieve Dochter, heb ik het eerst gedragen, toen ik als bruid met uw' vader naar de kerk ging, o ik hoop u dit, als gij eenmaal de bruid wordt met een' braaf man, om den hals te strikken.’ Ik geraakte hierdoor in eene groote aandoening, en, zoo als uwe moeder, Maurits! het parelsnoer had vastgestrikt, brak het snoer en alle de paarlen vielen op den grond... o Dacht ik, daar ik reeds zoo aangedaan was, dat is een ongunstig voorteeken ... en ik kon niet nalaten van tegen uwe moeder te zeggen, dat, hoe bedroefd ik was, dat niet mijne eigen moeder mij als bruid had

{==274==} {>>pagina-aanduiding<<}

mogen aankleeden, en mij dit snoer paarlen om den hals strikken, ik nu geene reden had, om mij daarover zoo te bedroeven, als het voorteeken van dit gebroken paarlsnoer bevestigd werd, en 'er een ongelukkig huwelijk op volgde. Terwijl wij de paarlen weder opzochten, en samenvoegden, raakte ik met uwe moeder over haar aan het spreken, en over den schat, dien ik in haar verloren heb, en ik bid u, hoe kón ik dit zonder bitter te schreijen?
Vader Lijnslager. Dat een kind zijne ouders tot in het graf zelfs lief heeft, aanstaande dochter, vind ik heel braaf en is een teeken van een' vromen en deugdzamen aard. Ik kan ook klaar begrijpen, dat mijne Geertruid dit zeer goedkeurt ... maar ik hoop toch niet, dat gij u over het breken van dat parelsnoer ongerust maakt, want die zich aan zulke voorteekens stoort, lijdt een ellendig leven.
Maria. 't Is toch zeer toevallig, vader Lijnslager, dat juist dit snoer breekt op den dag, dat ik de bruid zal worden.
Vader Lijnslager. Daar u, op dit oogenblik, juist het gezegde van uwe moeder, bij gelegenheid, dat zij u dezen snoer vereerde, inviel, dat zoo natuurlijk uw hart in beweging bragt, en dat, zoo als men zegt, u den krop vol deed schieten, terwijl gij toch uwe droefheid wilde inhouden, veroorzaakte dit natuurlijk eene genoegzame zwelling in uwen hals, om het misschien reeds sedert lang niet sterke snoer te doen stukken springen.
Vader van Vliet. Waarlijk, mijn kind, vriend Lijnslager spreekt 'er wel over. Kom, moed gegrepen en u niet gestoord aan een voorteeken, dat

{==275==} {>>pagina-aanduiding<<}

zich zoo ligt laat uitleggen. Ik zie uw' broeder en zuster komen met den schilder van Dijk; laat toch aan hun niets blijken van uwe aandoeningen, men mogt denken, dat 'er heel wat anders gebeurd was. -
Te kort was de jonge van Vliet met zijne vrouw en van Dijk nog in huis geweest, om bijzonder aandacht op de ontroering van Maria te hebben, of reeds kwam de Predikant Opmeer met een' Ouderling, om, naar gebruik van dien tijd, Maurits en Maria in ondertrouw op te nemen. Natuurlijk werden bij Maria de aandoeningen op nieuw opgewekt, en dus baarde het eenigzins bedrukt gelaat geene bijzondere opmerking, dan, nadat Maurits met den hartelijken kus der zegepralende liefde haar gelukgewenscht had, en elk haar die gelukwensching met een' kus bezegeld, alleen bij den schilder van Dijk, die haar de laatste gelukwenschte - welke zeide, toen hij haar ter degen bezag: ‘Foei, 't Is of gij den gebeelen dag geschreid hebt. Gij zoudt zoo doende mij wel afschrikken, om immer Bruidegom te worden, als dat eene zoo treurige zaak is. Maar die traantjes zullen wel opdroogen ... althans hoop ik, dat zij overmorgen, als ik, om mijne belofte te vervullen, uw portrait beginnen zal, zoo zullen zijn.’ Toen greep hij de hand van Maurits en met eenen zeer hartelijk gemeenden handdruk stortte hij over hem zijnen zegenwensch uit.
Algemeen heerschten vreugde en genoegen onder de tegenwoordig zijnde personen, en bovenal vloeide het hart van moeder Lijnslager van blijdschap over. Zij kon voor den Predikant, met welken zij in gesprek raakte, eenigen tijd na het voltrekken van de

{==276==} {>>pagina-aanduiding<<}

ondertrouw, hare gemoedsaandoeningen niet bedekken. Met het warmst gevoel van opregten Godsdienst zeide zij: ‘o mijn Heer! God heeft mijn gebed gehoord, dat ik honderde malen uit mijne binnenkamer tot hem heb opgezonden, dat Hij toch mij de genade wilde bewijzen, dat ik mijnen eenigen zoon, voor mijnen dood, aan eene brave vrouw verbonden zag. o Ik hoop, dat Hij mijne verdere gebeden over hun geluk verhooren zal. Althans Hij weet, met welk eene hartelijkheid ik het gebed, dat gij, na de voltrekking van de ondertrouw, voor het geluk van die twee brave jonge menschen deedt, heb nagebeden. En immers God verhoort het gebed der opregten. Ik hoop toch, dat Maurits vrouw ook eene godsdienstige vrouw zijn zal, want die bouwt het huis van haren man.’ Hierop gaf haar de predikant te verstaan, dat zij, wat de Godsdienstigheid van Maria betrof, gerust kon zijn, want dat zij eene leerling van hem geweest was, en niet, zoo als te veel het geval van jonge menschen is, de oefeningen in den Godsdienst beschouwde, als eene bijkomende zaak, maar als iets, waarvan haar geluk in tijd en eeuwigheid zou afhangen. ‘Dat is mij een ongemeen en onuitsprekelijk genoegen’ antwoordde moeder Lijnslager - ‘want de mannen, althans het is het geval van den mijnen, en het zal dat van mijn' lieven Maurits ook worden, denk ik, hebben het zoo drok met de bezorging van hun kantoor en andere zaken, dat 'er juist van den huisselijken Godsdienst niet veel in komt, zoo zij 'er niet door de vrouw toe worden opgewekt. - Ik weet wel, dat het bid zonder

{==277==} {>>pagina-aanduiding<<}

ophouden in een' redelijken zin verstaan moet worden, en dat wel te doen en vlijtig de zaken van zijn huis waar te nemen, een gedurig gebed is, dat God aangenaam is, maar als de mannen door Godsdienstige vrouwen niet van tijd tot tijd tot het goede vermaand worden, dan komt 'er zoo ras eene groote verwildering in, en een mensch raakt dan zoo ligt genegen, om te denken, dat alles zoo behoort, en bij zijne eigen wijsheid zoo toekomt.’ ‘Het zou mij,’ gaf hierop de predikant te verstaan, ‘zeer verwonderen, zoo gij u ook in dat opzigt over uwe toekomende dochter niet verheugde. Ik houd haar althans voor een kleinood, althans, ik acht, dat, hoe schoon zij is naar het ligchaam, hare ziel nog oneindig schooner is.’ ‘Ik geloof,’ zeide vader Lijnslager, tegen den ouden van Vliet met een' vrolijken lach, ‘dat mijne vrouw met Domine over het Dordsche Synode spreekt: want die is meer voor die liefhebberijtjes van Klassen en Synoden, dan ik; maar het zou mij verwonderen, als zij 'er dien Heer over aan den gang kon houden, als straks het eten wordt opgedragen.’ De dag werd voorts in een zedig genoegen doorgebragt, en de snakerijen van van Dijk, en vrolijke invallen van den ouden Lijnslager namen vooral onder den maaltijd het stroeve en statige weg, dat anders dikwerf bij zoodanige partijen plaats vindt. Maria geraakte ook langzamerhand in eene vrolijke luim, waarin Maurits haar op eene kunstige wijze wist te brengen, door hare aandacht langzamerhand af te leiden van de treurige voorwerpen, eerst die bepalende tot ernstige - toen op onverschillige, en eindelijk op zul-
{==278==} {>>pagina-aanduiding<<}
ke, die hare ziel met streelende gedachten op de toekomst vervulden. Ook deed zij van hare zijde haar best, om hare droefgeestigheid te matigen, daar zij, in het bijzijn van haren Maurits besefte, welk een gelukkig lot haar te beurt viel boven zoovele andere meisjes, en zij bewust was, van niet alleen een' braven jongeling tot man te krijgen, maar den man van hare keuze, en, van wien zij zich overtuigd hield, dat geene andere oorzaak, dan die van hartelijke en en opregte liefde hem had doen besluiten, om naar hare hand te staan.
Den volgenden dag waren de donkere wolken, die haren geest beneveld hadden, volkomen verdwenen, en zij was de opgeruimdheid zelve, toen van Dijk, na het ontbijt, haar verzocht, om te gaan zitten, ten einde hij een' aanvang maken zou met haar portrait. ‘Gij behoeft u,’ zeide hij, onder anderen, ‘niet zoo onbewegelijk stil te houden, als of gij een marmeren standbeeld waart; ik ben voornemens, om eene kopij te maken van de levendige bruid van mijnen vriend Maurits Lijnslager - en het zou uwe schuld zijn, als gij, stijf en gedwongen zittende, maakte, dat ik hem eene pop in plaats van een meisje leverde. - Ik heb wat om u te lijden gehad, toen ik met uw' Maurits in het Florentijnsche omsukkelde. Hij was mij een aangenaam ên lief reisgenoot, maar hij zou het nog beter geweest zijn, indien...’
Maria. (Met beschroomdheid sprekende). Indien...
Van Dijk. (Al voortschilderende.) Gij moogt wel spreken, en behoeft uw mondje in geene zoo essen plooi te zetten, als of gij een nonnetje zijt.

{==279==} {>>pagina-aanduiding<<}

Maria. Wanneer zou Maurits een aangenamer reisgenoot voor u geweest zijn?
Van Dijk. Indien hij wat minder op u verliefd geweest was. Menschen, die zoo door en door verliefd zijn, zou ik als een paar tortelduiven in eene kooi opsluiten, en zij behoorden met hun gekir anderen niet lastig te vallen... Houd nu uw' mond eens, zoo als hij nu staat... En waarlijk, als ik nu alles wel inzie - en zelfs op dit oogenblik moet ik den goeden jongen volkomen gelijk geven.
Maria. o Van Dijk! ...
Van Dijk. Had ik u niet verzocht, om nu uw' mond een' oogenblik in die plooi te houden... Hij is tamelijk wel naar mijn' zin uitgevallen. Ik heb het zoo weten te maken, dat de aanschouwer in twijfel staat, of gij uw' Bruidegom wilt toespreken, of hem een kusje geven.
Maria. Van Dijk; gij moet geen paskwil van mijn portrait maken.
Van Dijk. Als ik de waarheid schilder, is dat onmogelijk.
Maria. Foei! Schildert gij dan ooit iets anders dan de waarheid?
Van Dijk. Een poëet, die altijd de waarheid zegt in zijne gedichten, valt zeker in de ongenade van zijn' vorst, en een portraitschilder, die niet anders dan de waarheid schildert, nog zekerder, en dat slimmer is, in de ongenade der vrouwen.
Maria. Gij wordt wat scherp, van Dijk!
Van Dijk. Ja, 't is wel een waarachtig zeggen, dat de waarheid haat baart. Want denkt gij, Bruid, dat het mij betamen zou, als ik bij voorbeeld eene

{==280==} {>>pagina-aanduiding<<}

Dame, die op haar' vijftigste jaar voor de eerste maal van haar leven de Bruid wordt, en dan van mij, voor haar' lieven Echtgenoot, een afbeeldsel van haar waardige persoon begeert, die hij waarschijnlijk alleen om hare schatten begeerd heeft, voorstelde met geelachtig vel, en het rood op de kaken verdeeld, als de eilanden in den archipel; als ik den ingevallen mond natuurlijk afbeeldende, duidelijk liet verraden, dat het origineel slechts een half garnituur tanden meer overig had, als ik hier en daar wat grijze haren door hare graauwende lokken schilderde, - als ik aan haar schrale armpjes handjes zette, die ik bijna tot een model zou kunnen nemen van den dood. - Neen! Bruid, dat gaat niet.
Maria. Maar bij mannen zult gij misschien altijd waarheid, zuivere waarheid schilderen, die hebben niet noodig, dat zij geflatteerd worden.
Van Dijk. Ik heb het daarmede somtijds ook bedroefd kwaad. Als ik bij voorbeeld een' Hooggeleerden Prelaat, die misschien hoop heeft, op eene Bisschops plaats, zoo niet op een' Kardinaals hoed, moet afbeelden, en ik de domheid op zijn gelaat ten troon zie zitten, terwijl somtijds uit zijne oogen driften stralen, die geheel aan geen' prelaat betamen, en zijn neus en kaken volkomen aan een' Silenus, den ootmoedigen dienaar van Bacchus, zouden passen, wat moet dan mijn penseel niet liegen, om zulke domme trekken verstandig, zulke oogen eerbaar, en zulk een gelaat een bevallig toonbeeld van matigheid, en ingetogenheid te maken...
Maria. Maar wat kan men dan op uwe afbeeldingen aan?

{==281==} {>>pagina-aanduiding<<}

Van Dijk. Gij moet niet denken, dat zij alle zoo zijn, het een nadert de waarheid wat meerder, dan het ander - maar ik zegen mij zelven dit oogenblik, dat ik niet anders te doen heb, dan na te volgen, en wel hoe slaafscher hoe beter.
Terwijl hij nog sprak, kwam Maurits binnen, en zonder zich aan van Dijk, of deszelfs arbeid te storen, omhelsde hij zijne bruid, die hem geenszins den minzamen kus onbetaald liet... ‘Nu’ zeide van Dijk, ‘gij zijt net van pas gekomen mijn vriend. Nu heb ik den mond van uwe bruid juist kunnen treffen, zoo als ik het begeerde. - Nu lieve vriend, nu zal niemand twijfelen, of zij spreken, of kussen wil.’
Lijnslager ging toen het werk van van Dijk bezigtigen, en stond versteld, over de gelijkenis, die het beeld reeds in de doodverwe had. ‘Ik geloof, niet,’ zeide toen van Dijk ‘dat ik het zal opschilderen.’ Natuurlijk vroeg Maurits. ‘Waarom? welke gril is dat!’ ‘Denkt gij,’ antwoordde van Dijk, ‘dat ik 'er mede wil staan, als Pygmalion, dat ik op mijn eigen werk versieven wil?’ ‘o!’ hernam Maurits, ‘daar zullen wij u wel voor bewaren, daar het stuk, voltooid zijnde, als gij naar Londen vertrekt, door ons naar Amsterdam zal worden genomen, en tot een sprekend aandenken van uwe vriendschap worden opgehangen.’ ‘Ik zal dan mijn best doen,’ vervolgde van Dijk ‘en beproeven, of ik 'er beter afkom dan Pygmalion.’ Binnen twee dagen voltooide van Dijk, die behalve zijn uitmuntende bekwaamheden, eene tooverende vlugheid bezat, het

{==282==} {>>pagina-aanduiding<<}

heerlijk afbeeldsel der bruid van zijnen vriend - en verwekte daardoor de verwondering van alle de aanwezigen, bij gelegenheid van een partijtje, aan het huis van den Heer van Vliet, op een der geboden, toen hij hen verzocht op de kamer, die hem de Heer van Vliet, staande zijn verblijf, had ingeruimd tot eene schilderkamer. Tot opwekking der nieuwsgierigheid hing 'er nog een stuk, buiten 't portrait van Maria, waarvoor hij een gordijn had geschoven. Toen men zich eindelijk verzadigd had met de beschouwing van het portrait van Maria, en eer iemand, hem nog vroeg, welk schilderstuk achter dat gordijn, verborgen was, greep hij de bruid bij de eene hand, en met de andere het gordijn weghalende, zeide hij. ‘Zeg mij bruidje, kent gij dit beeld wel.’ ‘Hemel! van Dijk!’ was haar antwoord, ‘'t Is mijn Maurits!’ en zoo gij dit nu als een geschikt pendant, hernam hij, daar ik het op een' regtschen dag geschilderd heb, vlak tegen het uwe over wilt hangen, dan is het u geschonken! ... Zie vader Lijnslager! zie moeder Lijnslager!’ Deze vrouw, stond verzet, en schrikte bijna op het onverwacht gezigt, daar het was, of Maurits voor haar stond. Zij kuste in hare verrukking de handen van van Dijk - en Maurits, die 'er geheel niet voor gezeten had, stond verdomd van verwondering. - Maar van Dijk sluisterde hem in: ‘Is het u vergeten, dat ik u eens levensgrootte te Florence geschilderd heb? - daarvan heb ik eene schets gehouden - en een vriend, die zoo diep in het hart geprent staat, kan men zich, als men waarlijk schilder is, alle oogenblikken voor den geest stellen.’ - Ook van

{==283==} {>>pagina-aanduiding<<}

Teylingen, die met Dorothea speelnoot was, gelijk van Dijk met Julie Villeneuve, stond verrukt bij deze afbeelding, en bood in stilte aan van Dijk eane aanzienlijke somme, om hem eene kopij te bezorgen van de afbeelding van Lijnslager. ‘Immers,’ zeide hij, ‘wiens beeldtenis zou mij aangenamer zijn, dan dat van den man, dien ik, naast God beschouw, als den redder van mijn leven.’ Van Dijk liet zich hiertoe ligt bewegen.
Aangenaam en ongestoord liepen nu zachtjes aan de Bruidsdagen ten einde; terwijl alle gewoonten dier tijden werden in acht genomen. Aan alle de kennissen en vrienden en vriendinnen van de Bruid, en Bruidegom, werden sierlijk opgeschikte mandjes met allerhande soorten van suikergebak ten geschenke gezonden, en alle de toebereidsels gemaakt, die tot het plegtig vieren van een Huwelijk toen in het gebruik waren bij welgestelde Hollandsche familien. Twee jongelieden werden 'er ook opgezocht, zijnde de een Guillaume Villeneuve, en de ander eene dochter van eene nicht der Bruid, van gelijke jaren als Guillaume, om tot strooijonker en strooivrijster, bij de aanstaande plegtigheid te dienen, want in die dagen, waren de oude vaderlijke zeden nog niet verbasterd, en dus werd 'er nimmer door echte Hollanders eene bruiloft gevierd, het zij bij grooten of geringen, of men deed hulde aan de voorvaderlijke gebruiken. De avond voor de Bruiloft werd aan het huis van van Vliet door jonge lieden doorgebragt met het knoopen van palm en allerlei bloemen, die men had kunnen bijeenzamelen. Alle huissieraden, en voornamelijk de bruilofts tafel werd rijk met slingers van palm

{==284==} {>>pagina-aanduiding<<}

en geurig gebloemte bedekt, terwijl men ook het sierlijk bruidskleed uitspreidde, rijkelijk van palm en loovers, in de gedaante van harten en pijlen, voorzien, al naar dat de geestige invallen van de speelgenooten verkozen, terwijl van Dijk aan alles een' smaak en orde bijzette, die een buitengewoon schoon voorkomen aan het geheel gaf. Ook werd de strooimand zeer fraai opgesierd, en rijkelijk van gebloemte en suikerwerk voorzien, en aan Guillaume en Annaatje, door Doortje eene les gegeven, hoe zich op morgen te gedragen. Van Dijk zelf maakte met Doortje Hoogstraten het ruikertje, dat Maria voor de borst zou hebben, en Doortje vroeg, noe door de verschikking van een enkel bloempje, en het versteken van twee kleine takjes, het ruikertje nu oneindig fraaijer was dan te voren, terwijl het ondertusschen uit dezelfde bloemen en bladen bestond, en bijzonder aan van Dijk, of hij, die zulk een groot schilder was, haar daarvan reden zou kunnen geven. ‘Veel,’ zeide van Dijk, ‘zeer veel zou ik u daarover kunnen zeggen, maar 'er is iets in de wereld, dat men Smaak noemt. Die het geluk heeft dien te bezitten, kan aan alles, wat hij ter hand neemt, iets bekoorlijks, iets bevalligs bijzetten, daar bij alles, op zijn gevoel af, wat niet met elkander overeenstemt, van elkander gescheiden houdt, en het voornaamste, zoo als dit roosje, zoo weet te doen voor uitkomen, dat het eerst aller oogen en harten trekt. In alles, wat door de natuur is voortgebragt heerscht die smaak, zoo bij voorbeeld, hoe bekoorlijk de oogen en kooutjes zijn van een jong meisje, steekt het bevallig

{==285==} {>>pagina-aanduiding<<}

mondje met smaak vooruit, en noodigt door het licht, waarin het geplaatst is, met eene onweêrstaanbare neiging tot kussen.’ Zoo sprekende gaf hij Doortje reeds een' kus vlak voor het lieve mondje, dat, daar zij aandachtig naar van Dijk luisterde, een weinig geopend, de schoonste tandjes vertoonde. Een vriendelijk geschil rees hierover tusschen van Dijk, en van Teylingen, dat echter door Maurits en zijne bruid, die zich anders meest met elkander onderhielden, gemakkelijk werd bijgelegd. Met vrolijke gezangen, raadseltjes en pandspellen sleet men het overige van den avond, en men ging wat vroeg uit een, omdat men zich met grond voorspelde, dat het bij het vieren van de Bruiloft geen vroeg scheiden zijn zou. - Met eene ongemeene teederheid verliet nu ook Maurits zijne Maria, daar zij beide verrukt den volgenden dag te gemoet zagen, welke hunne wenschen geheel bekroonen zou. Beiden gevoelden zij, dat het tijd werd, dat de twijfelachtige slaat van Bruidegom en Bruid eindigde en die banden, waaraan zij door eene pligtmatige onthouding en beperking der jeugdige neiging zich, om elkanders geluk, door ware liefde streng verbonden achtten, verbroken werden.
Weinig tijd sloot maar de slaap de oogen van Maria. - Vroegtijdig verliet zij reeds het bed, en, vol van aandoening, overdacht zij den grooten - den beslissenden stap, dien zij dezen dag zou doen; en schoon niet het kleinste wolkje van berouw het vooruitzigt van haren geest benevelde, beseste zij de groote verandering van stand en betrekkingen, die 'er, eer deze dag ten einde was, omtrent haar plaats

{==286==} {>>pagina-aanduiding<<}

zou vinden. Eene zekere weemoedigheid vervulde haar hart; zij vouwde hare handen met diepen eerbied zamen, en hare edele ziel, zoo rein als een sterveling om kan dragen, verhief zich tot de eeuwige Oorzaak van haar bestaan. Haar gebed bekleedde zij niet met woorden, maar hare gedachten, den Alwetende bekend, waren een welgevallig morgenoffer aan den Schepper van het Heelal. - Dankbaarheid voor al het goede, dat zij in dit huis, van een kind af, door haren Vader en hare nu zalige Moeder genoten had, voor duizende grootere en kleinere genoegens, alle, onder het hoog bestuur der Godheid, haar geschonken, deed hare ziel gloeijen, en zelf die dankbaarheid, een zoo overtuigend befef van het gevoel der zegeningen, die zij genoten had, in hare ziel eene hoop ontstaan op de voortduring van Gods zegeningen; ja, hare hoop groeide aan tot een bemoedigend vertrouwen. - Nooit, nooit had zij met een vuriger gebed God gesmeekt... Allengskens veranderden hare gedachten in woorden, toen zij ook voor het geluk van haren Bruidegom bad. ‘God!’ zeide zij, zuchtende, maar met eene even verstaanbare stem: ‘goede God, die alleen de opregtheid en grootheid kent der liefde, welke ik den jongeling toedraag, die heden mijn man worden zal, o stort over hem den rijkdom uwer zegeningen uit ... maak hem, die zoo edel, zoo deugdzaam is, gelukkig ... mogt hij dat zijn door mijne liefde, in die mate, als hij zich voorstelt... Geef mij moed en krachten, opdat ik voldoen kan aan de hoogste begeerte van mijn hart - het geluk van den man, dien ik lief heb, dien ik meer lief heb dan mij zelve...’ Zoo

{==287==} {>>pagina-aanduiding<<}

bad zij, en hare stem verhief zich meer en meer, zoo dat zij de komst van hare toekomende schoonmoeder, welker slaapvertrek beneden het hare was, en die eenige beweging hoorende, ongerust was geworden, of misschien aan hare toekomende dochter iets kwaads was overgekomen, en zachtelijk de deur had open gedaan, niet bemerkt had. Verrukt bespeurde Moeder Lijnslager deze godvruchtigheid van Maria.
Eindelijk hoorde Maria eenig geritsel, en meteen Moeder Lijnslager ontdekkende, was zij met zichzelve niet weinig verlegen. Een hoog blos als dat van schaamte bedekte haar geheel, schoon zij in het edelste bedrijf van den sterveling, dat waarbij zich zijne ziel tot de Oorzaak van zijn aanzijn verheft, bezig was; ‘Hemel! Moeder Lijnslager, hoe, komt gij zoo vroeg op mijne kamer’ zeide zij half verschrikt opstaande.
Moeder Lijnslager. Ik dacht, Maria, dat u iets kwaads bejegend was ... maar mijne lieve toekomende dochter! ... welke eene vreugde hebt gij mij veroorzaakt ... o ik vond u in den morgenstond van den dag, waarop gij aan mijnen dierbaren Maurits zult verbonden worden, in een plegrig gebed; Gods zegen smeekende over hem, dien ik eens onder dit hart gedragen, aan deze borgt gezoogd heb, dien ik, onder Gods genade, tot een' braven jongeling heb opgevoed ... o mijne dierbare dochter! welk een geluk valt mijn' Maurits in u ten deel - en hoe gelukkig is eene moeder, als zij haar' eenigen zoon regt gelukkig ziet.. Lieve dochter! want zoo wil ik u noemen, daar 'er nog maar weinige uren verloopen zullen, of gij zult voor den predikstoel als zoodanig

{==288==} {>>pagina-aanduiding<<}

verbonden worden, lieve dochter! Zijt daar niet neerslagtig, of te zeer aangedaan bij die plegtigheid. Vertrouw, als gij daar voor den Leeraar staat, op denzelfden God, dien gij met zooveel opregtheid en hartelijkheid hebt aangeroepen: o mijn kind; welk eene zoete hoop op een gelukkig huwelijk hebt gij in mijn hart opgewekt - Maria! want zulk een huwelijk zal gezegend zijn, of Gods zegen is niet meer op aarde. -
In hare slaapkamer teruggekomen, vroeg haar Vader Lijnslager, of de Bruid iets wezenlijk deerde; en nu gaf zij hem hartelijk een verslag van hetgeen zij gezien en gehoord had. ‘Dat is eene dochter, die u lijkt,’ zeide hij, ‘zij zou ook wel eene dweepster kunnen worden, als Maurits het haar niet belet, zoo als ik u tot nog toe gedaan heb. Nu het is beter, dat eene vrouw wat te veel, dan te weinig godsdienst heeft. - Ik zal zien, dat ik nog een uurtje inslaap, want heden avond zal het later worden, dan wij gewoon zijn.’ Moeder Lijnslager was te diep ontroerd door de zoo aangename als treffende ontmoeting van hare beminnelijke schoondochter, dan dat zij zich weder aan den slaap kon overgeven; maar bragt den tijd door in zeer ernstige en dankbare overdenkingen, totdat het geheele huishouden in beweging raakte.
Nu kwamen ook al spoedig Dorothea en Julie, om de bekoorlijke bruid aan te kleeden, waarbij hare schoonzuster van Vliet zich voegde. Uitstekend wel vielen alle de kleederen, en schoon zij meer of min de wezenlijke fraaije evenredigheden van het voortreffelijk ligchaam van Maria verbraken, ontleen-
{==289==} {>>pagina-aanduiding<<}
den zij van de schoone gestalte en bevallige houding eenen zwier en luister, die de welstandigheid derzelve bevorderde. Behalve den uitmuntend fijnen kanten kraag, viel bij uitstekendheid het borststuk in het oog, dat van juweelen en edele gesteenten schitterde, het geschenk van vader Lijnslager; zijnde die juweelen door Signore di Braga aan hem bezorgd, en zoo fraai gezet en met zooveel verstand aangebragt, dat zij behaagden, zonder echter eene al te weidsche pracht te vertoonen. Haar bovenkleed was van rooskleurige zijde, en haar bouwen van eene zachte groene kleur. Nu ging zij, door hare speelgenootjes geleid, naar het grootst vertrek van het huis, waar het opgeschikte bruidskleed hing, en een fraai met groen omslingerde stoel, met eenige andere ter wederzijde, geplaatst was, Moeder Lijnslager, en hare zuster van Vliet plaatsten zich elk aan eene zijde van Maria, en nu ging een der dienstboden, bij de buren aan de beide de zijden van het huis, vragen, of zij lust hadden, om de bruid in hare staatsie te zien. Niet lang lieten zich die vrouwen noodigen, en, daar zij, naar het toenmalig gebruik, zeker die noodiging verwacht hebbende, zich reeds bij tijds opgekleed hadden, verschenen zij al spoedig in de zaal, waar de Bruid te prijken zat. Alle bewonderden zij de uitnemende fraaiheid der kleederen, en zoo schoon was Maria, dat zelfs hare schoonheid door de vrouwen niet over het hoofd gezien werd door den keurigen tooi, waarmede zij uitgedost was. Ondertusschen boden Doortje en Julie de versnaperingen van -suikergoed en banketwerk aan de geburen aan. De strooijonker en de strooister verschenen ook wel

{==290==} {>>pagina-aanduiding<<}

ras, en nu ook de Bruidegom, die door den eindelijk aangebroken geluksdag bijna bedwelmd was van vreugde. Hij kwam de zaal in, vergezeld door de vaders van Vliet en Lijnslager, alsmede van Teylingen en zijnen anderen speelgenoot, en had een klein sierlijk kroontje, met paarlen en diamanten rijkelijk versierd, in zijne hand. Met al de levendigheid der verrukking bij het beschouwen van het aangenaam licht, waarin zijne bruid geplaatst was, schoot hij naar haar toe, en, na haar hartelijk gekust te hebben, zette hij dat kroontje op haar hoofd. Niet traag waren 'er de speelnontjes Doortje en Julie bij, welke eerste soortgelijk een geschenk, schoon minder kostbaar, verwacht had, om op eene bevallige wijze dit blinkend sieraad op het hoofd der Bruid vast te hechten. Nieuwe bewondering rees op onder de vrouwen, en niet zonder eenige jaloezij zag de jonge vrouw van Vliet, hoe het kroontje van Maria in schoonheid en kostbaarheid verre dat overtrof, hetwelk zij van haren Bruidegom ontvangen had. Altijd had zij het huwelijk van Maria beschouwd, als minder aanzienlijk dan het hare, doch de juweelen zoo van het borststuk, als de kostbaarheid van het kroontje en bovenal van eenen steen in hetzelve, die haar zeer in de oogen schitterde, deden haar besluiten, dat Lijnslagers ouders, schoon eenvoudig in kleeding, lieden van aanzienlijk vermogen waren. Zij kon hare oogen niet afhouden van dit juweel, en Maurits bemerkte al spoedig, dat het hare bijzondere aandacht trok.
‘Zuster van Vliet,’ zeide hij, ‘want ik zal u nu maar zoo noemen, een uurtje vroeger of

{==291==} {>>pagina-aanduiding<<}

een uurtje later maakt hier geen verschil, ik zie, dat een steen in het bruidskroontje uwe aandacht tot zich trekt, en ik geloof, dat hij het verdient. Ondertusschen kost hij mij geen penning. Ik heb hem tot een geschenk gekregen van den Heer di Braga, dien Portugeeschen juwelier, van welken ik u wel meer gesproken, en ik de overige juweelen gekocht heb. Ik heb voor hem een verschil uit den weg geruimd, dat over zekeren koop tusschen hem en een' Amsterdamsch' juwelier gerezen was, en, daar hem vrij wat gelegen was aan deze zaak, en zij volkomen tot zijn genoegen beslist is geraakt, heeft hij mij de overige juweelen toezendende, 'er dien uitmuntenden steen tot een geschenk bijgevoegd, om daarvan dat gebruik te maken, hetwelk mij het aangenaamst en meest gepast scheen ... en nu blinkt hij op den zoolang van mij afgebeden dag in het Bruidskroontje van mijne Maria.’ Nu beschouwde Maria ook met aandacht de fraaije kleeding van haren Bruidegom, daar het zuiver wit en de fijnheid van zijn linnengoed, en de keurigheid van het laken haar in het oog viel; en in haar hart wenschte zij zichzelve geluk met aan een' zoo schoonen en frisschen jongeling de hand als vrouw te zullen toereiken.
Alle wolken van zorgen schenen nu wel verdwenen, maar toch op het oogenblik, dat de speelgenooten zeiden, dat het tijd was, om naar de kerk te gaan, waar de trouwplegtigheid zou voltrokken worden, begon het hart van Maria op eene hevige wijze te Gaan. Ook beefde de hand van Lijnslager van ontroering, toen hij de hare aangreep, en min-
{==292==} {>>pagina-aanduiding<<}
zaam drukte met verzoek, om op te rijgen. Hij kon niet nalaten haar nog eens voor het laatst als Bruid te kussen, en beider pogen elkander ontmoetende lazen zij daardoor de gemengde aandoeningen van beider harten.
Nu stapten de strooijonker en het strooivrijstertje vooruit en Lijnslager volgde met zijne bekoorlijke Maria. Op den drempel en de stoep traden zij al over de Maagdepalm en bloemen, die reeds bij het aanbreken van den dag aldaar rijkelijk gestrooid waren. De strooijonker en strooister waren beide netjes in het wit gekleed met roode strikken; nu de stoep afgetreden zijnde, draaiden zij zich om, en bestrooiden uit de keurlijk versierde strooimand, verscheiden huizen ver de straat met palm bloempjes loovertjes, en daaronder suikergoed. Eene aanzienlijke menigte was op straat vergaderd, om de staatsie te beschouwen. Zedig sloeg de ontroerde Maria de oogen neder; maar Maurits kon niet nalaten zijne wakkere oogen nu naar deze dan naar gene zijde te wenden. - Sommige der aanschouwers waren stom van verwondering; andere mompelden over de fraaiheid der kleeding; die over de schoonheid van de Bruid, en anderen over de kloeke gestalte van den Bruidegom; ‘Ja,’ zeî 'er eindelijk eene oude vrouw, die met hare armen over elkander naast eene buurvrouw stond, zoo hard op, dat Maurits en Maria het duidelijk verstonden. ‘Ja, of ik het zeg en of ik het zwijg, ik heb in geen dartig jaar zulk een lief paartje gezien.’ - Maurits kon niet nalaten Maria op dien lof opmerkzaam te maken ... en de Bruid beantwoordde zijne aanmerking met een zedig grimlachje. -

{==293==} {>>pagina-aanduiding<<}

Nu waren zij de kerk genaderd, en na eenige weinige oogenblikken toevens, kwam de koster berigten, dat het tijd was. - In de kerk verschenen las de Leeraar het gewoon formulier. Diep getroffen was Maria; evenwel zij bragt haar' geest zooveel mogelijk in die kalmte, dat zij den zin der woorden duidelijk genoeg verstond, en op het oogenblik, dat de Leeraar de gewigtige woorden uitte: ‘Geeft elkander de regterhand’ besefte zij, schoon ontroerd, het geheel gewigt van de plegtigheid; en aan de hand van Maurits, die de hare met een gevoel van liefde en teedere verrukking drukte, bespeurde zij, dat hetzelfde besef bij hem plaats had. Toen de Leeraar na het formulier eenen regt ernstigen en vaderlijken zegen over het voltrokken huwelijk uitsprak, rezen de tranen in de oogen der Bruid, en bij het gebed, dat de plegtigheid eindigde, rolden zij langs hare kaken. - Nog eenige oogenblikken vertoefden zij in de woning van den koster, waar ook de hartelijke gelukwenschingen van de familie en speelgenooten plaats hadden. Maria herstelde zich zooveel mogelijk, daar zij op het opgeruimd gelaat van haren Maurits de verrukkingen van zijn dankbaar hart las ... en hij haar kussende zeide: ‘Nu zijt gij toch mijne vrouw...’ Zij keerden uit de kerk in dezelfde schikking terug, als zij daarheen vertrokken waren, alleen met dit onderscheid, dat, ten blijke van het voltrokken huwelijk de Bruidegom nu aan de regterhand der Bruid ging. De strooijer en strooister waren ondertusschen vooruitgesneld en kwamen op eenen kleinen afstand van de woning van van Vliet de staatsie weder tegen; en herhaalden uit de op nieuw gevulde strooi-
{==294==} {>>pagina-aanduiding<<}
mand de vriendelijke begroeting, die bij het uitstrooijen had plaats gehad, en strooiden nu den Bruidegom en Bruid in huis; Doortje had het strooistertje ingefluisterd, dat zij het overschot van de bloemen en loovers, als zij op de stoep gekomen waren, den Bruidegom eensklaps en onverwacht over het hoofd moest ledig storten. Dit gebeurde, en Maurits bedankte het lieve meisje vriendelijk voor dien zegen van kruiden en bloemen, dien hij den zegen der Lente noemde, welken zij over zijn hoofd had uitgestort. Nu hervatten zich de gelukwenschingen, en, met de dankbaarheid van eene waarlijk vrome vrouw, zeide moeder Lijnslager, eerst hare nieuwe Dochter en daarna haren Maurits kussende, van elk eene hand vasthoudende: ‘God geve u zooveel zegen, zooveel genoegen in uw nu gesloten huwelijk te, ondervinden, als uwen vader en mij in ons huwelijk is te beurt gevallen, God geve, dat gij, na, zoovele jaren in den echt te zijn verbonden geweest, als wij, nog met eene zoo opregte liefde elkander genegen zijt - en dat niet alleen uw tijdelijk maar ook bovenal uw eeuwig geluk, het geluk van uwe kostelijke zielen door dit huwelijk bevorderd worde!’ - ‘Amen,’ zeide vader Lijnslager ‘zeg ik op het preekje van mijne vrouw’ - en meteen omhelsde hij Maria, en daarna wenschte hij ook zijne vrouw hartelijk met eenen kus geluk over het voltrokken huwelijk, zeggende: ‘Kom! oudje! laten wij nu ook eens aanmonden. Is het eerste groen over, wij hebben elkander toch even hartelijk lief, als toen wij begonnen, en eene Hollandsche vrouw van jaren,

{==295==} {>>pagina-aanduiding<<}

die zich zindelijk en netjes en niet opzigtig heeft opgekleed, heeft veel van een goed gekalefaterd schip, dat somtijds een nieuw nagel voorbijzeilt.’ - Zachtkens kwamen nu de overig genoode Bruilofts-gasten aan, daar zich het jonge paar in de zaal voor het Bruilostskleed had nedergezet, Moeder Lijnslager aan de eene en zuster van Vliet aan de andere zijde -verder Dorothea Hoogstraten en Julie Villeneuve - terwijl van Teylingen en van Dijk het druk genoegd hadden, om de genoode gasten in te leiden, nemende na afgelegde pligtplegingen de vrouwen aan wederzijden plaats, terwijl zich de mannen bij vader van Vliet en Lijnslager vervoegden. Toen nu alle gasten binnen waren, en men den sierlijken en blinkenden kring lang genoeg bekeken had, waarin van Dijk bovenal groot genoegen schepte, fluisterde hij de Bruid in: - ‘Ik heb op mijne reizen veel gezien, en ben ook al dikwerf aan vreemde hoven geweest, maar nergens, heb ik, in den burgerkring van eenig volk, zulk eene pracht en statelijkheid ontmoet als hier - en nergens eene koningin zoo bekoorlijk en schoon als gij.’ - ‘Ik luisterde nog naar u,’ zeide Maria, ‘ik meende, dat gij in ernst spraakt, maar ik merk het nu aan het slot. Weet gij wel, dat gij nu niet meer met mij spotten moogt, of dat ik een' man heb, die het voor mij zou opnemen?’ ‘Ik spot niet’ hernam van Dijk, ‘en zal het aan uwen Maurits herhalen,’ - Vader Lijnslager, dien de staatsie reeds lang verveeld had, stelde voor aan den ouden van Vliet, om 'er door de speelnooten een einde aan te laten maken, daar hij vond,

{==296==} {>>pagina-aanduiding<<}

dat 'er toch onderscheid behoorde te zijn tusschen, eene bruilost en begrafenis. Daar op weinige menschen na, die door eenen aanleg tot gemaaktheid op het plegtstatige bijzonder gesteld zijn, de meeste eenen natuurlijken afkeer van het gedwongene hebben, en zich alleen aan het plegtige overgeven, uit gewoonte, en omdat het de zeden en volksgebruiken medebrengen, was het grootste gedeelte van het gezelschap zeer verheugd, dat de staatsie eindigde, en bovenal Maurits en Maria, die nu reeds zoolang hadden te pronk gezeten.
Het duurde ook nu niet lang, of van Teylingen berigtte den Bruidegom, dat de Bruilostsmaaltijd gereed was, en hij geleidde hierop hem en zijne Bruid naar de Bruilostszaal, waar de disch van velerleije uitgezochte spijzen voorzien was. Het fraaije van groente en lint gevlochten kroontje, in welks midden een beeldje, den God Cupido voorstellende, zweefde, wees de plaats aan, waar de bruid zitten moest, behalve dat 'er voor de plaats, die het jonge paar verbeidde, op de tasel een fraai Bruidshof geplaatst was, waar in het midden twee beelden, het eerste ouderpaar voorstellende, geplaatst waren - aan de eene zijde las men: Man en wijf schiep hij ze - en aan de andere God zegende ze en zeide tot hen: weest vruchtbaar en vermenigvuldigt. - Het ontbrak verder niet aan zinnebeelden van Huwelijkstrouw en Liefde, die in kleiner figuren in dit Bruidshof, rijk met groen doormengd, waren afgebeeld. - Vlak voor de Bruid en Bruidegom waren hunne namen sierlijk van bloemen geslingerd; en het vernuft, dat bijden Hollander, even eens als bij andere volkeren, zich

{==297==} {>>pagina-aanduiding<<}

toch gaarne schijnt bezig te houden met spelingen op de namen, was hier ook werkzaam geweest, om de namen van Vliet en Lijnslager, door afbeeldingen uit te drukken, waarmede zich eenvoudigen en kinderen vermaken, waar verstandige vrolijken om lagchen, en die ernstigen als onschuldige beuzelarijen verdragen moeten.
Nu hadden zich de gasten aan tafel geschikt. Nadat de Leeraar, die het jonge paar in den echt vereenigd had, met een kort maar stichtelijk gebed den maaltijd aangevangen had, en van Teylingen alle de gasten welkom heette, verhief zich eensklaps eene aangename muzijk, welke door beschikking van hem en van Dijk uit eene bedekte plaats voortkwam, en bij elken dronk, die ingesteld werd, op een gegeven teeken van van Dijk herhaald werd. Maurits en Maria, schoon zich dwingende, om nu met dezen dan genen der gasten te spreken, waren voor elkander geheel gezigt, geheel gehoor - geheel gevoel. - Juist in die oogenblikken, waarin zij door den geheiligden band des huwelijks tot elkander de naauwste betrekking gekregen hadden, en ongeschikt waren voor alles, wat plegtig en statig was, zagen zij zich genoodzaakt, om eenen langdurigen en destigen maaltijd, van welken zij de eerste personen uitmaakten, bij te wonen, en, zoo zij niet stiptelijk op alle plegtigheden letten, zich blootgesteld aan boertende aanmerkingen, die zij liefst wilden ontwijken. - Lustig ging ook bij het nageregt de bokaal rond, rijkelijk versierd met zinnebeelden op het huwelijk toepasselijk - en elk der gasten herhaalde op zijne wijze de gelukwenschingen over het jonge paar. - Naar het toenmalig algemeen ge-
{==298==} {>>pagina-aanduiding<<}
bruik en bij den meer en meer ontwakenden lust voor de Dichtkunst, hadden zich ook verscheidene der aanzittende gasten van gedichten voorzien, die op een' zedigen of op een' boertigen toon gestemd waren, doch in geen van allen, hoe vleijende van inhoud, klommen de loftuitingen over de schoonheid en de liefde van Maurits en Maria tot die hoogte, dat men de stellers van onwaarheid of van wezenlijke vleijerij kon beschuldigen. Elk Dichtstuk werd door eene hartelijke dankzegging van den Bruidegom beantwoord, en aan de Bruid overhandigd, die dezelve niet een vriendelijk lachje of een snedig gezegde aannam. Van Dijk had ten slot een liedje, dat hij door een wel geestig maar eenigzins weelderig vernuft had laten maken. Bij sommige deelen schudde Maria het hoofd. ‘Wij zijn wat ver van Vriesland,’ fluisterde Maurits haar in, ‘om te kunnen denken, dat hij den Dichter Starter zou hebben aangezocht... Weet gij nog? ...’ ‘ja! ja!’ antwoordde Maria, ‘die avond is een van de onvergetelijkste van mijn leven, toen ... toen Maurits leerden wij elkander kennen...’ Onder het zingen van dit liedje werd bij verscheiden toespelingen door vele der gasten hartelijk gelagchen: sommige der vrouwen zelfs betoonden, dat zij 'er niet zeer door onsticht werden. Moeder Lijnslager beviel het geheel niet ... en de Bruid sloeg hare oogen zedig neder. Maurits duchtende, dat misschien Maria eenig zetje aan van Dijk daarover geven zou, die, juist van geen' zeer ingetogen aard zijnde, zeker niets aanstootelijks in hetzelve gevonden had, zeide tegen zijne Bruid: - ‘Eilieve maak 'er maar geene aan-
{==299==} {>>pagina-aanduiding<<}
merking op. - Laat het ongemerkt voorbijgaan; want uwe aanmerkingen zouden misschien andere uitlokken...’ ‘Ik geloof,’ zeide de Bruid ‘dat gij gelijk hebt...’ Toen liet Maurits volgen, haar in de oogen starende: ‘En daarenboven ... Onze harten zijn thans zoodanig gestemd, dat zij wel een weinig toegevend mogen zijn ... althans...’ ‘Zeg liever,’ fluisterde Maria hem in... ‘Zeg, liever, dat wij hoog genoeg opgewonden zijn ... en dat die toespelingen, zoo zij strekken moeten, om onze harten aan te prikkelen, overtollig zijn.’
Nadat nu de maaltijd was afgeloopen, gingen de jeugdige gasten over tot zingen, en pandspelletjes, en toen het later op den avond werd, tot dansen. - Vader Lijnslager, die uitermate vrolijk en opgeruimd was, zelfs door Doortje Hoogstraten verzocht zijnde, om, met hem ten minste eens te dansen, liet zich daartoe zeer gereedelijk bewegen. Al heb ik reeds zes kruisjes achter den rug, ik ben de kunst nog niet geheel verleerd; en lieve meid! als ik nog eens van mijn leven dansen zal, dan mag ik het wel op de bruiloft van mijn' Maurits doen.’ Niet weinig stond Doortje te zien, dat vader Lijnslager zooveel van de kunst verstond, ja gaf dit na het afloopen van den dans te kennen. ‘Wel,’ zeî hij, ‘dacht gij dan, dat ik ook niet jong geweest was? In mijne jeugd hielden de meisjes ook van dansen en mijn lieve oudje, die 'er nu zoo zedig na zit te kijken, heeft het ook wel meê gedaan.’ - ‘Ja maar,’ zeide Doortje, ‘'t is goed, dat Dominé weg is, want die zeggen, dat het zonde is ... en misschien denkt uwe vrouw

{==300==} {>>pagina-aanduiding<<}

dat ook.’ - Hoor eens, meisje,’ zeide hij, ‘gij moet altijd onderscheid maken, wie en wanneer iemand iets voor zonde verklaart. 't Valt nooit gemakkelijker, om iets voor zonde te verklaren, dan als het de stand, waarin wij leven, of de jaren hetzelve verbieden.’ - Zoo sprekende kwam hij bij Moeder Lijnslager - en Doortje zeide tegen haar - ‘o zoo gij maar niet jaloersch wordt; maar ik moet het u toch zeggen, gij hebt een' lief, een' regt lief man... Wie zou hem voor iemand van die jaren hebben aangezien, toen hij daar met mij op de baan was...’ ‘Zeker niemand,’ antwoordde Moeder Lijnslager, ‘maar meisje! als gij eenige maanden geleden hem gezien hadt; toen hij met het pootje achter de gordijnen lag, of met een stokje door het huis hompelde, maakte hij eene heel andere vertooning ... maar hij is een braaf mau - en ik wensch u, zoo gij eens trouwen mogt, geen minder lot toe.’
Men bleef al voortvaren met dansen en pandspelletjes, en eindelijk wisten de twee speelnooten geholpen door nog twee hunner vrienden, toen zij vermoedden, dat zich het jonge paar binnen kort onzigtbaar maken zon, de Bruid onder een' dans, waarin zij haar betrokken hadden, weg te voeren en te versteken. Weinige oogenblikken leed het, of Maurits miste zijne bruid, en, weldra de bedoeling begrijpende, vervoegde hij zich bij van Teylingen en van Dijk, en beloofde tot een' losprijs voor zijne geschaakte bruid eene partij aan alle de Bruiloftsgasten. Dit plegtig beloofd hebbende, werd de Bruid weder voor het licht gebragt, en nu bleven de Bruidegom en

{==301==} {>>pagina-aanduiding<<}

Bruid onscheidbaar bij elkander, tot dat Moeder Lijnslager met Doortje en Julie haar geleidden naar de Bruidskamer, waar zij de bekoorlijke Maria hare sieraden hielpen afleggen, en haar' overigen opschik verwisselden met een eenvoudig zindelijk nachtgewaad. Niet lang duurde het, of, onder een luid gejuich, werd de Bruidegom naar de kamer der Bruid gebragt. En na eenige weinige plagerijtjes, die van Teylingen, de verlegenheid van Maria bespeurende, op verzoek van den Bruidegom, afbrak, verlieten ook Moeder Lijnslager en de twee meisjes de kamer, en de jongelieden begaven zich terug naar de Bruiloftszaal onder het gejuich van ‘een' goeden, nacht, een' goeden nacht’ - en nu grendelde Maurits de deur der slaapkamer. Op het oogenblik begaf hij, de streken en ranken der jongelieden kennende, zich naar het bedde, maar vond, dat hetzelve wel bestrooid was met eenige bloemen en palm, maar ontdekte tot zijn genoegen, dat de bescheidenheid de speelnoots teruggehouden had van eenige plagerijen van groveren aard. Maria, hoe zeer haar hart van liefde gloeide voor haren Maurits, gevoelde, hoe nu haar geheel gelaat als met het laatste blos der maagdelijke schaamte overstort werd - en met neêrgeslagen oogen beschouwde zij het zoo bevallig ruikertje, dat nog haren maagdelijken boezem versierde - zij speelde met het liefelijk blozend roosje, dat in het midden van hetzelve prijkte, toen Maurits met al het gevoel van liesde en jeugd, nu het zoolang gewenschte doel zijner hope bereikt ziende, haar zonder eenige wederhouding omhelsde en sprakeloos van vreugde aan zijn gloeijend hart drukte. - Om-
{==302==} {>>pagina-aanduiding<<}
zwachtel hier. o Kieschheid! met uwen sluijer de zaligheden der reine liefde door het bevallig paar, in de schaduwen des nachts, genoten; te rein en zuiver, dan dat de dartele verbeeldingskracht die door onheilige beelden besmette! - Keeren wij terug tot het gezelschap, dat nog in de Bruilostszaal bijeen is, nu zonder de Bruid en Bruidegom zich met dansen en spelletjes vermakende. -
Het kroontje, dat boven het hoofd van de Bruid gehangen had, werd nu afgenomen door van Dijk en op den grond gezet. - Nu schaarde zich al het jonge Bruiloftsvolk in een' ronden kring, en danste naar 's Lands wijze om het kroontje van de Bruid - tot dat de meisjes bijna van vermoeidheid 'er bij nedervielen. - Nu moest ieder der jongelingen een stukje van die kroon hebben, en het leed weinig oogenblikken, of het kroontje, met zooveel moeite gevlochten, was uit elkander, en alle de jongelingen versierden zich met een gedeelte van hetzelve; deze hadden palm, andere eenige bloemen buit gemaakt - die zij op hunne hoeden, of voor de boezems der meisjes staken - sommigen hadden linten en strikken weten magtig te worden, die zij om hunne armen strikten, of aan de meisjes als een geschenk gaven. Terwijl zich dus de jongelieden vermaakten, hadden zich de bejaarderen weggemaakt; alleen zaten de Vaders van Vliet en Lijnslager in eenen hoek het spel aan te zien - en daar nu de opgaande zon door haar' glans het licht der kaarsen lang verdoofd had, besloten ook de jongelieden, om, na nog een allegaartje gedanst te hebben, waaraan zich niemand, zelfs de oude van Vliet en Lijnslager niet ont-
{==303==} {>>pagina-aanduiding<<}
trekken wilden, de Bruiloftszaal en het huis onder blij gejuich te verlaten.
Van Dijk kon toch niet heengaan, om Julie Villeneuve t'huis te brengen, of hij moest nog in het voorbijgaan op de slaapkamer van Maurits en Maria getikt hebben, en gaarne nagevolgd door de andere vertrekkende Bruiloftsgasten - goeden nacht aan de jonge man en vrouw hebben toegeroepen. - Dansende en zingende verlieten zij de woning, terwijl de zon reeds tot eene aanmerkelijke hoogte boven den gezigteinder geklommen was, zoo dat de werk- en ambachtslieden zich met drift naar hunne bezigheden spoedden, en sommige den vrolijken bruiloftsgasten half boertende een' goeden morgen wenschten.
De zon had bijna haar toppunt bereikt, eer de jonge Lijnslager met zijne Maria, nu geheel de zijne, het slaapvertrek verliet. Van Dijk, die niet te bed geweest was, zat reeds met den ouden Heer van Vliet en Vader en Moeder Lijnslager over zijne schilderavonturen te praten, toen hij, hoorende, dat zijn vriend Lijnslager met zijne vrouw beneden kwam, eensklaps opvloog en onder blij gejuich van ‘Welkom jonge man en vrouw!’ Maurits en Maria de deur opende. - Vrolijkheid en vergenoegen blonken van de aangezigten van Maurits en Maria, en de laatste ging met eene ongekunstelde en aandoenlijke teederheid naar Moeder Lijnslager, en haar met veel hartelijkheid kussende zeide zij: ‘Lieve Moeder! want nu mag ik weder dien zoeten naam gebruiken ... ik schaam mij, dat ik zoo slecht mijn' staat als huisvrouw instel, met zoo schandelijk laat voor den dag te komen, maar zijt

{==304==} {>>pagina-aanduiding<<}

verzekerd, dat het niet weder gebeuren zal... Gij zit reeds geheel in orde gekleed...’ Moeder Lijnslager lachte vriendelijk over dit gezegde - en voegde haar toe: ‘Ik heb eene dochter gehad, maar haar helaas! te vroeg verloren - nu het was Gods, wil - maar zou ik, nu ik haar volwassen in u heb wedergevonden, met bestraffen beginnen? ... Schoon ik altijd vroeg bij de hand ben, omdat ik geloof, dat het één der pligten van eene goede huisvrouw is, weet ik zeer wel, mijn kind, dat ik den morgen, na de bruiloft, ook met mijn' Lijnslager de laatste van het huisgezin op was...’
Nu had ook de oudste Dienstbode van van Vliet in het water, dat zij den Bruidegom had aangeboden, eene rijke morgengift van Maurits gevonden, en bij gelegenheid van de zigtbare weltevredenheid hierover betuigde Maurits zijn leedwezen, dat de goede oude Martha geen deel had kunnen hebben aan zijne Bruiloft, omdat haar toezigt noodig geoordeeld werd aan het huis van zijn' vader. ‘Wij kunnen het immers dubbeld goed maken,’ zeide Maria, ‘als wij te Amsterdam komen ... en zij zal geen berouw behoeven te hebben, dat zij de bruiloft niet heeft bijgewoond.’ ‘Gij spreekt 'er wel over,’ zeide Moeder Lijnslager, ‘maar ik weet, dat zij, afziende van alle de voordeelen, gaarne uw trouwen zou hebben bijgewoond. Toen ik haar zeide, dat zij niet mede naar Rotterdam kon, stroomden 'er tranen uit hare oogen, en zoo het eenigzins mogelijk geweest was, zou ik haar het genoegen, van de bruiloft bij te wonen, dat zij het grootste genoegen van haar leven noemde, niet onthouden

{==305==} {>>pagina-aanduiding<<}

hebben,’ ‘Welaan! zeide Maurits laten wij haar, tot een bewijs, hoe wij aan haar denken, eenige van de beste overblijfsels van de bruiloft, in eene mande toezenden; en ik zal 'er wel een enkel troostelijk lettertje bijvoegen.’ ‘En ik,’ zeide Maria, ‘zal 'er eene kleine gedachtenis van zilver bijdoen. Ik heb van mijne nu zalige moeder geleerd, dat men al zeer ligt te karig is met aan oude getrouwe dienstboden hun veeljarige diensten te vergoeden... o Moeder Lijnslager! gij zult best weten, hoe dikwijls de oude Martha voor mijnen Maurits zal gezorgd hebben, met eene bijna moederlijke liefde, als ongesteldheid of andere verhinderingen u beletten, om voor hem zorg te dragen.’
Nadat het middagmaal was afgeloopen, verschenen de meeste Bruiloftsgasten van den vorigen dag, op de zoogenaamde Bruidstranen. Niemand kwam 'er zonder eenig geschenk voor het jonge paar, of met toezegging van zulke geschenken, die zij hun te Amsterdam zouden toezenden. Men bragt den avond op eene zeer vrolijke manier door, en, schoon op eene betamelijke wijze, hadden nu de jonge man en vrouw nog al eenige plagerijen door te staan: doch wie 'er geschenken gaf, of van geschenken sprak, van Teylingen bleef 'er meê achter. Maar, toen bijna alle de gasten vertrokken waren, verzocht hij de jonge vrouw eenige oogenblikken alleen te mogen spreken. Schoon dit de aanmerkingen van van Dijk en Doortje niet konde misloopen, voldeed echter Maria gaarne aan zijn verlangen, en nu alleen zijnde, zeide hij: ‘De achting, die ik voor uw' man

{==306==} {>>pagina-aanduiding<<}

heb, welken ik vooral, sedert dat hij bij mij aan huis zijnen intrek gehad heeft, nader en nader heb leeren kennen, kan ik u met geene mogelijkheid uitdrukken. Gij weet, schoon ik het geluk niet gehad heb van uwe wederliefde te kunnen verwerven, welk eene liefde, welk eene hoogachting ik u heb toegedragen. Ik zal u ook niet herhalen alles, wat 'er gebeurd is, om mij in uwe gunst te dringen, en hoe ik door de jaloezij gedreven, alle, pogingen heb in het werk gesteld, om Maurits bij u in ongunst brengen. Hij heeft mij door de edelmoedige redding van mij en mijne zuster bewezen, dat hij ten schandelijkste door mij beleedigd was. Ik heb geene woorden, om u het berouw uit te drukken, dat ik gevoeld heb over het gebeurde, maar ik houd mij overtuigd, dat dit alles bij Maurits volk men is uitgewischt. Alleen heeft het mij leed gedaan, dat hij het aanbod, dat ik hem gedaan heb, volstrektelijk van de hand heeft gewezen.’ En hier verhaalde van Teylingen zijne gedane aanbieding.
Maria zeide: ‘Ik zou hem minder achten, van Teylingen, als hij zoodanig een misbruik van uwe te ver gedreven dankbaarheid gemaakt had.’
Van Teylingen. En ondertusschen zal ik geene rust, geen genoegen hebben, voor dat ik mij van dien pligt gekweten heb. Ik leg nu onder uwe schuld, om als Speelnoot en Bruiloftsgast u een gegeschenk te geven, maar alles, wat in mijne gedachten kwam, was te beuzelachtig, om u aan te bieden... Mag ik u nu bidden, die zooveel invloed op het hart van Maurits hebt, dat hij zich niet lan-
{==307==} {>>pagina-aanduiding<<}
ger aan mijne wenschen onttrekke, en het gedaan aanbod aanneme ... of laat mij toe, dat ik het u aanbiede, daar nu uwe belangen met die van Maurits op het naauwste en onasscheidelijk verbonden zijn.
Maria. Hoe mijn Heer! ik zou zulk een geschenk, dat in niet minder, dan bijna in de helft van uw vermogen bestond... Neen! neen! ik mag 'er niet over spreken ... zonder mijnen Maurits ... (en metéén snelde zij henen en haalde Maurits bij zich, hem met korte woorden onderwijl vertellende, hoe van Teylingen zijn aanbod vernieuwde.)
Maurits. Wat hoor ik, van Teylingen! gij neemt deze gelegenheid weder waar, om het gedaan aanbod te vernieuwen.
Van Teylingen. Beter gelegenheid, dan deze, dat gij met geschenken van alle uwe Bruiloftsgasten overhoopt zijt geworden, meende ik niet te kunnen waarnemen, en daar ik vreesde van weder door u voor het hoofd te zullen gestooten worden, heb ik mijne toevlugt tot haar genomen, die ik onderstelde dat zeker deze oogenblikken op u den meesten invloed heeft. Maar dit is ook vergeefs geweest. Zelfs is zij u gaan halen, toen ik sprak, om het haar te mogen aanbieden. Zoo gij klaar kondet besessen, welk een genoegen, welk een waarachtig genoegen het mij veroorzaaken zou...
Maurits. Ik zal nu niet herhalen, het geen ik bij uw eerst aanbod gezegd heb.
Van Teylingen. (Eenigzins verdrieteg.) En ik niet het geen ik u daarop geantwoord heb. Maar ik moet nu meer zeggen. Maria! de reden, dat

{==308==} {>>pagina-aanduiding<<}

uw Vader mijn aanzoek, boven dat van Maurits, zoo lang begunstigd heeft, was daarin gelegen, dat ik, bekend staande als iemand van middelen, meer geld u ten huwelijk zou aanbrengen, dan hij. Ik was onedelmoedig genoeg, om te hopen, dat ik langs dien weg slagen zou - nu dat is voorbij... Hier bij komt - onder ons gezegd - uw vader heeft, met al het uiterlijke blinkende en prachtige (en hiervan was ik zeker onderrigt) eene aanzienlijke ondersteuning in zijn kantoor noodig. Hij heeft slagen, zware slagen gehad. Het geen in het kantoor gefourneerd is geworden door het huwelijk van uwen broeder met mijne zuster heeft het zelve staande gehouden. Ik spreek met volle kennis van zaken ... geene, dan beweegredenen, om u beider geluk te bevorderen dringen mij, en de uitkomst zal u leeren, ja Maurits en zijn' vader zal het reeds gedeeltelijk gebleken zijn, dat het nadeelige, het geen ik nu zeggen moest ten aanzien van uws vaders kantoor, waarheid is.
Maria. Maurits! Maurits! zou het waarheid zijn?
Maurits. Ontstel 'er u niet te zeer over, maar ja, mijn lieve! Ik heb gronden, behalve dat ik den Heer van Teylingen volkomen geloof, om te onderstellen, dat op zijn zachtst genomen uw vader die man niet is, welke hij schijnt te zijn.
Van Teylingen. Nu Maurits! daar dit alles zoo is, en nog uwe ouders leven, - daar gij, hoe jong', toch sterselijk zijt -. en de loop der zaken zoodanig kan zijn, dat gij uwe dierbare Maria na uwen dood zoudt moeten achterlaten, in eenen, anderen

{==309==} {>>pagina-aanduiding<<}

toestand, dan gij wenschen zoudt, en mijn aanbod u in staat gesteld zou hebben, om voor uwe Maria eene soort van douarie, in dat treurig geval, vast te stellen, zouden 'er dan niet ogenblikken kunnen geboren worden, waarin het u berouwde, van het aanbod van van Teylingen geen dankbaar gebruik gemaakt te hebben? ... en God weet, Maria, dat, schoon mijne pogingen, om uwe hand als vrouw te krijgen, mislukt zijn, ik echter zooveel hoogachting voor u hebbe, dat het mij een onuitsprekelijk streelend genoegen zijn zal, indien gij mijn aanbod aanneemt; sloot mij niet voor het hoofd.
Maurits en Maria waren beide zeer aangedaan, en bijzonder Maria, daar van Teylingen de mogelijkheid had aangeroerd, dat zij elkander spoedig zouden kunnen verliezen, en Maria als weduwe overblijven.
Na eenig overleg zeide Maurits: ‘Schoon gij mijne lieve Maria en mij het hart getroffen hebt, door het aanroeren van eene zeer teedere snaar ... ik gevoel... mijn vriend! ... ik gevoel de waarheid van uw voorstel; ja 'er zouden 'omstandigheden kunnen plaats hebben, waardoor ik Maria zou moeten achterlaten... Dan ... dan ... zou het mij op mijn sterfbed bedroeven... Welaan! ik zal u een voorstel doen, en ik hoop, dat gij en mijne Maria daarin genoegen zult nemen. Ik wil uwe overdreven dankbaarheid, of liever uwe verregaande edelmoedigheid niet geheel voor het hoofd stooten ... en geheel uw aanbod aan te nemen, daar toe kan ik volstrekt niet overgaan, maar verkiest gij tot de helft van hetzelve te besluiten -

{==310==} {>>pagina-aanduiding<<}

ik zal het met een gevoel van erkentenis aanvaarden, en oogenblikkelijk die som bepalen, tot een douarie voor mijne Maria. - Dit is het uiterst waar toe ik komen kan - en waartoe ik alleen overgehaald word door de zorg, die ik verpligt ben te dragen voor haar geluk, zelfs als het den Hemel mogt behagen, mij zouder kinderen voor den dood mijner ouders van haar weg te nemen...’ 'Er kwam een glans van genoegen op het gelaat van van Teylingen, dat hij echter eenigzins had mogen zegepralen over de stijfhoofdigheid, zoo als hij het noemde, van Maurits. Hij voegde 'er nu nog maar twee voorwaarden bij, dat zij zich verbonden, om de geheele zaak geheim te houden, alleen aan Maurits vrijheid verleenende, om het aan zijnen vader te ontdekken. - Ten andere, dat hij zich verbinden zou, van tijd tot tijd eene poos ten zijnen huize, of nog liever op zijn buitenverblijf door te brengen. - Hoe bezwaarlijk het zwijgen van de daad van van Teylingen vallen mogt, 'er waren verscheiden redenen, die het zelve verkieslijk en nuttig maakten. - Om nog meer de geheele zaak te bedekken, had van Teylingen nog eene aanzienlijke gift in hun huishouden gekocht, welke hij door zijne zuster in stilte naar Amsterdam liet afzenden. -
Weldra gaf Maurits, daar zijns vaders en zijne tegenwoordigheid zoo moeijelijk op hun kantoor gemist konden worden, de beloofde partij, die hij tot losgeld voor de bruid had aangeboden, juist daags voor het vertrek van zijn' vriend van Dijk naar Londen. - Nu schoot 'er voor Maria te Rotterdam niet veel anders over, dan de aandoenlijke afscheid-
{==311==} {>>pagina-aanduiding<<}
nemingen van de gezellinnen harer jeugd, waardoor zij zeer getroffen was; en nog moerder, toen zij het vaderlijk huis verlaten moest. - Maar tegen dat alles woog toch de liefde, met welke haar hart voor haren Maurits na de plegtigheid des huwelijks meer en meer doordrongen werd, rijkelijk op. Ja toen haar vader, broeder en zuster, die met van Teylingen, tot Delft, het jonge paar, en Lijnslagers ouders uitgeleide gedaan hadden, vertrokken waren, en zij schreijende op het rijtuig geklommen was, veegde zij in eens de tranen weg, en met eenen bekoorlijken lach, die uit hare oogen schitterde, met dien zelfden glans, als de zon somtijds onverwachts, door dik op een gepakte wolken, hare vrolijke stralen werpt, zeide zij tegen Maurits: ‘Foei, Maurits! waarom beknort gij mii niet. Ik heb immers u aan mijne zijde - u die ik zoo onuitsprekelijk veel lief heb - en ik ben zoo ondankbaar, dat ik tranen stort.’
Te Amsterdam gekomen aan het huis van vader Lijnslager, was de eerde ontmoeting, die van de Martha, welke zeide al twee uren te hebben op de stoep gestaan, om toch Maurits met zijne jonge vrouw te zien aankomen: en met eene ongedwongen harrelijkheid de jonge vrouw in de stad Amsterdam welkom kuste.
Nu volgen vele drokten op elkander. - De bezigheden op het kantoor waren op een gestapeld. - Het nieuwe huis moest betrokken worden. - Ook moesten de kennissen en vrienden van vader Lijnslager van tijd tot tijd bezocht, en de jonge man en vrouw in hunne gezelschappen ingelijfd worden;

{==312==} {>>pagina-aanduiding<<}

daar ook aan kantoor- en andere bedienden eene partij gegeven werd, waarop deze hun hart lustig ter eere van het jonge paar ophaalden. - Ja de herfst was reeds op handen, eer dat Maurits en Maria eigenlijk gevestigd, en, in behoorlijke kalmte, de genoegens van het huisselijk leven met elkander onvermengd smaakten.

Einde van het Tweede Deel.



{==1==} {>>pagina-aanduiding<<}

Het leven van Maurits Lijnslager.

Eerste hoofdstuk.

Daar nu de dagen reeds sterk aan het verkorten waren, en de zon weldra door de Herfstsnede zou gaan, had Maurits, die slechts eene korte reis naar Rotterdam gedaan had, Doortje Hoogstraten verzocht, die ook niet weigerachtig was, om te Amsterdam te komen, daar juist de groote jaarmarkt aldaar op dien tijd inviel. Schoon Maria haren Maurits betuigd had, dat hij om haren wil geen gezelschap behoefde te verzoeken, keurde hij dit echter nuttig, daar hij door zijnen toenemenden handel haar veel alleen moest laten, en somtijds meende bespeurd te hebben, dat zij in die eenzaamheid zoo al zich niet verveelde, ten minste zich te veel hare vroegere verkeering met hare Rotterdamsche vriendinnetjes herinnerde. Toen ook Doortje Hoogstraten overkwam, was zij zeer welkom, en het streelde Maurits, te ontdekken, dat hij zijne beminnelijke en deugdzame Maria, wier geheel leven als eene

{==2==} {>>pagina-aanduiding<<}

poging was, om het zijne zoo gelukkig en zoo vermakelijk, als haar eenigzins mogelijk was, te maken, dit toevoegsel van genoegen schenken kon.
Schoon hij door bezigheden overhoopt was geworden, daar zijn vader, weder een zwaar toeval van podagra gehad hebbende, nog niet weder tot zijne vorige krachten gekomen was, wist hij echter wel tijd te vinden, om het leven van zijne Maria te veraangenamen, en bij gelegenheid der jaarmarkt bezocht hij met haar en hare Rotterdamsche vriendin de pleinen der stad, voorzien met allerhande gerijfelijkheden en waren, die de toenemende bloei en weelde der stad noodzakelijk maakten. Hij schepte zelf 'er vermaak in, en deed zijne Maria en Dorothea opmerken, hoevele wendingen het menschelijk vernuft weet aantenemen in het uitvinden en vervaardigen van zoodanige huissieraden en kleedingsstukken, als maar eenigzins kunnen bijdragen, om het menschelijk genoegen en gemak te bevorderen. Verre was 'er Maurits van af, om met eenen trotschen blik die voortbrengsels van kunst nijverheid en handel te verachten, schoon dezelve geringer onderwerpen, dan de uitgebreide handel, door zijns vaders kantoor gedreven, ten voorwerp hadden.
Op zekeren middag met zijne Maria en Doortje terugkeerende van eeue wandeling, die zij op de jaarmarkt gedaan hadden, klaagde de dienstmaagd, dat zij, staande hunne afwezigheid, op eene Schromelijke wijze lastig gevallen was geworden door een' vreemden jongen, dien zij bijna niet verstaan kon, maar die volstrekt den Heer Lijnslager wilde spreken. Het was een knaap van elf of twaalf jaren,

{==3==} {>>pagina-aanduiding<<}

met een klein marsje, met allerhande snuisterijen, en daar hij haar niet gelooven wilde, dat haar Heer niet te huis was, had hij bijna den halven middag op de stoep gezeten, waarvan zij hem met veel moeite, eindelijk had weggejaagd, door de bedreiging, dat zij hem met een' stok anders wegdrijven zou. Toen was hij henen gegaan, en had al morrende gezegd, dat hij wel zeker was, dat mijn Heer Lijnslager hem zoo niet wegjagen zou, maar dat de dienstboden overal veel brutaalder waren, dan de Heeren of Mevrouwen zelve. Toen zij daarover nog met Lijnslager in het voorhuis sprak, werd 'er zeer hard aangeklopt, en als zij de deur opende, stond 'er weder die lastige jongen voor - maar Lijnslager zelven ziende, gaf hij een' kreet van blijdschap: ‘Ha! ha!’ zeide hij tegen het dienstmeisje: ‘nu zult gij evenwel niet zeggen, dat mijn Heer Lijnslager niet te huis is.’ Met een draaide zich Lijnslager om, en vroeg hem: Wat hem vrijheid gaf, om zulk een leven aan zijn huis te maken?
De jongen. Kent gij mij niet meer: kent gij mij niet meer: weet gij niet, mijn Heer! dat gij mij, toen ik zoo ziek geweest was, in Savoije gesproken hebt, dat gij mij toen eenige gouden pistolen gegeven hebt... Gij hebt mij toen ook vrijheid gegeven, om, als ik weder te Amsterdam kwam, in een volgend jaar, u te komen opzoeken.
Lijnslager. Waarlijk, waarlijk! Ik herinner het mij ... ja! ja! ik ken u ... maar gij ziet 'er nu veel frisscher uit... Ik heb u te Madane gesproken in het Savoijsche gebergte ... kom binnen - (tegen Ma-
{==4==} {>>pagina-aanduiding<<}
ria en Dorothea, hem in de kamer binnen leidende.) Hier heb ik een klein vriendje, een kennis uit Savoije, die mij beloofd had, als hij weder te Amsterdam kwam, mij te zullen opzoeken. Hij doet wel, zeer wel, dat hij woord houdt. -
De jongen. De eer, Monsieur, die gij mij aandoet, is te groot. Ik was maar alleen hier gekomen, om u te overtuigen, dat gij aan geen' ondankbaren jongen wel gedaan hadt... Ja Dames! deze geheele mars, waarin heele fijne galanterien en bijouterien gevonden worden, heb ik aan de goedheid van Monsieur te danken, o Ik was zoo ziek, zoo ziek geweest, dat ik met mijn' vader niet naar Holland gaan kon, en daar komt Monsieur onze plaats doorreizen - en, omdat ik hem van Amsterdam verhaalde, gaf hij mij armen Savoijaard eenige gouden stukken, o 'er is wat vreugde over dat geld in ons huis geweest - en 'er gaat geen dag om, of 'er wordt nog van gepraat. Mijne moeder heeft haar woord gehouden, en mijn jongst broertje Maurice geheeten, en die lieve kleine jongen is ons dubbeld lief, omdat hij Maurice heet. - Toen mijn vader verleden herfst terugkwam, was 'er wat te doen, en wat te overleggen, hoe wij dat geld best zouden besteden, en eindelijk zijn wij tot het besluit gekomen, dat moeder de helft zal bewaren, en vader en ik hebben de andere helft verdeeld; ik ben door Frankrijk hier naar toe gekomen, en heb te Parijs deze geheele mars ingeslagen, waarvan ik nu reeds meer dan de helft kwijt ben, en waarop ik eens zoo veel, als zij mij kostte, gewonnen heb...
Lijnslager. Ik wensch 'er u veel geluk meê -

{==5==} {>>pagina-aanduiding<<}

als gij nu op deze kermis het overschot verkoopt, zult gij als een rijk Heer naar Madane terugreizen.
De Jongen. Dat hoop ik, Monsieur! dat hoop ik, en wie weet, of ik niet door den tijd nog zoo rijk word, dat ik met eene kraam met zijden stoffen op de St. Antonies Markt kan staan. (Nu haalde hij eene kleine lade van zijn marsje open.) In deze lade heb ik nog eenige weinige paren zijden kousen, die ik van een' Italiaanschen koopman gekocht hebt ... maar dat paar, al wilden zij 'er mij nog zooveel gelds voor bieden, is niet te koop. Ik heb dit daar voor u meêgebragt, Monsieur!
Lijnslager. Uitmuntend, jongenlief! Hoeveel is de prijs? -
De Jongen. (verwonderd.) De prijs, de prijs! - Neen! Monsieur, ik had ze voor u meêgebragt tot een klein present, om u, al is het nog zoo gering, een bewijs van mijne dankbaarheid te geven.
Maria. Lieve, dankbare jongen! Gij die op uwe voeten, uit Savoije door Frankrijk, met uwe kleine kraam komt, zoudt mijn' man het beste paar zijden kousen uit uwe geheele mars tot een present geven...
De Jongen. Dat ben ik hem tien dubbeld schuldig, Madam! het is maar een klein bewijs van mijne dankbaarheid...
Lijnslager. (een' wenk aan Maria gevende, dat zij 'er niet verder over spreken zou.) Ik zeg u dank, hartelijk dank, jongeling! - Schoon ik mijne vrouw gelijk geef, dat het geschenk veel te groot is, wil ik u niet voor het hoofd stooten...
De Jongen. o Daar ben ik regt blij over. Zie

{==6==} {>>pagina-aanduiding<<}

Madam! dat had ik wel verwacht, dat Monsieur mijne kleinigheid niet versmaden zou. -
Lijnslager. Maar ik zie, gij hebt nog zes paar zijden kousen over, - of zijn die mogelijk reeds besteld?
De Jongen. Neen, Monsieur! maar de kermis duurt nog twee weken - ik heb wel hoop, dat ik die nog kwijt zal worden.
Lijnslager. Hoeveel moet gij voor het paar hebben, als gij ze naar uw genoegen verkoopt, zoo dat gij 'er eene goede winst op hebt.
De Jongen. Als ik zeven guldens voor het paar kan maken, zal ik wel in mijn' schik zijn ... en als die kousen verkocht zijn, ga ik zoo spoedig mogelijk naar huis, want de rest van mijne mars bedraagt te weinig, om 'er mij hier langer mede op te houden.
Lijnslager. Wel nu, jongenlieft - De kousen zijn verkocht, en ik zal u op het paar nog twee guldens meer geven; tegen die voorwaarde kunt gij niet inbrengen.
De Jongen. Hoe, Monsieur! o dat doet gij, omdat ik u dat paar kousen present gedaan heb. -
Lijnslager. Waarom ik het doe, is u om het even; gij zijt koopman, en ik ben kooper... Kom Maria! geef den braven jongen een glas franschen wijn - en nooit - nooit moet gij in Amsterdam komen, of gij moet altijd mij een bezoek geven,.. Daar is het geld voor de gekochte kousen. - Groet vooral uwe moeder van mij - en stel haar (een klein goud stukje in een briefje windende) stel haar dit kleine stukje geld ter hand, opdat zij het beware voor mijn' lieven kleinen naamgenoot. -

{==7==} {>>pagina-aanduiding<<}

De Savoijaard was zoo overstelpt van blijdschap, - dat hij geene woorden vinden kon, om zijne vreugde uit te drukken... Hij kuste Lijnslager de handen ... en barstte in tranen uit. Maria en Dorothea stonden verstomd van verrukking bij dit tooneel - en de eerste zou, als het mogelijk geweest ware, nog meer liefde voor haren Lijnslager hebben opgevat. Nadat de jongen het glas wijn had uitgedronken, kwam hij weder tot zijne spraak - en herhaalde nu met woorden zijne dankbetuiging -- henen gaande gaf hij aan de meid een naaldekokertje, zeggende: ‘Mamesel! als ik eens weêrkom, dan moet gij mij niet wegjagen.’ -
Nu ging Maurits, nadat de Savoijaardsche jongen vertrokken was, omdat waarschijnlijk de Fransche brieven aan het kantoor, dat aan het huis van zijn' Vader gehouden werd, zouden aangekomen zijn, naar de woning zijner ouders - en liet Maria met hare vriendin Doortje den tijd, om nog eens met elkanderen het gebeurde met den Savoijaardschen jongen te bepraten.
‘Welnu,’ zeide Maria, zoo als Maurits de deur uit was: ‘Wat zegt gij Doortje! heb ik geen gelukkig lot getroffen? Zulk een man ... o ik geloof, ik vrees somtijds, dat ik hem al te lief heb, dat ik hem aanbid.’
Doortje. Gij weet, dat ik voor de mannen juist niet buitengewoon veel achting heb - omdat zij over het algemeen bij de meisjes groote mooipraten, en bij de vrouwen bullebakken zijn... maar alles, alles, wat ik van uwen Maurits hoor en zie, zou mij bijna overtuigen, dat 'er ook goede mannen gevon-
{==8==} {>>pagina-aanduiding<<}
den worden. Ik wil het u niet ontkennen, dat ik al zeer diep getroffen ben, over zijne edelmoedigheid niet alleen omtrent dien Savoijaardschen jongen, maar over de allerliefste wijze, waarop hij zijne weldaad inrigtte. - Eerst liet hij den dankbaren jongen het genoegen, om bot te vieren aan den edelen aandrang van zijn erkentelijk gemoed ... maar op het oogenblik had hij het middel bij de hand, om hem, op de aangenaamste en treffendste wijs, niet alleen schadeloos te stellen, maar ook rijkelijk zijne dankbaarheid te vergelden...
Maria Ja Doortje! als gij eens wist, zoo als ik, welke weldaden hij dagelijks aan behoeftigen en ongelukkigen bewijst... - Schoon hij alles behalve karig is in zijne dagelijksche uitgave; ‘die zou ik eer besnoeijen,’ zeide hij mij laatst, bij gelegenheid, dat 'er eens wat diep in de beurs getast moest worden, om een ongelukkig huishouden te redden, ‘dan dat ik mij de zaligheid zou, kunnen weigeren, van aan de inspraak van mijn hart gehoor te geven,’ Wel te doen is de grondstof van zijne ziel; Doortje! - 'Er is hem niets aangenamer, dan dat hij algemeen genoegen verspreidt over alles, wat hem omringt. Ik ben verzekerd, dat wij hem dezen avond eerst zeer laat zullen te huis te wachten hebben, omdat hij 'er den tijd heeft willen uitbreken, om ons het genoegen te verschaffen, om ons op de jaarmarkt rond te leiden. De ongesteldheid van zijn' vader verdubbelt zijnen arbeid. - In weinige woorden Doortje! ik had mij nooit voorgesteld, hoe lief ik hem had vóór ons trouwen, dat ik dagelijks nog meer

{==9==} {>>pagina-aanduiding<<}

en meer beminnelijke hoedanigheden in hem ontdekken zou. - o Ik zie, schelmsch meisje! dat gij mij uitlacht, maar ik hoop, dat God geven zal, dat gij ook eens zoo wordt uitgelagchen door eene vriendin, omdat gij, met zooveel regt, den man van uw hart prijst.
Doortje. Waarlijk, vriendin! gij doet wat on-voorzigtig, met uw' man zoo te prijzen - als ik eens op hem verliefd raakte, dan zou ik 'er toch erg aan toe zijn - en zeg mij, waar zal ik een' wederga van uwen Maurits vinden? Maar zeg mij, heeft hij geene gebreken?
Maria. o Doortje! zelfs om zijne gebreken, schoon ik ze naauwelijks dezen naam durf te geven, bemin ik hem te meerder. Zijn grootste gebrek is, en och wie weet, of het van mijne zijde niet opgemerkt en vergroot wordt, door zeker kinderachtige soort van jaloezij...
Doortje. Foei! Maria! geeft hij u, daar gij nog zoo kort gehuwd zijt, al reden tot jaloezij?
Maria. Verdenk hem geen oogenblik, Doortje! Hij bemint zijne ouders in eene overdreven mate. Beide vader en moeder zijn heilig in zijne oogen - en ik zal het niet ligt weder wagen, om iets van hunne kleine gebreken te reppen, daar ik ontdekte, hoe diep hem dit griefde. Ook wil ik wel bekennen, dat hunne gebreken klein zijn, en in die van zwakheden bestaan, welke mogelijk nog door mij met een eenigzins vergrootend oog beschouwd worden, en althans de menschelijke natuur onaffcheidbaar aankleven. Ik zie namelijk, ondanks hunne gulheid, die niet te ontkennen is, als wij bij hen zijn, altijd

{==10==} {>>pagina-aanduiding<<}

eene zekere soort van vergetrokken zuinigheid doorstralen. Tweemaal heb ik mij eens vóór, en eens na het trouwen daarover van verre eenige aanmerkingen veroorloofd, maar ik heb bij beide die gelegenheden gemerkt, dat het zwak van mijn' Maurits voornamelijk zit in eene bijna afgodische hoogachting en liefde voor zijne ouders...
Doortje Nu als ik zijne vrouw was, zou ik hem dat toch heel kwalijk nemen.
Maria Misschien minder, als gij bedacht, dat dezelve, behalve de wezenlijke verdiensten van zijne ouders, zoowel vader als moeder, voorkomt uit dezelfde oorzaak, waarom hij tot aanbiddings toe mij bemint. Aan voorwerpen, waaraan bij zich met reden, zoo hij meent, eenmaal heeft vastgehecht, is hij onscheidbaar verkleefd. Die zijne hoogachting en liefde eenmaal gewonnen heeft, geloof ik, dat op die rekening al vrij wat zou kunnen zondigen, eer hij dezelve weder verloor.
Nog spraken zij dus, en onverwacht kwam Lijnslager binnen. Zijn gelaat was betrokken en bleek... ‘War deert u!’ vroeg Maria. ‘o God! lieve vrouw!’ zeide hij. ‘Ik ben aan het huis van vader Lijnslager geweest, maar... maar... zoo als ik de deur inkwam, en regelregt naar het kantoor meende te gaan, kwam mij de oude Martha tegen, met de tranen in de oogen... Ik vroeg haar, wat haar deerde, en de arme meid kon bij na niet spreken... Ik begreep al spoedig, dat het met vader misschien erger zijn zou, en - helaas! dat was maar al te waar. Ik vond hem in een' geheel anderen staat, dan ik hem heden middag

{==11==} {>>pagina-aanduiding<<}

verlaten had. Hij zeide mij, dat de pijn eensklaps zijn' voet had verlaten, maar dat hij nu eene ongesteldheid door het geheele ligchaam gevoelde, die hem eenigzins bekommerd maakte. Zoo iets had ik nog nooit mijn' vader hooren zeggen... Met een' half gedwongen lach, voegde hij 'er bij: “ja bekommerd, schoon het misschien wat schandelijk en kinderachtig klinkt, uit den mond van een' man, die over de zestig is, dat hij zich ongerust maakt, omdat de groote reis, die hij toch binnen weinige dagen zal moeten doen, eenige dagen vervroegd wordt.” Moeder gaf mij ondertusschen te verstaan, dat zij zich zoo ongerust over vaders toestand maakte, dat zij, tegen zijnen wil, een' doctor had laten halen, dien zij nu alle oogenblikken verwachtte. Het duurde ook maar zeer kort, of dezelve verscheen. - Met veel aandacht onderzocht hij den toestand, waarin vader zich bevond, en vernam naar alle de kenteekens der ziekte. - “Welnu,” zeide vader, die al vast door het bed woelde, “wat zegt gij 'er van?” De Doctor zweeg een oogenblik, en zeide, met een zeer bedenkelijk gelaat: “Ik kom voor de eerste maal bij u, en daarom... daarom... kan ik niets beslissends zeggen...” “Ik... Ik zal het u wel zeggen,” voegde vader hem toe, “omdat gij het mij niet durft te zeggen. Het is ingeslagen podagra...” “De verschijnselen,” zeide de Doctor, “zijn zoodanig, dat ik alle reden heb, om dat te vreezen...” Lieve vrouw! hoe zal ik u den schrik beschrijven, dien ik op

{==12==} {>>pagina-aanduiding<<}

dat oogenblik gevoelde ... en 'er vader oogenblikkelijk op liet volgen: “Ik ben in een' gevaarlijken toestand!” Met veel bescheidenheid en voorzigtigheid zeide de Doctor: “Als gij het zoo begrijpt, mijn Heer! zult gij wel doen met 'er uwe schikkingen naar te maken.”
Maria. Hemel! Maurits! Wie had dat kunnen verwachten?
Maurits. 't Is echter zoo - mijne lieve!
Maria. En hoe was vader, toen hij dat van Doctor hoorde, hoe was moeder?
Maurits. Vader bleef zich volkomen gelijk, en zeide: ‘Maurits! heb ik het u niet gezegd? Ja ik voelde eene zoo groote verandering in mijn gestel. Maar jongen lief! loop spoedig naar uw huis, en haal uwe Maria... Het kon eens heel gaauw met mij gedaan zijn... en misschien, dat het haar spijten zou, als vader Lijnslager geen afscheid van haar genomen had...’ Moeder, dat kunt gij begrijpen, is doodelijk bedroefd, en zit aan het hoofdeneinde van 's vaders bed te schreijen, en vader zelf zoekt haar nog op te beuren... Maar kom, kom, sla uwe huik om, ga met mij naar vader... Ik weet niet, hoe ik gesteld ben... o 't is of mijn hart tusschen twee schroeven staat... ik vrees, of vader zich misschien dezen middag wat te veel vermoeid heeft. Terwijl ik uit was, heeft hij met twee Schippers moeten spreken... ‘Gaan wij, gaan wij terstond,’ zeide Maria, die deerlijk ontsteld was door dit berigt. -
Aan het huis van vader Lijnslager gekomen, vond Maria, die nog al gehoopt had, dat misschien

{==13==} {>>pagina-aanduiding<<}

de groote liefde van Maurits voor zijnen vader het gevaar vergroot had, den goeden man in eenen zeer ergen toestand. Zich terstond naar zijn bed begevende, zag zij, dat zijn gelaat geheel veranderd was; en zooveel had hij met zichzelven te stellen, dat hij haar niet merkte, voor dat zij sprak. ‘Zoo,’ zeide hij toen, ‘zoo mijn kind zijt gij daar? Gij doet wel, heel wel, als gij mij nog eens spreken wilt... Zoo is Maurits ook bij u ... kom dan eens even zamen hier... en laat moeder wat van het bed gaan ...’ en toen fluisterde hij hun in: ‘Ik voel het... Het zal kort ... heel kort met mij duren... God zegen u ... maar beloof mij ... dan zal ik gerust ... mijn hoofd nederleggen... dat gij toch voor mijne lieve vrouw altijd zorg zult dragen... Ik laat haar in geen' behoeftigen staat achter ... maar zij zal aan mij nog al wat missen. Maurits! zorg voor hare belangen als voor uwe eigen - Maria! heb haar lief, als of zij uwe eigen moeder was... Wij hebben u altijd als ons eigen kind bemind. Nog eens God zegen u!’ Dit zeggende drukte hij hunne handen in zijne klamme handen zamen. Maria rolden de tranen uit de oogen, en zij kuste het bleek gelaat van den doodelijk benaauwden vader. Maurits kon niet zeggen, dan: ‘Ik beloof ... ik beloof het u, bij de liefde ... die ik u altijd heb toegedragen,’ en nu overstelpte de droefheid zijne spraak... ‘Laat nu,’ zeide vader Lijnslager, ‘Moeder weder bij mij komen.’
De neêrgeslagen vrouw vroeg hem, gelijk zij in haren angst reeds herhaalde malen had gedaan:

{==14==} {>>pagina-aanduiding<<}

‘Hoe het met hem ging?’ ‘Niet benaauwder,’ zeide hij, ‘niet benaauwder dan over eene kleine poos... maar gij moet u niet vleijen. Ik voel zelf best, hoe ik gesteld ben.’ Moeder Lijnslager deed hem daarop het voorstel, om een' Predikant te laten halen. ‘Als het uw genoegen vermeerdert,’ zeide vader Lijnslager, ‘laat hem dan halen, maar anders ... o ik heb ze bij mij, in welker bijzijn ik het liefst sterven wil... Geen predikant behoeft mij in mijn uiterste te zeggen, dat ik een zondig mensch geweest ben... God weet, hoe ik daarvan overtuigd ben ... maar ook God weet, hoe ik dagelijks, nu eens met meer, dan met minder ijver, gepoogd heb, om het kwade na te laten ... ik ga heel gerust, op Gods genade, de eeuwigheid in ... maar wilt gij 'er een' laten halen ... doe het tot uwe eigene gerustheid ... evenwel eer gij het doet... Blijf nog een oogenblik bij mij... Het ... mogt spoedig ... met mij veranderen ... geef ... geef mij ... uwe hand... ‘Ik dank ... u ... goede beste vrouw! voor alle ... alle genoegens ... die gij mij ... zoovele jaren ... van ons huwelijk...’
Meer wilde hij zeggen ... maar eensklaps verstikte zijne spraak ... 'er kwam eene wildheid in zijne oogen en de akelige doodstrekken vertoonden zich rondom zijnen mond.. Een hevige schok ging door zijn ligchaam, zoodat het geheele ledekant, waarin hij lag, kraakte. Maria riep de kantoorbedienden, terwijl Maurits, naast zijne moeder, verstijfd van schrik, aan de sponde van zijnen vader stond, buiten staat, om hem eenige hulp toe te bren-
{==15==} {>>pagina-aanduiding<<}
gen ... en naauwelijks was Maria, die een' der bedienden naar een' Chirurgijn, daar digtbij in de buurt wonende, gezonden had, in het vertrek terug gekomen, of, na nog een kleiner schok dan de voorgaande, zonk het hoofd van vader Lijnslager op de borst en het aan de eene zijde in zijn kussen nederbuigende, blies hij den laatsten adem uit. Roerloos, sprakeloos stonden zij alle rondom zijn bed ... ziende, en echter naauwelijks kunnende gelooven, dat hij gestorven was. Kort echter duurde dit, want weldra kwam de kantoorbediende, dien Maria had uitgezonden, terug met den Chirurgijn, en deze verzekerde, hoe twijfelachtig ook den omstanders zijn dood mogt schijnen, dat vader Lijnslager dadelijk overleden was. ‘Mijn vader! mijn dierbare vader dood,’ zeide Maurits tegen zijne vrouw - maar vloog meteen naar zijne moeder, die bijna van schrik bezweken nederzat, zeggende: ‘Moeder! dierbare moeder! Gij hebt het gehoord ... vader ... maar zijt gerust, zijt gerust ... uw zoon, uw Maurits ... leeft ... ga met ons ... in een ander vertrek...’ ‘o Laat ik hem nog eenmaal zien...’ zeide zij ... en naderde met veel ontroering het lijk... ‘Dood ... dood ... brave man ...’ dit zeggende streek zij met hare bevende hand over zijn voorhoofd en nu verliet zij, geleid door Maurits en Maria, het sterfbed en de kamer. - Maria deed oogenblikkelijk hare vriendin Dorothea roepen, omdat 'er iemand bij de hand zou zijn, welke, zonder eenige betrekking op het sterfgeval, met grooter bedaardheid, dan waartoe zij zich zelve in staat gevoelde, zou kunnen handelen. Ondertusschen verwonderde zij

{==16==} {>>pagina-aanduiding<<}

zich, kort na den dood van haren vader, over haren Maurits, die, hoe diep getroffen, met eene mannelijke bedaardheid op alles orde stelde en niet alleen zijne moeder met raad, maar zelfs met troost diende. Nu ook kwam de door Martha ondanks de begeerte van den stervenden Lijnslager geroepene, Leeraar, maar Dorothea betuigde naderhand aan Maria, dat zij een enkel hartelijk woord van troost, dat Maurits van tijd tot tijd zijne moeder toesprak, opbeurender achtte, dan de zeer uitvoerig, maar koele, en in algemeenheden vervallende aanspraak van den Leeraar, die, hoe wel hij het meenen mogt, tot de troosters met drooge oogen en een koud hart scheen te behooren.
Maurits was hartelijk en diep bedroefd over het verlies, het zoo onverwacht verlies van eenen vader, dien hij uit den grond zijner ziele beminde, en wiens verdiensten hij beter dan iemand anders wist te schatten. Hij hield zich overtuigd, dat de zoo gulle en vrolijke man, die de lust der gezelschappen was, en alles behalve een stroef of ongezellige tafelvriend, die zich aan geen vrolijk woord stoorde, maar op zijn kantoor Godsdienstig naauwgezet eerlijk was, eene goede standverwisseling had gedaan. Arbeidzaam van den vroegen morgen tot den laten avond, was hij de hoofdspil van het kantoor, welks uitgebreide handel nog van dag tot dag toenam. - Dagelijks ging hij ook, als het weder zulks maar eenigzins toeliet, de lijnbaan bezigtigen, die hij als een erfgoed zijner voorouders aan den gang hield, om het groot aantal van werklieden, die in dezelve hun brood verdienden, schoon hij anders hetzelfde kapi-
{==17==} {>>pagina-aanduiding<<}
taal met grooter voordeel in zijnen overigen handel had kunnen plaatsen. Hoe herinnerde zich nu Maurits alle kleine bijzonderheden den dierbaren overledenen betreffende; en gezegden, die toen hij leefde, naauwelijks door hem werden opgemerkt, schenen hem nu godspraken. Schoon Maria alles aanwendde, om haren Maurits op te beuren uit de stille somberheid, waarin zijn geest verzonken was, dikwers stonden, schoon geene woeste vlagen van uitsporige droefheid hem overmeesterden, de tranen in zijne oogen - en rolden daar uit neder, schoon hij pogingen aanwendde, om dat wellustig offer der droefheid te stuiten. Hij had ook veel moeite met zijne moeder, die, schoon door hare Godsdienstige gevoelens en Christelijke hope ondersteund, geene sterkte van geest genoeg bezat, om niet somtijds, in bitter geschrei en jammerklagten over het verlies van een' zoo dierbaar man uit te barsten. Vooral was de dag der begrafenis van vader Lijnslager een dag van diepen rouw. Nog eenmaal ging hij in den ochtend van dien dag met zijne moeder het lijk van den afgestorvenen bezigtigen. Woorden ontbraken de diepbedrukte vrouw, die, leunende op den arm van haren zoon, staarde op het bleek gelaat van het zielloos overschot. De tranen rolden bij een' stroom uit hare oogen op den rand der kist neder. Nog eenmaal hield zij hare bevende hand tegen de marmerkoude wang van haren Lijnslager, welke zij met die afschuw en ijzing terugtrok, die de natuur den levenden tegen de doode overblijffels schijnt te hebben ingeplant... ‘Gaan wij heen ... gaan wij heen! mijn Maurits!’ zeide zij ... en afgebroken door snik-
{==18==} {>>pagina-aanduiding<<}
ken, - ‘o Maurits... wat is het een geluk... dat 'er eene verwachting is na het graf!’Maurits ging ook nog eens met zijne Maria naar het lijk van zijnen vader... Met een hart vol weemoedige droesfeid staarde hij eene lange poos op het heilig overschot van zijnen vader. ‘Ik weet wel,’ zeide hij tegen Maria, - ‘Ik weet wel, dat deze, overblijfsels niets zijn dan doode stoffe ... maar toen die stof leefde, was zij het kleed van de ziel van mijnen vader... En, ik wensch, dat mijne hope als Christen vervuld worden zal, dat ik hem in een verheerlijkt ligchaam, in gelijkenis naar het tegenwoordige zweemende, in de eeuwigheid ontmoeten zal...’ (hierop met zijne hand de regterhand van het lijk zijns vaders drukkende.) ‘Vaarwel tot in eeuwigheid!’
Hoe treurig was hij te moede, toen hij eenige uren later de lijkbaar van zijnen vader volgde, diep in rouw gehuld, en met het hoofd ter aarde gebogen. In de Oude Kerk gekomen zag hij den grafkuil, die voor het lijk van zijnen vader gedolven was, en daar de tranen bij groote druppels uit zijne oogen rolden, en hij zijn gezigt en snikken in zijnen doek poogde te smoren, hoorde hij alleen den doffen klank van de kist, die op eene vorige bij het nederlaten plofte. - ‘Weg, voor altijd weg,’ zuchtte hij, en wendde het aangezigt van de dragers, die eenige schoppen zand op de kist nederwierpen.
Terug gekomen werd hij door eene hevige vlaag van droefheid overvallen, toen hij zich nederzette qp de plaats en stoel, welke zijn vader zoolang bekleed had... en schoon volgens de gewoonte van die

{==19==} {>>pagina-aanduiding<<}

tijden aan vrienden en geburen een maaltijd gegeven werd, het was hem onmogelijk eenig deel aan hunne gesprekken te nemen; en alleen met den vader van zijne vrouw, die bij deze gelegenheid was overgekomen, sprak hij over den slag, die hem getroffen had, en ook hoedanig deszelfs tegenwoordigheid op het kantoor gemist zou worden. Het eerste genoegen, dat hij smaakte, was, toen de laaste vreemde gast het huis verliet, en hij zich in den kleinen kring der familie bevond. Nogmaals verzekerde hij zijne moeder, dat hij alles toe zou brengen, om de overige dagen, die God haar nog in het leven zou sparen, en welke hij hoopte dat nog vele mogten zijn, te veraangenamen. Maria bood haar zelfs aan, om zoo zij het verkiezen mogt, bij haar haren intrek voortaan te nemen; waarvoor zij minzaam en verstandiglijk bedankte, zeggende: ‘Ik zie in uw aanbod uwe hartelijkheid, lieve dochter! maar, behalve dat ik aan dit huis gewoon ben sedert zoovele jaren, heeft mijn nu zalige man mij altijd voorgehouden, dat jong en oud niet bij elkander voegt, daar elk zijn eigen denkwijze, elk zijne eigen behoeften, elk zijne bijzondere genoegens heeft. - Stilte en rust, mijne kinderen, en genoegen aan u te mogen beleven, is het, dat ik nu nog van God smeeke, voor den weinigen tijd, dien ik nog op aarde zal blijven... Daarom, zoo gij mij van de drokte en beslommeringen van het kantoor kondt afhelpen, dat zou mij aangenaam zijn.’ Gaarne stemde hierin Maurits, en beloofde haar zoo spoedig mogelijk daartoe de noodige schikkingen te zullen maken, en Maria was zeer vaar-
{==20==} {>>pagina-aanduiding<<}
dig met eene der kamers in haar huis, schoon die anders tot eene soort van pronkzaal diende, in te ruimen.
Daags na de begrafenis onder het ontbijt verwonderde zich Maria eenigzins over de zigtbare opgeruimdheid van haren man, en schoon zij hare verwondering met geene woorden bekleedde, las Lijnslager die genoeg uit hare oogen, en zeide daarom: ‘Ik zie wel, Maria, dat gij en misschien ook Doortje u verwondert, dat ik met een zoo opgeruimd hart met u ontbijt... Hartelijk, opregtelijk heb ik sedert eenige dagen mijnen dierbaren vader beschreid, maar, behalve dat het een' Christen kwalijk staat te weenen, gelijk dezulken, die geene hope hebben, moet ik, om u en alle, mijne overige betrekkingen, paal en perk stellen aan mijne droefheid. Het voorbeeld van den grooten Koning David, die na zijn kind lang genoeg beweend te hebben, opstond, en zijne regering hervatte, zal ik navolgen, zooveel mijne pogingen toelaten - en ik zal veel beter aan den wenscsh van mijnen overledenen vader voldoen, dat ik met ijver en opgeruimdheid de hand weder aan het werk sla en de taak daar opvatte, waar mijn vader dezelve heeft laten liggen, dan dat ik gedompeld in eene vadzige en loome treurigheid nederzitte.’ Vader van Vliet prees zeer zijn voornemen, en allengskens voltooide de tijd het loffelijk oogmerk van Maurits,dat hij, vooral aan het huis van zijne moeder, met moeite ten uitvoer bragt, waar de gedurige herinnering aan zijnen vader hem in zijne bezigheden stoorden. - Na eenige

{==21==} {>>pagina-aanduiding<<}

dagen vertrok Dorothea met vader van Vliet, daar dit sterfgeval drukten na zich sleepte, welke haar deden oordeelen, dat haar langer verblijf aan Maria hinderlijk zijn zou.


Tweede hoofdstuk.

Meer en meer raakte Maurits nu in een' gevestigden stand, en, daar zijne bekwaamheden die van zijnen vader evenaarden, zoo al niet overtroffen, nam de bloei van zijn kantoor gestadig toe, terwijl hij zich bevoordeelde met de ondervindingen, welke zijn vader dikwerf met schade geleerd hadden. Ook vond Maurits onder de papieren, die zijne vader naliet, zekere korte aanteekeningen over onderscheiden soorten van handel, en aardrijkskundige waarnemingen, omtrent de tijden, waarin men het veiligst naar deze of die havens schepen kon afzenden. Alleen was het eene belemmering voor 's Lands opkomende Zeevaart, dat nu het Twaalfjarig Bestand ten einde geloopen was, en dus de oorlog tusschen Spanje en dezen Staat weder ontbrandde. Men had bij die gelegenheid, daar zich het vaderland zoo zeer bevoordeeld gezien had door de oprigting der Oost-Indische Maatschappij voor eenige jaren, nu ook eene West-Indische Maatschappij opgerigt. - Lijnslager nam nu voor het kapitaal, door van Teylingen ter zijner beschikking gesteld, en dat door hem tot eene douarie voor zijne vrouw bepaald was,

{==22==} {>>pagina-aanduiding<<}

eenige aandeelen in dien handel, met oogmerk, om daarvan zijne Maria alleen de voordeelen te laten trekken, en voor het overige dat kapitaal buiten zijnen handel te houden. Uit de rente van dat geld kon zij dan alle hare kleine vrouwelijke behoeften rijkelijk voldoen, alle de weldadigheden uitoefenen, waartoe haar minzaam en edeldenkend hart zoo juist gevormd was - en hij oordeelde, dat de hoofdsom aan minder gevaren was blootgesteld, dan dat hij die in zijnen algemeenen handel waagde.
Kort nadat zijn vader overleden was, die sints lang als kapitein in de schutterij der stad gediend had, en bij de kolonellen en zijne mede hoplieden, zoo om zijne dienstvaardigheid en trouw geëerbiedigd, als om zijne aangenaam gezelschap bemind was, terwijl de Burgers, die onder hem dienden, hem roemden, als een vriendelijk, maar oplettend kapitein, werd onzen Lijnslager de post van Luitenant opgedragen in dezelfde kompagnie. Wel gaarne had zijne Maria gewenscht, dat dit het geval niet geweest was, althans, toen hij 's middags van de Beurs te huis kwam, het besluit van den Krijgsraad ten zijnen aanzien gevonden had, en het aan haar mededeelde, was het als of 'er een wolkje van ontevredenheid haar gelaat overdekte - zij was stiller dan gewoonlijk. Dat kon aan de aandacht van Maurits niet ontglippen, en dus vroeg hij al zeer spoedig naar de oorzaak. Maria zeide, dat hij wel begrijpen kon, dat haar het besluit van den Krijgsraad, waardoor hij tot Luitenant werd aangesteld, en dat hem zelfs aangenaam scheen, niet kon verheugen dat hij ja tot schuttelijke diensten zeker zou worden

{==23==} {>>pagina-aanduiding<<}

opgeroepen, maar dat hij misschien zich voor eene kleinigheid daarvan zou kunnen vrijkoopen, of zijne wachten door behoeftigen laten vervullen - maar dat hij als Luitenant, in deze dagen van beroering, daar nu de oorlog weder uitgebroken was, en 'er zelfs nu en dan burgerlijke oneenigheden plaats hadden, zich genoodzaakt zou zien, om zich in gevaren te mengen, waar hij, zoo zij achtte, zich buiten houden kon; dat daarbij hieruit (dit had zij, daar vader van Vliet te Rotterdam ook kapitein was geweest, wel gemerkt) partijen en maaltijden voortkwamen, welke, behalve dat zij kostbaar zijn, aanleidingen geven tot verwilderingen, en waardoor men den volgenden dag minder geschikt is voor zijne bezigheden en huisselijke genoegens.
Maurits, schoon hij eenige moeite had, om hier op te zwijgen, tot dat zij had uitgesproken, barstte nu uit, met eene vrij hevige geestdrift, die hem ten oogen uitschitterde: ‘Nooit hdd ik gedacht, dat gij zoo spreken zoudt, en ik schrijf het ook alleen toe aan uwe te groote bekommering over mijn' persoon. Kan het in u opkomen, dat ik, daar ik nu toch in de schutterij betrokken word, zoo lafhartig en laag zou zijn, om mijn' schutterlijken pligt, dien ik met een' duren eed aan stad en vaderland bezweeren moet, flaauw zou betrachten? Kunt gij denken, dat ik de lasten, die door het algemeen gedragen moeten worden, alleen op den hals van mingegoede burgers zou willen schuiven? - en hoe kon het in u opkomen, dat ik als een laffe bloodaard zou zoeken te huis te blijven, wanneer ik, op last van de regering van Land

{==24==} {>>pagina-aanduiding<<}

of Stad opgeroepen werd, om voor de rust gevaarlijke bewegingen te stuiten; daartoe zou ik als gemeen schutter mij even gehouden achten, als in den rang, dien men mij nu aanbiedt, en dus hetzelfde gevaar loopen. Door dit besluit, door de Regering bekrachtigd, ben ik daarenboven vereerd met hetzelfde vertrouwen, als waarmeê mijn vader zaliger is begunstigd geworden, en ik hoop, onder Gods zegen, mij daarin ook zoo te gedragen, dat ik als een eerlijk en trouw Amsterdamsch Burger altijd overal de oogen durf opslaan.’
Maria. Maar, bedenkt gij wel, dat de oorlog weder uitgebroken is, lieve Maurits?
Maurits. Wel nu, Maria, dat zij zoo en wat zou dat nu beteekenen?
Maria. Als de vijand eens vorderingen maakte, en gelijk in vroeger tijden...
Maurits. o Ik versta u... en de Regering des lands eischte van de zonen, dat zij hetzelfde zouden doen, dat hunne voorvaders gedaan hadden, dat zij het vaderland tegen buitenlandsch geweld zouden verdedigen, zoudt gij denken, dat ik dan te huis zou blijven? - Neen! lieve vrouw! deze kop is immers niet beter, dan die van mijn' oudoom, welke bij een' uitval, ten tijde van het beleg van Leyden, gesneuveld is. Hoor, mijne lieve! Al ware ik zelfs in de schutterij niet betrokken, gij zoudt u niet moeten verbeelden, dat ik dan, als het lieve vaderland in hoogen nood kwam, zou kunnen stil zitten, en te huis blijven. Neen! dan zou ik mij vrijwillig aanbieden gedachtig aan de les van mijnen vader: ‘dat

{==25==} {>>pagina-aanduiding<<}

hij overtuigd was, dat dan zeker eene Republiek naar zijnen ondergang helt, als de kinderen hare algemeene moeder zoo ongetrouw worden, dat zij te laf of te vadzig zijn, om, als de nood daar was, de wapenen voor haar behoud aan te gorden, en voor haar welzijn het lijf en leven te wagen.’ Gij ziet, dat ik op dit punt wat gevoelig ben ... en ik wenschte, dat ik 'er u van overreden kon met die kracht en nadruk... dat gij u met mij verheugde over het bewijs van vertrouwen, dat Burgemeesteren van Amsterdam en de Krijgsraad in mij stellen.
Maria. Ik heb al die posten meest beschouwd, en ik moet zeggen, dat vader van Vliet dezelve ook zoo behandelde, als eene goede aanleiding tot vrolijke smulpartijen...
Maurits. Gij maakt het waarlijk wat al te grof. Zonder dat ik uw' vader van VlieT daar onder tellen wil; zeker ja 'er worden onder de Hoofden der Schutterijen gevonden, die 'er zoo over denken, maar wie kan dit keeren? Daarbij geloof ik, dat zulke maaltijden wel degelijk hunne nuttigheid hebben.
Maria Ik merk dan, dat gij geheel niet voorhebt, om die partijen niet bij te wonen, zoo als toch sommigen, ten gevalle hunner vrouwen, doen.
Maurits. Ik heb u zoo lief, Maria! als ik geloof, dat eenig man zijne vrouw hebben kan; maar gij hebt mij ook te lief, om van mij te vergen, dat ik mij, nadat ik, in dezen mij opgedragen post, alles gedaan heb, waartoe ik eedshalve verpligt ben, ook geen deelgenoot van die oudvaderlandsche genoegens zijn zou; daar, bij de vrolijkheid van een'

{==26==} {>>pagina-aanduiding<<}

goeden maaltijd, zich de harten van vrienden van stad en vaderland nader en nader verbroederen door eenen gullen en onbedwongen omgang. Geloof mij, Maria! die mannen, die, als zij van hun kantoor komen, bij het spinnewiel hunner vrouwen blijven zitten hangen met het hoofd tusschen de beenen, of niet durven of niet mogen deelen in die uitspanningen en genoegens, welke tijden en omstandigheden aan de hand geven, zijn al dikwijls lastige huisgenooten. Dikwijls zitten zij hunne vrouwen in den weg, terwijl zij zichzelve vervelen...
Maria. Gij draaft fiks door, Maurits! - Wel nu dan... (met een' grimlach op het gezigt) ik wensch u met uw' nieuwen post geluk, en 'er u zooveel genoegen van, als gij 'er u van belooft, en ik mij zelve zoo weinig mogelijk verdriet... Laten wij 'er nu geen woord meer van spreken... Gij moet als man uw' pligt weten.
Schoon zich Maria juist niet zeer te vreden betoond had noch in waarheid was, over den aan haar' man opgedragen post, had zij te veel besef van den pligt van een' Nederlandsen Burger, of zij gevoelde, dat haar Maurits in der daad gelijk had, in hetgeen hij wegens den hem opgedragen post beweerde... ja als een verstandige vrouw besloot zij, om, daar zij nu eenmaal van die zaak het hare gezegd had, hem nooit daarover weder lastig te vallen. Zelfs toen hij, als Luitenant gekleed en gewapend de eerstemaal de wacht betrekken zou, en hij het huis uittrok, zag zij met een gevoel van genoegen hem na. Haar dacht, dat die kleeding wonder wel stond aan zijne fraaije mannelijke gestalte; zij deelde, met

{==27==} {>>pagina-aanduiding<<}

een stil genoegen, in de eer der onderscheiding, die haar man door het bekleeden van dezen post genoot, die zoowel met zijnen stand en jaren overeenkwam; en zelfs het denkbeeld, dat zij de vrouw was van den Burger-Luitenant Lijnslager had iets streelends voor hare vaderlandsche ziel. Ook droeg zij vervolgens wel degelijk zorg, dat het gevest van zijnen degen schoon en helder blinkend gehouden werd, en dat alles, wat tot zijne wapenrusting behoorde, in de volkomenste order was, en nimmer ontglipte haar' mond eene klagte, als hij ter wacht trok, of met de overige Hoofden der Schutterij van eenen vrolijken maaltijd laat in den nacht te huis kwam. Dit verstandig gedrag van Maria bleef ook door Maurits niet onopgemerkt, en het spoorde hem behalve andere redenen aan, om, schoon hij deel nam in de vermaken en feesten, die, op de Doelens dikwerf plaats hadden, te zorgen, dat hij binnen de palen der matigheid bleef, en, ter welker ure, in den nacht, schoon vrolijk en opgeruimd, nimmer beneveld in het verstand door het overmatig gebruik van wijn, naar zijn huis terugkeerde. Hij was onder anderen dikwerf gedachtig aan de wijze les, die hem zijn vader meermalen had ingeprent; ‘dat men best deed, met zich altijd zoodanig op heden te vermaken, dat men, naar lijf en ziel, in staat zou zijn, om morgen dezelfde genoegens, met denzelfden smaak te kunnen genieten.’ Dit hield Maurits voor eene proef en toets van de deugdelijke en geoorloofde vermaken. - Slechts eenmaal gebeurde het, echter niet zeer lang, nadat Maurits den post van Luitenant bekleed had, dat Maria duidelijk, zoo aan zij-
{==28==} {>>pagina-aanduiding<<}
ne taal als geheele houding bespeurde, dat hij boven mate gedronken had, daar hij haar, met een gezwets en herhaling van woorden, die hem beide anders oneigen waren, verhaalde, hoe hij het geluk gehad had, om den kop van den vogel te schieten, en den eerprijs als de beste schutter te behalen, en dat hij dus voor koning der schutters verklaard was; dat hij 'er verre af was, van den gestelden prijs te hebben willen benaderen, maar dat bij dien onder het geheele korporaalschap verdeeld had; 'er bijvoegende, dat, daar hij nu koning was, zijne vrouw koningin was, en dergelijke gezegden meer, die aan Maria bewezen, dat de vreugde over deze behaalde overwinning hem minder acht, dan anders, op de juiste palen der matigheid had doen slaan. En, schoon het veel verschilde, dat hij geheel de teugels der matigheid had laten glippen, nimmer had Maria hem zelfs eenigermate het spoor bijster gezien. Zij wachtte zich echter zeer zorgvuldig, om zelfs een enkel woord te zeggen, dat zij iets diergelijks vermoedde, dewijl zij zulks achtte olie in het vuur te zijn op dit oogenblik. Ondertusschen, hoe gaarne zij in haren Maurits eenen zoo kleinen misstap wilde inschikken, was haar hart 'er door getroffen, en, terwijl hij zeer gerustelijk aan hare zijde insliep, was zij bedacht, op welk eene wijze zij den volgenden morgen, minzaamheid met ernst parende, haren Maurits zou doen gevoelen, dat zij bij zijne te huis komst aan hem bespeurd had, dat meer dan eene geoorloofde verheuging hem overmeesterd had, en hoe zij hoopte, dat hij in het vervolg zich voor soortgelijke kleine buitensporigheden wachten zou, die zoo

{==29==} {>>pagina-aanduiding<<}

ligt van grootere in grootere ontaarden, en, terwijl zij het ligchaam allengskens bederven, den geest alleen voor eenige oogenblikken tot eene schijnbare hoogte van levendigheid en helderheid opwinden, om denzelven daarna tot eene wezenlijke diepte van neerslagtigheid en dofheid neder te ploffen. Hierover al meer en meer nadenkende, raakte zij geheel den slaap bijster en reeds vroeg in den morgenstond verliet zij het bedde. Zij plagt anders Maurits, als hij van eene partij kwam, altijd, ten gewonen tijde, als de kantoorbedienden kwamen, te wekken, maar besloot nu, om hem geheel te laten uitslapen. Het was dus een' geruimen tijd in den ochtend, eer Maurits wakker werd, en vond, dat Maria reeds lang geleden ontbeten had. Vernemende, hoe laat het was, werd hij eenigzins gramstorig op zichzelven, en gelijk men die ongemakkelijke luim gaarne op een ander zoekt af te leiden, gaf hij Maria deswegens de schuld, die hem, zoo hij beweerde, naar gewoonte had behooren op te wekken, ‘Gij waart dieper dan naar gewoonte ingeslapen,’ gaf Maria hierop te verstaan - ‘en ik dacht, dat gij rust noodig hadt.’
Maurits. Nu ik heb ook voortreffelijk geslapen.
Maria. Dat heb ik gemerkt.
Maurits. Hoe gemerkt?
Maria. Omdat ik niet, of bijna niets geslapen heb.
Maurits. Ik geloof, dat gij niet wel te vreden zijt - althans niet vrolijk, niet opgeruimd.
Maria. Het laatste is zoo, maar ontevreden ben ik niet.

{==30==} {>>pagina-aanduiding<<}

Maurits. Hebt gij dan eenige ongunstige berigten uit Rotterdam?
Maria. o Neen! maar nien is den eenen dag veel opgeruimder dan den anderen.
Maurits. Maar gij behoort niet tot die grillige vrouwen, die zonder goede reden den eenen dag uitsporig vrolijk en den anderen diep zwaarmoedig zijn, al nadat de weerhaan van haren geest door de vlaag van deze of gene luim gedraaid wordt. Ten minste ik heb nog nooit iets soortgelijks van u ondervonden.
Maria. Och! men leert elkander al zachtkens nader en nader kennen. Misschien ontdekt gij heden deze gril in mij, en ik morgen eene andere in u.
Maurits. Nooit zag ik u zoo gemelijk, Maria!
Maria. Ik doe toch mijn best, om niet zoo te zijn, en verzoek u om verschooning, indien ik het ben.
Maurits. Die kunt gij krijgen, als gij mij de oorzaak van uwe droefheid meldt.
Maria. Zijt gij 'er dan zoo op gesteld, om de oorzaak daarvan te weten, dan moet gij mij vooraf beloven, dat gij over die oorzaak u niet verstoren zult.
Maurits. Niets is gemakkelijker - dat beloof ik u, dat beloof ik u.
Maria. Ik ben bedroefd, omdat gij, dezen nacht te huis komende, zoo buitengewoon vrolijk waart.
Maurits. Ik was toch bijlang niet dronken.
Maria. 'Er zijn trappen in de dronkenschap even gelijk in andere gebreken, maar wanneer men verscheiden malen in den tijd van één kwartier hetzelfde verhaalt, wanneer de tong dubbeld slaat; als men

{==31==} {>>pagina-aanduiding<<}

vergeet zijnen kraag af te leggen, eer men in het bed stapt; als men zijne vrouw den naam van een' der gasten geeft, met welken men heeft aangezeten, komt het mij voor, dat zulk iemand zooveel gedronken heeft, dat hij alles behalve het volkomen gebruik zijner zinnen magtig is.
Maurits. En is dit mijn geval geweest, Maria! toen ik dezen nacht te huis kwam?
Maria. Ja Maurits - en dat - dat bedroeft mij.
Maurits. Waarlijk, mijne lieve Maria! Ik geloof u gaarne, zeer gaarne - ja ik heb zelf gevoeld, toen ik den hoek van den Nieuwendijk omsloeg, dat ik meer dan gewoon gedronken had. Ik nam daar een' zoo wijden draai uit vrees, schoon het lichte maan was, dat ik den hoek te kort zou nemen. Maar gij moet denken Maria, de gelegenheid, waarbij...
Maria. Ik verwijt u immers niets - Maurits! maar ik ben alleen bedroefd, dat gij zoo te huis gekomen zijt.
Maurits. Maar geloof mij, mijn lieve vrouw! 'er is niemand nuchterder geweest dan ik...
Maria. Des te erger, indien gij dan slechts eenige graden verder geweest waart, zoudt gij niemand gehad hebben, die u naar huis kon brengen - waarlijk Maurits! daar ik u zoo hartelijk lief heb, steunt mijne droefheid op reden. o Hoe gevaarlijk is het in eene stad, zoo doorsneden met grachten, bij den nacht rond te zwerven, zonder dat men van zichzelven volkomen bewust is... o Maurits! als ik eens indenk, dat gij nog niet waart te huis gekomen, en dat u eene wezenlijke ramp door eenen zwaren val beje-
{==32==} {>>pagina-aanduiding<<}
gend was, of ... o het is bijna te ijsfelijk, dat ik het zeg ... zoo gij eens in dien staat het spoor bijster geraakt, in het water gevallen en verdronken waart... en misschien eerst na eenige dagen opgehaald...
Maurits. Houd op, Maria, houd op... Waren 'er gisteren in uwen geest zulke akelige gedachten opgerezen?
Maria. Neen! Maurits! want ik had geene andere ondervinding van u, dan dat gij u altijd zoo binnen de palen van matigheid hieldt, dat u geen ongeluk van dien aard zou kunnen overkomen, en had mij dus gerust te slapen gelegd ... maar na hetgeen nu heeft plaats gehad...
Maurits. Heb ik dat vertrouwen verloren?
Maria. Ten minste 'er zal een lang verloop van tijd noodig zijn, eer ik weder zoo gerust ben, als gij u op eene vrolijke partij of Doelenmaaltijd bevindt...
Maurits. Als ik u nu plegtig beloof, dat ik voortaan zorgen zal, dat, wat 'er gebeurt, ik mij nimmer weder toegeven zal aan het overmatig gebruik van wijn... o mijn lieve! hebt gij ooit ondervonden, dat ik mijn woord niet gehouden heb?... Zoudt gij dan in het vervolg gerust zijn?
Maria. (Met eenen vriendelijken glimlach.) Maar zoo gij eens weder den houten vogel den kop afschoot, en daardoor schutter koning werdt... zoudt gij u dan sterk genoeg gevoelen, om u niet toe te geven aan de verzoeking, om de toejuichingen met dikwijls herhaalde dronken te beantwoorden?
Maurits. Zeker, mijne Maria! zeer zeker, o dan, dan zal ik voor mijn' geest u oproepen. Ik zal mij voorstellen, hoe ik nog eens mij toegevende

{==33==} {>>pagina-aanduiding<<}

aan eene buitensporigheid als die van gisteren uw vertrouwen verliezen zou, en ik voortaan, wanneer ik mij zonder u op gastmalen bevond, altijd eene doodelijk bekommerde vrouw te huis zou hebben... Neen! mijne Maria! wees verzekerd ... al was 'er geene andere reden, dan die uit uw' kommer ontleend, die zou genoegzaam zijn, om mij te wederhouden.
Maria. Lieve Maurits! welk eene vreugde gevoel ik ... ja, ja! ik merk, dat in uwen geest andere en verhevener beweegredenen, dan mijne kommer, beginnen op te komen...
Maurits. Ja, Maria! Ik gevoel dit oogenblik levendiger, dan ik kan uitdrukken, hoe ik, vervoerd door eene op zichzelve weinig beteekenende eer, duizelig door den lof, dien men mij toezwaaide, mij heb botgevierd aan het overmatig gebruik van wijn; hoe ik strijdig met mijne verpligting als redelijk mensch en Christen mij bijna vernederd heb beneden het redeloos gedierte, dat nooit dan tot verzadiging toe drinkt van den drank, dien de natuur hetzelve aanbiedt. Foei! foei! ik schaam mij voor mijzelven, en voor u,... ja, waarom zou ik het u, mijne dierbare, niet zoowel als mijn eigen hart belijden, ik schaam mij voor het Opperwezen.
Maria was diep getroffen over het berouw, dat het hart van haren Maurits vervulde, en daar zij volkomen zijne opregtheid kende, en ook tevens de onverwrikbare vastheid van zijne besluiten, was zij volkomen gerust, dat geene verzoekingen van dien aard hem op nieuw zouden doen vervallen tot eene buitensporigheid, welke de vaderen bijzonder aankleefde. En nimmer na dien dag twijfelde Maria, van welk

{==34==} {>>pagina-aanduiding<<}

zelschap hare Lijnslager terugkwam, of hij misschien zijne belofte vergeten had, en zoo verdween weldra geheel de vrees, die zij had opgevat, en nog korten tijd haar hart bezwaarde, wanneer Maurits eenen Doelen-maaltijd, of eenen der Amsterdamsche Akademie, waarvan hij op het voetspoor van zijn' vader lid geworden was, bijwoonde.
Niet lang na dezen tijd ontving Maria, terwijl hare man naar de Beurs was, een' brief met eene groote kist, van het Oost-Indische Huis komende, waarop met groote letters, de woorden porselein - en present te lezen waren. Hoe zeer de nieuwsgierigheid in het hart van Maria ontwaakte, en zij zelfs aan een' der kantoorbedienden vroeg, of hem de hand, waarmede het opschrift van den brief geschreven was, bekend was: daar Maurits tot een' vasten regel had, dat niemand dan hij brieven aan hem houdende, indien hij in de stad was, mogt openen, hield zij ook in dezen zich heilig aan die gewoonte. Naauwelijks evenwel was Maurits van de Beurs teruggekomen, of zij stelde hem zelve den brief ter handen. - En zoo, als hij het opschrift zag, zeide hij - ‘God dank een brief - van mijn' vriend de Haan uit Java,’ (denzelven openscheurende) - ‘meer dan een half jaar is hij reeds oud... maar hij was welvarende... Hier, hier, Maria! is het gedeelte, dat u het meest betreffen zal,’ en nu las hij: ‘Eindelijk, waarde vriend, strekt deze brief ten geleide van een op dit eiland gekocht stel porselein. Daar het met u en uwe Maria van Vliet, op zulk een' goeden voet stond, toen ik het vaderland verliet, waar-
{==35==} {>>pagina-aanduiding<<}
mede gij mij juist één uur voor mijn vertrek verheugde, denk ik, dat gij nu wel het toppunt van uwe wenschen zult bereikt, en misschien, reeds een' lieven kleinen hebben, en als een deftig Hollandsch huisvader aan de zijde van uwe Maria zitten zult. Dan zal, zoo ik hoop, ook bij haar het groot stel rood Japansch welkom zijn, en zoo zij nog eene ledige kast heeft, dan wensch ik, dat zij het 'er op zal plaatsen, en, schoon het schilderwerk, de bloemen vogels en menschen, die 'er op vertoond worden, van een' heel raren smaak is, ik kan u verzekeren, dat de Oost ook in alles vrij wat van Holland verschilt - en hoewel ik gaarne toestem, dat de Japonnezen ons verscheiden mijlen ten achteren zijn in teekening, verwonder ik mij toch over de schoonheid en vastheid der kleuren. - Nog zullen niet alle hoekjes van uw huis zoo prop vol zijn, of 'er zal nog wel een zijn, waar het staan kan, en u misschien somtijds uwen vriend herinneren. Adieu Maurits - groet uwe ouders - en bovenal uwe Maria - kus haar, het zij uw meisje of uwe vrouw, eens uit mijnen naam, schoon mij dat weinig dorst verslaat; want de vaderlandsche of zelfs de Europesche meisjes zijn hier grooter zeldzaamheden, dan het fijnste Japansche porselein is in Europa - en ik zou half Japan wel willen geven voor het bezit van eene Maria. - Nu als ik weder in het vaderland kom, dan hoop ik, dat 'er voor een' Amsterdamschen jongen, die op de zee gezwalkt heeft, nog een nieuw nagel zal overschieten, waarmeê ik ook eens een togtje

{==36==} {>>pagina-aanduiding<<}

op de zee van het huwelijk wagen zal. Nog eens adieu!’ - Met veel genoegen hoorde Maria dit gedeelte van den brief, en de pakhuisknecht moest terstond komen, om de kist open te maken; zelfs zond zij naar hare schoonmoeder om, zoo het haar mogelijk was, toch ten eerste te komen, daar 'er iets fraais uit de Oost te zien was. - En de weduwe Lijnslager kwam, als eene echte Hollandsche vrouw eene groote liefhebster van fraai porselein, daar zij hare huik slechts over hare huiskleeding geslagen had, zoo spoedig, dat juist de eerste beker nog maar uitgepakt was, en op tafel stond, toen zij binnentrad. - En nu volgde welras een pot van dezelfde grootte. Maria en hare moeder stonden versteld zoo over de ongemeene grootte als over de schoonheid van dit geschenk, en waren niet achterlijk met hare gissingen bij te brengen van de aanzienlijke waarde. Hetgeen Maria het meest verheugde, was, dat bij het uitpakken bleek, dat alles gaaf en ongeschonden was overgekomen.
Maurits was 's avonds bij het herlezen van den brief aangedaan bij het gedeelte, waar de Haan zijne groete verzocht aan zijne ouders - en kon niet nalaten een' zucht toe te wijden aan de gedachtenis van zijnen vader, terwijl hij zijne Maria opmerken deed, dat de Haan vrij voorbarig was, met hun reeds een kind toe te schikken, daar zelfs nog geen grond van hoop voorhanden was. - Maria liet dit gezegde onbeantwoord, maar een schalkachtig lachje, dat Maurits spoedig genoeg begreep, deed hem van toon veranderen ... en oogenblikkelijk vragen: ‘Of Maria ... mag ik hopen... Ei zeg het mij...

{==37==} {>>pagina-aanduiding<<}

Foei! foei! dat gij mij geen deelgenoot gemaakt hebt van eene hoop, zoo aangenaam voor mijn hart ... foei, dat gij een geheim daarvan gemaakt hebt voor mij, die u zoo teeder lief heb - en dat 'er juist een brief uit de Oost moest komen, om dat geheim u van het hart te binden.’
‘Nu, nu,’ zeide Maria met aandoening van vreugde: ‘Nu, mijn Maurits! zijt dan maar te vreden. Gij moogt hopen. Ik zweeg alleen, omdat ik u met geene ijdele hoop wilde vleijen, en omdat ik vreesde, dat gij dan zeker spreken zoudt, om het klein reisje, dat wij voorhebben naar het Stichtsche en Zuidholland, uit te stellen, daar ik weet, hoe bekommerd gij altijd over mij zijt.’
Maurits was nu verrukt van vreugde en vroeg: ‘Moeder Lijnslager moet het toch spoedig weten.’ ‘Waarom niet de geheele buurt?’ vroeg Maria al lagchende - ‘maar gij behoeft de moeite niet te nemen, om het aan uw moeder te verhalen. Daar zij eene bedaagde en ervarene vrouw is, en ik geen eigen moeder meer heb, achtte ik, haar de naaste, met welke ik over zulk eene zaak kon spreken, en heb het heden middag zelve haar reeds verteld - en dus, Maurits, zijt gij eigenlijk de tweede, die dat geheim weet; maar, daar uwe moeder de eerste geweest is, twijfel ik niet, of gij zult mij deze kleine achterhoudendheid vergeven.’ - ‘Gaarne, gaarne,’ zeide Maurits en omhelsde zijne Maria met eene ongemeene vreugde en teederheid, daar hij haar nu beschouwde, als verkeerende in den eerbiedwaardigen stand van eene vrouw, die in haren schoot het spruitje voedt en

{==38==} {>>pagina-aanduiding<<}

koestert, dat ter eeniger tijd het pronkstuk van Gods schepping op aarde zal uitmaken; een wezen van de voortreffelijkste gedaante, toegerust met wonderbare ligchamelijke vermogens, en met eene redelijke ziel, vatbaar voor redelijke en zedelijke volmaking - en bestemd voor de eeuwigheid. -
Hoe hartelijk zich Maurits ook het eerst oogenblik verheugde, bekroop hem weldra de gedachte, die hij echter met alle zorgvuldigheid voor zijne Maria verborg, aan welk gevaar nu zijne dierbare Maria, die hij meer dan zichzelven beminde, was blootgesteld; daar somtijds de vervulling der aangenaamste hoop van een gelukkig verbonden paar de oorzaak is van den dood der beminde echtgenoote. Maurits echter verdreef zooveel mogelijk deze akelige gedachte, biddende de Voorzienigheid, dat zijne Maria onder het veel grooter getal dier gelukkige vrouwen mogt behooren, welke op den bestemden tijd blijde moeders worden van gezonde kinderen. - Welras gaf Maria ook vrijheid aan Maurits, om, daar hij vader van Vliet kennis gaf van hun voornemen, om eerlang, na eenen kleinen uitstap in het Stichtsche, te Rotterdam bij hem een bezoek af te leggen, 'er een' trek in te vlechten, waaruit deze den toestand van zijne dochter ligtelijk zou kunnen afnemen, met verzoek, om daarvan aan zuster Elizabeth mede kennis te geven.



{==39==} {>>pagina-aanduiding<<}

Derde hoofdstuk.

Schoon thans het sterk Bergen op den Zoom door den dapperen Spinola, die met Maurits van Oranje wedijverde, wie van hun beide de eerste veldheer der Eeuw zijn zou, belegerd werd, en het oorlog op de grenzen des Vaderlands woedde, was men zoo gerust, althans in Holland, op den moed der Vaderlandsche helden, dat men in dat gewest veel minder door angstige zorgen gekweld werd, over den eindelijken uitslag der gebeurtenissen, dan zich misschien het nageslacht voorstelt. - Ook was de redding der vaderen uit veel grooter gevaar den zonen en kindskinderen te diep in het hart gedrukt, en daardoor een gerust vertrouwen op Gods hulp, in de eindelijke zegepraal der zoo goede zaak, te sterk gevestigd, dan dat de gemoederen met een angstig wantrouwen zouden zijn vervuld geweest. Tevens leverden koophandel en zeevaart, die beide zenuwen van de welvaart van dezen staat, niet tegenstaande den oorlog, door de schranderheid en vlijt der ingezetenen voortgezet, door het wijs bestuur der Regering aangemoedigd en gerugsteund, op allerhande wijzen krachten, genoegzaam, om de hervatte pogingen van het nog wrokkend Spanje te Land en ter Zee het hoofd te bieden - ja in de steden en dorpen des Vaderlands, een' overvloed te doen geboren worden, welke niet alleen eenige weinige aanzienlijken, maar ook den middelstand, en de lagere volkklasse een gerust en vrolijk leven deed

{==40==} {>>pagina-aanduiding<<}

leiden. Geen wonder dus, dat ook Lijnslager de ruimte, die hem ten deel viel, door zijnen koophandel, gebruikte, om zich en zijne dierbare Maria die geoorloofde genoegens te verschaffen, welke met hunnen stand en leeftijd overeenkwamen.
Zoo ondernamen zij een klein binnenlandsch reisje, en daar Mara niet bekend was met de schoonheden van het Gooi bekoorlijk in den tijd, wanneer de boekweit in vollen bloei staat, begaven zij eerst zich derwaarts. Zij was vooral betooverd door het uitmuntend gezigt, dat zich aan hare oogen opdeed, toen zij voorzigtig den Tafelberg aan den arm van haren Maurits opgestegen, tusschen de woeste heide de vruchtbare akkers op de heuvelen en in de dalen beschouwde. - Sommige derzelven waren bezaaid; andere droegen kenteekens, dat zij zoo even afgemaaid waren, terwijl weder andere overdekt waren met een' witten bloesem, zoo dat men zich bijna verbeeldde in eene zee van melk neder te zien. Eene oneindige verscheidenheid van gezigten trof hunne oogen, nu eens wendden zij die naar de Zuiderzee, daar zij van verre Waterland geheel zagen liggen - aan de andere zijde de blaauwe Veluwe - en alom heiden door bouwlanden, bosschen en weiden afgewisfeld. ‘Ginds,’ zeide Maurits, Maria's aandacht op de ronde tafel vestigende, en op den naam van Muiden wijzende - ‘ginds ziet gij Muiden, en het slot van Muiden liggen. Daar onthoudt zich zeker thans de Drosfaard Hooft, waarschijnlijk in het gezelschap van de edelste vernuften van onzen tijd. Ik denk, dat het 'er thans niet weinig drok zijn zal, daar zijne beminde wiendin, Tes-
{==41==} {>>pagina-aanduiding<<}
selschade Visscher, binnen weinig tijds de bruid worden zal.’ ‘Kent gij haar?’ vroeg Maria.
Maurits. Twee of driemalen heb ik haar gezien - eens met mijn' vader ten huize van Vondel; maar gij kunt u bezwaarlijk een denkbeeld maken van hare geestigheid en vlugheid, en hoe bedreven zij in alle wetenschappen en kunsten is. Daarenboven is zij eene uitstekende schoonheid.
Maria. (glimlagchende.) Gij spreekt met zooveel genoegen en verrukking van haar. Mij dunkt zoo eene mooije geleerde vrouw had u beter geleken, dan eene alledaagsche, zoo als ik ben.
Maurits. Zoudt gij dan denken, want ik kan uit uw' grimlach niet zeker opmaken, of gij ernstig of boertende spreekt, zoudt gij dan denken, dat het bezit van eene geleerde vrouw voor een' man zulk een uitstekend geluk is? Ik denk 'er anders over. Ik zie met veel genoegen, dat ons Vaderland zulke uitmuntende vrouwelijke vernuften oplevert, als beide de dochters van Visscher, en, schoon 'er op derzelver zedelijk gedrag niets te zeggen is, zou ik geene van beide gaarne tot vrouw genomen hebben. Ik weet niet, wat het is; maar ik zou mij altijd verbeelden, dat ik bij eene zoo geleerde vrouw maar half in achting was: en, schoon ik niet trotsch ben, vind ik het gansch niet aardig, als men zegt, daar gaat de man van die beroemde vrouw...
Maria. Ja! ja! ik geloof, dat gij gelijk hebt, en dat het over het algemeen beter is, dat men zegt, daar gaat de vrouw van dien beroemden man: en toch kan ik niet ontveinzen, of ik zou wel verlangen, om die beroemde zusters eens aantetreffen. Gij

{==42==} {>>pagina-aanduiding<<}

moet Vondel, dien gij toch van tijd tot tijd spreekt, een goed woord doen, dat ik beiden en vooral Tesselschade eens te spreken kom.
Nu verlieten zij in een gemakkelijk rijtuig, dat zij nabij den Tafelberg hadden doen komen, het Gooiland, en kwamen te Utrecht. Zij waren niet weinig verrukt over de schoone ligging van die aloude stad; en bovenal bekoorde hun de aangename frischheid der lucht. - Ook trok hunne aandacht, bij het naderen der stad, de hooge toren van de Dom-kerk, zich bijna vierhonderd voeten boven de oppervlakte van den grond verheffende. De aanzienlijke kerk, bij dien toren, was toen nog in hare volle grootte, en nog was dezelve met uitstekend fraaije geschilderde glazen voorzien. Maurits zag in dezelve met zijne vrouw, de grafsteden van verscheiden Bisschoppen en van eenige Keizers van het Duitsche Rijk. - Maria verwonderde zich over de groote menigte van kerken, en geestelijke gestichten, welke binnen den omtrek der muren van Utrecht gevonden wordt, doch deze verwondering nam Maurits weg, door haar die stad te leeren kennen als voormaals een' Bisschoppelijken zetel. In de Marienkerk bezigtigden zij, onder anderen overblijffelen, eenige oude groote kerkboeken, aan kettingen vastliggende - en het kapittelhuis der kerk herriep in hunnen geest, op eene levendige wijze, hoe hier in de vorige eeuw, voor de invoering der hervorming, de Godsdienst werd uitgeoefend. Op het Vreeburg verhaalde Maurits aan Maria, hoe Karel de V, daar in het begin der zestiende Eeuw, een Kasteel, zoo het heette, ter nagedachtenis van den Kamerijkschen vrede gesticht had, maar eigen-
{==43==} {>>pagina-aanduiding<<}
lijk, om Utrecht in bedwang te houden - doch hoe ook, zoodra de Spaansche bezetting de stad was uitgedreven, dat geheele gebouw ten gronde toe was geslecht geworden. Hij wees haar ook groot en klein Paushuizen aan, gedicht door Paus Adriaan den VI, welke van schuitemakers zoon tot die hooge kerkelijke waardigheid door zijne deugden opklom. Maria's opmerkzaamheid ontglipte ook geenszins de bijzonderheid van de stadsgrachten in Utrecht, waar de schoorsteenen en daken van huizen en, werkplaatsen, maar even uitsteken boven de lage borstweringen, die langs de wallen zijn opgeworpen. - Ook namen zij een' dag ter bezigtiging van Amersfoort, en schoon de heide hen eenigermate verveelde, vonden zij dit rijkelijk vergoed door de zeer aangename ligging en schoonheid van die stad. Voornamelijk schepte Maurits behagen in de toen eerst voor weinige jaren aangevangen Tabaksplanterijen. Schoon deze toen nog maar van kleine uitgebreidheid waren, maakte Maurits daarop zijne Maria oplettende, daar hij zich uit dezelve een' nieuwen tak van landbouw en koophandel voor zijn Vaderland voorstelde. Met het bezigtigen van de fraaiste dorpen en streken van het Sticht, bragten zij eenige dagen door, en Maurits haalde met regt haar de volgende Dichtregels van van Vondel aan, die hij hem had hooren voordragen, het slot uitmakende van een Dichtstuk op de afbeelding van Utrecht, door den beroemden Zachtleven geteekend:

Deez' stad, de hoofdstad van het Sticht, in top gestegen, 
Ligt in een vruchtbren schoot van kleigrond, rijk van zegen. 

{==44==} {>>pagina-aanduiding<<}

Hier zwelt de koorenaar, daar de uijer vet van room. 
Hier rust de Herder, in de schaduw van den boom. 
Hier vloeijen Vecht en Rijn, door boomgaart en prieelen 
En heerenslooten heen. Hier lokken boschtooneelen, 
De tortels en hot wild. Daar zuigt de honigbij. 
Ginds zingt de nachtegaal en leeurik even blij, 
Een lieflijk veldmuzijk, dat nooit het oor verveelde: - 
Hoe noemt men Utrecht dan? Een Paradijs van weelde. 


Meermalen betuigde Maria, dat zij zich verbeeldde, dat de lucht van het Stichtsche op hare gezondheid en vrolijkheid eenen gunstigen invloed had. Zij konden ondertusschen niet lang zich in dat aangenaam gedeelte des Vaderlands ophouden, daar zij over Vianen en Gornichem naar Rotterdam wilden, om daar een bezoek bij vader van Vliet af te leggen, waarop Maria bijzonder gesteld was, uit hoofde, dat zij berekende, hoe hare zwangerheid en derzelver gevolgen haar mogelijk niet zouden toelaten, om veel later haar' vader en hare geboortestad te bezoeken.
Naauwelijks waren zij te Gornichem gekomen, of zij hoorden, tot hunne groote ontroering, de ontvlugting van Huig de Groot: en schoon de geruchten, daar het nog maar drie dagen geleden was, eenigermate verward waren, vernam Maurits al spoedig, dat hij door eene schrandere list van zijne Echtgenoot, in eene kist met boeken, uit Loevestein gedragen was... - en nog eer zij 's avonds ter rust gingen, verhaalde Maurits aan zijne Maria, hoe haar naamgenoot eene daad had uitgevoerd, die elk hoogachter van de Groot verheugen moest, daar het moest uit-
{==45==} {>>pagina-aanduiding<<}
loopen op de verlossing van een' man, die tot schande van zijne tijdgenooten, daar met Hoogerbeets was opgesloten - en voegde Maurits 'er bij; ‘ik geloof, dat deze daad Mevrouw de Groot tot een' eeuwigen roem verstrekken zal.’
Maria. Het is haar gaarne gegund, Maurits! Ik heb mij niet verwonderd, dat zij haar' man gevolgd is in de gevangenis: want daartoe mijn lieve Maurits, daartoe gevoel ik, dat ik ook in staat zou zijn - maar ik verwonder mij over hare stoutheid en list ... o daartoe ... daartoe zou ik niet bekwaam zijn.
Maurits, o Mijn lieve! de omstandigheden brengen veel toe, om zulke daden uit te lokken.
Maria. Hoe gelukkig ben ik, dat ik mij verbonden zie aan een' man, die niet in betrekkingen geplaatst is, waardoor hij is blootgesteld aan de gevaren, welke dagelijks zelfs de deugdzaamste staatslieden dreigen. Ik geloof gaarne, dat Mevrouw de Groot, moediger dan ik, en meer gewoon aan zulke gevaren, geschikter is, om zulk eene rol te spelen, maar ik verbeeld mij toch ook, dat 'er in haar hart veel zal hebben omgegaan, toen zij haar' man het kasteel zag uitdragen - en, hoe zeer ik 'er haar om hoogacht, in welke onaangename omstandigheden is zij thans gewikkeld, daar zij nu als eene gevangene de plaats van haren man bekleedt.
Maurits. God geve haar eene spoedige uitkomst! En wat hebben ook de vijanden van de Groot, nu hij gevlugt is, aan zijne vrouw. - 'Er steekt niets misdadigs in, dat zij haren man behulpzaam geweest is, in het ontsnappen uit zijne gevangenis.

{==46==} {>>pagina-aanduiding<<}

Na een kort verblijf te Gornichem, vertrokken zij naar Rotterdam. Uitermate was vader van Vliet verheugd, toen hij zijne dochter met haren man ten zijnen huize ontvangen mogt, en Maria gevoelde ook een' bijzonder genoegen in het verblijf aan het vaderlijk huis, schoon het haar den weinigen tijd, dien zij alleen doorbragt, hevig griefde, dat zij in hare tegenwoordige omstandigheden hare dierbare moeder miste, welker raadgevingen zij zoo gaarne in vele opsigten ontvangen zon hebben. Tevens stelde zij zich ook voor, hoe bezorgd, maar ook hoe vergenoegd deze geweest zou zijn, indien zij hare geliefde Maria in dien staat had mogen aantreffen. Schoon hare zuster van Vliet zich wel te vreden gedroeg over den toestand van hare zuster, was zij in haar hart eenigermate jaloersch, dat zij, daar zij reeds zoo veel langer gehuwd was, zich nog verstoken zag van de zoo aangename hope, om moeder te worden; te meer daar vader van Vliet gansch niet karig was, om zijn genoegen over het vooruitzigt op Maria's geluk op allerhande wijzen uit te drukken. - Het was natuurlijk, dat alle vrienden en kennissen van tijd tot tijd genoodigd werden, behalve den jongen van Vliet en zijne vrouw, bijzonder ook van Teylingen en Dorothea, welke laatste zich zeer gereedelijk bewegen liet, om hare vriendin weder eenige weken te Amsterdam gezelschap te komen houden, en met welke zij afspraak maakte, om tegelijk te vertrekken. Zij nam dit te gereeder aan, omdat zij zich voor dien tijd ontslagen rekende van het lastig aanhouden van van Teylingen. Daags voor het vertrek naar Amsterdam was 'er

{==47==} {>>pagina-aanduiding<<}

een zeer plegtige maaltijd, waarop vader van Vliet, naar zijne gewoonte, zeer prachtig uithaalde. - Daar de bekers lustig rondgingen, en de monden zoowel van mannen als van vrouwen los raakten, moest ook Maria een weinigje voorhouden over haren toestand. Het was nog in die dagen, dat de beschaafdheid niet dien trap van verfijning bereikt had, waarop men zich niet ontziende, om de grofste buitensporigheden van den wellust heimelijk te plegen, echter eene schijnbare zedigheid in woorden aanneemt, om tot eene zooveel betere mom te strekken van wezenlijke zedeloosheid. - Neen! men veroorloofde zich nog vrij klare toespelingen op den staat van Maria's zwangerheid, die zij met een zedig blosje beantwoordde - en, het hart van haren lieven Maurits deelde niet weinig in dat genoegen, ja van dankbaarheid gloeide hetzelve, daar hij zich te binnen bragt, hoe hij nu, aan dezelfde tafel, met bijna hetzelfde gezelschap, zat, waaraan hij met zijne lieve Maria als bruid had gezeten, en zich nu in de lagchende toekomst verheugde, welke door de gesprekken als vervroegd werd. Bovenal had dit plaats, toen onder het nageregt, waarvan de eêlste vruchten aan zijne Maria om strijd werden aangeboden, vader van Vliet, eene groote zilveren Drinkschaal liet opbrengen, van eenen wijden omvang, en in het midden van een' halven bol voorzien; van binnen was de schaal met fraai gebloemte gedreven, en de horen des overvloeds versierde derzelver randen, waaruit rijkelijk vruchten schenen neder te storten; de godin Lucina, in eene staande houding afgebeeld, maakte een gedeelte van den voet uit. De oogen van alle de gasten waren op

{==48==} {>>pagina-aanduiding<<}

dit fraai stuk zilver gevestigd, toen het voor vader van Vliet stond. Het gaf zelfs eene stilte voor eenige oogenblikken in het gezelschap, welke van Vliet waarnam, om te zeggen, terwijl hij de schaal met wijn vulde: ‘Mijn zoon, Lijnslager! daar ik hoop, dat gij eerlang een blijde vader worden zult, kan ik mijne hoop niet plegtiger te kennen te geven, dan door u deze schaal toe te brengen, en daarbij, naar 's Lands aloude wijze, een' Vaderlandschen dronk in te stellen, waarmede ik u dezelve opbreng, die van Hansje in den Kelder.’ - Onder dit zeggen opende zich in het midden van den halven bol der Drinkschaal een klepje; oogenblikkelijk vertoonde zich een klein naakt beeldje, een kindje voorstellende: Hansje in den Kelder weêrgalmde nu de geheele zaal, en vader van Vliet ledigde de schaal - en reikte die aan Lijnslager over. - Alle de mannen volgden het voorbeeld van van Vliet en Lijnslager. - Onder dit gejuich klopte het hart van Maria van aandoening; die, terwijl de gasten hun vernuft scherpten, om elk eene toepasselijke aardigheid te zeggen, besefte, dat, schoon haar staat aanleiding tot zoovele vreugde gaf, het uur, waarop zich de banden der natuur zouden slaken, voor haar en het dierbaar kind, dat zij onder het hart droeg, een hagchelijk tijdstip was. - Maurits zag hare aandoening, en, of hij op het oogenblik door het natuurlijk dichtvermogen zoo bezield werd, dan of bij van te voren iets diergelljks verwacht had, hij zeide, oogen vol vreugde op zijne Maria vestigende, toen de drinkschaal in de hand van vader van Vliet terugkeerde:

{==49==} {>>pagina-aanduiding<<}


‘God doe, ô Vriendenschaar, 
Nog in dit loopend jaar, 
Uw' aller gullen wensch, mijn hoogste hoop, gelukken: 
Dan zal mijn vrouw, na luttel smart, 
Aan 't moederlijke hart 
Een' Zoon of Dochter drukken.’ 


Met een' minzamen kus, bezegelde hij op de lippen van Maria de hartelijkheid van zijnen wensch - en 'er ging een algemeen gejuich in het gezelschap op. Vader van Vliet was zeer getroffen door dit zoo eenvoudig en natuurlijk uitvloeisel van het hart van Lijnslager.
Den volgenden dag vertrok Maurits, met zijn' vrouw en Doortje Hoogstraten naar Amsterdam. De huisvrouw van van Vliet had Maurits zeer geklaagd, even voor dat de laatste vertrok, hoe weinig de vorderingen waren, die haar broeder maakte op het hart van Doortje, en verzocht dus Maurits, of hij, bij gelegenheid, dat zij zich ten zijnen huize onthield, hem in een zoo gunstig licht bij haar wilde voordragen, als mogelijk was; daar zij geloofde, dat niemands voorspraak meer bij haar uit zou doen, dan de zijne, daar hij zelf overtuigd was, welk eene ongemeene achting zij voor hem toonde. Maurits had dit aangenomen, en, daar zijne vrouw op zekeren avond wat vroeger te bedde ging, uit hoofde, dat zij zich wat veel vermoeid had, terwijl Doortje nog iets onder handen had, dat zij voor hare vriendin vervaardigde, en op weinig na gereed was: bleef haar Maurits gezelschap houden. - Nu dacht hem een gepast oogenblik geboren, om de zaak van

{==50==} {>>pagina-aanduiding<<}

zijnen vriend van Teylingen te behartigen. Na eene poos zwijgens hoorde hij, hoe 'er een stille zucht uit het hart van Doortje oprees en nu zeide hij: ‘Foei! Doortje, gij zucht, dat hoor ik niet gaarne van een jong meisje.’ -
Doortje. Een jong meisje kan daar toe zoo wel reden hebben, als een koopman.
Maurits. Dat is zoo: maar ik weet niet, dat ik u ooit met zuchten lastig val.
Doortje. Als men zoo gelukkig is, als men wezen kan, dan zou het ook wel schande zijn, dat men zuchtte. Ik meen toch, dat ik ook over 't algemeen niet zwaarmoedig ben ... maar het vrolijkste mensch heeft ook zijne sombere oogenblikken.
Maurits. Dat is zoo Doortje ... (naar haar vertrouwelijk toeschikkende,) maar hoor eens... Ik moet u over iets spreken - alleen spreken.
Doortje. (haar werk nederleggende, en Maurits eenigzins ontsteld aanziende, terwijl 'er eene kleur haar gelaat bedekte.) Ik zou...
Maurits. Ontstel maar niet: maar zeg mij eens, is het waar, dat gij eenige achting voor mij hebt?
Doortje. Eenige achting? eenige achting? Gij spot met mij.
Maurits. Neen! ik spot niet met u, Doortje.
Doortje, (op nieuw zuchtende en hare oogen nederstaande.) O ik wenschte, dat de Hemel gave, dat ik minder achting voor u had!
Maurits. (ontzet.) Ik versta u niet. Gij zijt veel ernstiger dan naar gewoonte... maar genoeg... Ik laat dan in het midden, hoeveel gij mij acht, maar neem het geen ik u zeggen zal aan, als van

{==51==} {>>pagina-aanduiding<<}

iemand, die ten minste verdient, dat gij hem als uw' vriend acht ... maar het zou mij aangenamer zijn, indien gij minder ontsteld waart.
Doortje. Wie, wie ... zou, in mijne omstandigheden, niet ontstellen. Bedenk, bedenk...
Maurits. Ik heb de zaak wel overdacht... Zoo gij gelooft, dat ik u bemin... (Dorothea in tranen uitbarstende,) als de beste vriendin van mijne lieve Maria...
Doortje. Die, die verdien ... ik niet te zijn.
Maurits. Gij waart mij nooit zoo onbegrijpelijk in uwe uitdrukkingen, als dit oogenblik, maar, in het het kort, Doortje! Ik heb u reeds lang willen spreken over mijn' vriend van Teylingen.
Doortje, (eenigzins verwilderd.) Over van Teylingen?
Maurits. Gij spreekt over hem, als of gij zijn' naam nooit gehoord hadt. Gelooft gij wel, dat hij u opregtelijk lief heeft?
Doortje. Ik wenschte, dat het niet zoo was.
Maurits. Hij heeft vele, zeer vele voortreffelijke zijden.
Doortje. Dit ontken ik niet.
Maurits. Hij bemint u zeer hevig.
Doortje. Dat is wel ongelukkig. Hevige liefde aan de eene zijde, die van de andere niet mag of kan beantwoord worden, dat is zeer ongelukkig.
Maurits. Hij is een man van goede opvoeding, van een braaf zedelijk gedrag. Hij zou alles aanwenden, om u gelukkig te maken. Daarenboven is hij een man van groote middelen...
Doortje, (opstaande.) Laten wij dit gesprek af-
{==52==} {>>pagina-aanduiding<<}
breken. Al waren zijn middelen tienmaal grooter, dan zij zijn ... spreek mij niet van hem... spreek mij niet van hem ... Zoo het de man van mijn hart was, dan zonder één' penning te bezitten... Zoo het een man was, als gij ... maar ik ga, ik ga - ik wensch u goeden nacht... (en zij snelde naar haar slaapvertrek.)
Maurits gevoelde door het laatst gezegde, dat zich eene ongelukkige genegenheid voor zijnen persoon in haar hart gevestigd had, en de laatste woorden ontknoopten hem het raadselachtige in hare vorige gezegden. Bedaardelijk ging hij na, of hij ook de onvoorzigtigheid had gehad, om aanleiding te geven tot het opwekken van eenen zoo ongelukkigen hartstogt, maar schoon zich daaraan geheel onschuldig kennende, gevoelde hij, hoe vreemd het hem dit oogenblik te moede was, daar hij in zijn hart eene wezenlijke derenis gevoelde met Doortje, en getroffen was door de verwarring, waarin hij haar gezien had, die alle de blijken droeg van eene opregte hoogachting, welke door eenen gemeenzamen ommegang tot liefde bij haar was aangegroeid. Voor eenige oogenblikken ontdekte hij de werking der gestreelde eigenliefde, en het anders zoo vrolijk en geestig Doortje, van zulke schitterende hoedanigheden voorzien, stond nu in alle hare jeugdige bekoorlijkheid voor zijnen geest... Doch deze duizeling duurde slechts weinige oogenblikken ... en voor zich zelven schrikkende als iemand, die op het punt staat, om eene groote misdaad te bedrijven, verfoeide hij die opwellingen van zijn hart... en besefte gelukkig, hoe de vriendin zijner vrouw voor

{==53==} {>>pagina-aanduiding<<}

hemzelven gevaarlijk zou kunnen worden. Met alle kracht van geest doofde hij dus de vonk, die door het bevallig, en hem ongelukkig genoeg liefhebbende, meisje, in zijn hart geworpen was. Hij herinnerde zich het gebeurde met Antonia Manichetti, maar hij gevoelde hier nu het onderscheid tusschen zelfsbeschuldiging en onschuld. Hij was in eene zeer ernstige overweging, na eene poos nederzittens - en bad met al de opregtheid zijner ziele de hooge Godheid, om wijsheid en sterkte - en bovenal, dat deze zijn hart mogt bewaren, waaruit de uitgangen des levens zijn. Hij overlegde, hoe hij zich voortaan omtrent Doortje gedragen zou, welker waar geluk hij bedoelde, doch oordeelde het oppervlakkig best niet weder met haar over een onderwerp te handelen, dat reeds gelegenheid gegeven had tot een tooneel, welks herhaling nutteloos, en misschien voor beide gevaarlijk zou kunnen zijn.
Den volgenden dag verscheen Doortje later dan gewoonlijk aan het ontbijt; zij klaagde, dat zij den geheelen nacht geen oogvol geslapen had, en ongesteld was. - Zij durfde tegen Maurits de oogen niet opslaan. Maria was de teedere bezorgdheid zelve over hare vriendin, en aan eene ligchaamlijke ongesteldheid toeschrijvende, het geen uit een' geschokten geest voortkwam, wendde zij allerhande middelen aan, die tot de herstelling van hare vriendin dienen konden. Maurits gaf afzonderlijk aan Maria te verstaan, dat hem toescheen, zoo Doortje verder ongesteld mogt worden, het beter was, dat zij zich te Rotterdam bij hare ouders, dan te Amsterdam bevond, terwijl ook hare oppassing aan Maria in

{==54==} {>>pagina-aanduiding<<}

haren tegenwoordigen toestand weinig lijken zou. Maria had hier tegen wel het een en ander in te brengen, maar het besluit was echter, om, zoo Doortje weder sprak, van liever naar huis te willen vertrekken, dan dat zij door hare ongesteldheid Maria eenigzins lastig vallen zou, haar dan in dat oogmerk niet te wederhouden. Het duurde ook niet lang, of Doortje, die met zichzelve verlegen was, uit hoofde van het gebeurde, herhaalde hetzelve, en Maria, overtuigd door haren man, van de nuttigheid van haar vertrek, gaf gehoor aan haar verzoek, maar alleen onder voorwaarde, dat haar man haar den volgenden dag naar Rotterdam zou terugbrengen, omdat zij ongerust was, dat haar misschien op den weg iets mogt overkomen, en hare ziekte vermeerderen. Maurits voldeed aan dit verzoek zijner vrouw, en, schoon Doortje juist niet erger geworden was, zij vertrok den volgenden dag onder zijn geleide, in een bijzonder daartoe gehuurd rijtuig. Maria had nooit hare vriendin zoo aangedaan gezien, maar schreef zulks aan hare ongesteldheid toe, terwijl zij zelve, uit hoofde van haren toestand, ook niet weinig bij haar vertrek ontroerd was.
Maurits had zeer in twijfel gestaan over de houding, die hij bij Doortje zou aannemen, als hij haar naar Rotterdam geleidde, of hij met alle openhartigheid over het zoo teeder onderwerp met haar spreken zou, dan of hij zich met zekere afgetrokkenheid zou gedragen, als of hij waarlijk Doortje voor ongesteld hield; hij besloot tot het eerste, als meest met de opregtheid van zijn karakter strookende, en toen zij een eindwegs van Amsterdam verwijderd wa-
{==55==} {>>pagina-aanduiding<<}
ren, zeide hij: ‘Het doet mij leed, hartelijk leed, Doortje, dat het gesprek onlangs tusschen ons gehouden, en waartoe ik, onschuldig, aanleiding gegeven heb, nu oorzaak is van uw zoo overhaast vertrek.’
Doortje. Spreek mij toch hiervan niet.
Maurits. Ik had eerst voorgenomen, om 'er niets van te reppen, maar ik geloof toch, dat het beter is, dat ik 'er onbewimpeld over spreek, dan dat ik met eene stijve afgetrokkenheid u behandel... Gij kent mij genoeg, om te weten, dat ik, zoo ik mij zelven eens roemen mag, gewoon ben, voor de vuist met ieder om te gaan. Zoo ik u op dien avond wel begrepen heb, en ik geloof ja, dan beklaag ik u uit den grond van mijne ziel.
Doortje. Dat vertroost, dat vertroost mij. o Indien gij wist, wat 'er sedert dat ongelukkig gesprek in mijn hart heeft plaats gehad, gij zoudt mij nog meer beklagen, maar genoeg hiervan. Zeg mij alleen, of gij mij niet voor een hatelijk voor een verachtelijk schepsel... houdt, zoo als ik mij zelve doe.
Maurits. Dan zou ik zelf hatelijk en verachtelijk zijn.
Doortje. Gij vergeeft het mij dan?
Maurits. Ik weet niet, of 'er wel vergiffenis te pas komt.
Doortje. Bedenk toch, zoo gij dat oogenblik even dwaas geweest waart, als ik, dat ik de oorzaak zou hebben kunnen zijn ... dat uw huisselijk geluk; dat het genoegen van uwe Maria, van mijne vriendin ... (hier belette haar de ontroering voort te spreken.)

{==56==} {>>pagina-aanduiding<<}

Maurits. Laten wij daaraan niet denken, daarover niet spreken. Alles, wat 'er toen tusschen ons gesproken is, Doortje! is een geheim, dat ik met mij in het graf zal dragen. Maar ik bid u, bij alles wat heilig is, schrijf mijn' raad alleen toe aan de zucht voor uw waarachtig belang, wend alle pogingen aan, om uw' geest tot kalmte terug te brengen. Geene beter keus kon 'er door u gedaan worden, dan nu te vertrekken... uwe anders zoo vrolijke geaardheid heeft eene natuurlijke overhelling tot losheid, en deze maakt, dat men minder bedacht is op den toestand van ons hart, daar men zich onbedacht door het zinnelijke laat wegslepen... maar ik vrees dat ik te veel zeg, dat ik u toeschijn u te willen beleedigen.
Doortje. Gij hebt gelijk - groot gelijk, ga voor - ga gerust voort...
Maurits. Zoo gij het ongeluk getroffen hadt, van een' man van snoode of losse zeden, in mijne plaats te ontmoeten, of laat ik liever zeggen, zoo gij mij in een zwak en onbehoedzaam oogenblik getroffen hadt, wat ... ik bid u ... Doortje! wat zouden voor u de gevolgen hebben kunnen zijn? Maar ik houde het daarvoor, dat wij, door de goede Voorzienigheid bewaard gebleven zijn... ik zoowel als gij... Ik althans heb voor mij zelven reeds nuttige lessen hier uit gehaald. Ik heb mij zelven bij herinnering te beschuldigen, dat ik onbedachtzaam genoeg somtijds met u gestoeid heb, en op eene zeer onschuldige, maar te gemeenzame, wijze beb omgegaan.
Doortje. Beschuldig - beschuldig u zelven niet...

{==57==} {>>pagina-aanduiding<<}

Maurits. 'Er zal dunkt mij, dus niets beters zijn, dan dat wij elkander in lange niet wederzien - niet, voor dat ook gij door het huwelijk verbonden zijt aan eenen zoo braven man, als ik eene vrouw bezitte.
Doortje. Maar eene vrouw, die de keus van uw hart is ... niet waar - en ik (ongelukkige meisjes als wij zijn!) ik word aangezocht, ik mag wel zeggen vervolgd door een' man, die de keus niet is van mijn hart.
Maurits. Ik erken, dat ik gelukkig, zeer gelukkig ben, dat ik juist die tot vrouw gekregen heb, welke ik boven alle anderen verkoos ... maar dit is bijlang na niet altijd het geval. En het beloop der dingen brengt mede, dat dit nog al dikwerf in de keur van den jongeling staat, maar meestal zijn daarvan de meisjes verstoken.
Doortje. Is dit evenwel niet ongelukkig? Geef mij raad, Maurits! Wat moet ik doen ... ik zal mij naar uwen raad gedragen...
Maurits. Gij kent de spreuk van den ridder Cats: ‘Geef niemand raad, die trouwt of naar den oorlog gaat..’ Ik wil u echter, zonder te verlangen, dat gij u daarna gedragen zult, zonder uw eigen verstand en gevoel te raadplegen, zeggen, wat 'er mij van dunkt. Het is onmogelijk, zoo als tegenwoordig de staat der dingen is, dat juist ieder huwelijk, dat 'er gesloten wordt, althans van de zijde van het meisje, zoodanig is, dat zij, opregtelijk sprekende, zou kunnen zeggen, dat zij juist dien man tot echtgenoot gekregen heeft, welken zij, de verkiezing aan haar gestaan hebbende, als man de hand liefst

{==58==} {>>pagina-aanduiding<<}

zou hebben aangeboden, maar naar dien wachtende zou de bloem der jeugd van velen nutteloos verslensen. Het komt mij daarom voor, dat het meisje zeer wel dien man nemen mag, van welken zij overtuigd is, dat hij haar hartelijk en welmeenend lief heeft, indien hij geene gebreken heeft, die hem in hare oogen hatelijk maken. Want Doortje, laat ik de zaak nog eens bij haren regten naam mogen noemen, hoe wenschelijk ook eene zoo gelukkige overeenstemming van ziel en zinnen zij, als het geval is tusschen Maria en mij, en ik elk een zoo gelukkig lot toewensch, 'er loopt toch ook in dit stuk somtijds wat dweeperij onder, die de hersens verbijstert, gelijk eene heete koorts. En als die koorts voorbij is, zal dikwijls een paar, dat minder hevig verliefd was, veel gelukkiger echtgenooten zijn. Ik houd mij volkomen overtuigd, dat van Teylingen u zoo hartelijk bemint, als ooit een jongeling een meisje beminnen kan, ik houd mij overtuigd, dat hij, met u gehuwd zijnde, u zoo gelukkig zal zoeken te maken, als hem mogelijk is; en ik ben verzekerd, dat gij, met uwe vrolijke luim, aan hem door het huwelijk verbonden zijnde, zijn' meer of min stroeven geest op zult levendigen; en gij mogelijk jaren lang met elkander zeer gelukkig zult leven.
Doortje. Wat is het gemakkelijk, niet waar, een zoo koele raadgever te zijn, wanneer men zelf de haven zijner hope naar verlangen bereikt heeft, en men buiten dezelve een schip in nood ziet, dat met de golven worstelt. o Hoe zoudt gij een' zoo koelen raadgever beschouwd hebben, die uwe Maria geraden had, om van Teylingen maar tot man te

{==59==} {>>pagina-aanduiding<<}

nemen, toen die gelijktijdig met u naar hare hand stond? o Hoe ras vergeet men zichzelven te verplaatsen in eens anders beklagenswaardigen toestand, wanneer men zelf gelukkig is geworden. Is het mogelijk, dat gij mij dus raadt - is het mogelijk... o ik hoop... ik hoop, dat de Hemel mij krachten geven zal, om dien raad op te volgen... en dat ik het oogenblik zal zegenen, dat ik aan den raad van den man gehoor geleend heb, dien ik wil blijven hoogachten, daar ik hem niet beminnen mag.
Hier zweeg zij plotseling stil, maar hervatte na weinige oogenblikken: ‘Nu geen enkel woord meer over deze zaak. Ik hoop u te toonen, dat ook een meisje, als het wezen moet, krachten van ziel genoeg heeft ... om kloekmoedig zich aan de noodzakelijkheid te onderwerpen... Wees gerust ... ik zal van Teylingen trachten gelukkig te maken...’ En Doortje hield volkomen woord, met eene edele fierheid verhief zij zich, hernam hare levendigheid, en was eene vrolijke reisgenoote van Maurits.
Niet weinig waren dus ook hare ouders verwonderd, dat zij zoo gezond terugkwam, en verheugden zich zeer met van Teylingen, die al spoedig na hare te huiskomst naar den staat harer gezondheid vernemen kwam, dat hare ongesteldheid zoo spoedig geweken was. Het duurde ook niet zeer lang, of Dorothea, zich gedragende naar den raad van Lijnslager besloot, om aan het aanzoek van van Teylingen gehoor te verleenen, waarvan Maurits, na zijne terugkomst te Amsterdam weldra, tot zijne vreugde en zelfsvoldoening door van Teylingen berigt ontving.

{==60==} {>>pagina-aanduiding<<}

Te Rotterdam zijnde had Maurits, staande zijn kort verblijf bij zijnen schoonvader van Vliet, ook een bezoek bij den eerwaardigen Chaumont afgelegd; zijn uitstapje naar Rotterdam werd hem aan dat huis zeer aangenaam, daar hij juist vernam, dat weinige dagen daarna Julie met haren broeder Guillaume naar Zwitserland zouden terugkeeren. Hoevele weldaden en vriendschap zij, staande hun verblijf, van Chaumont en zijne vrouw genoten hadden, het verlangen naar hun vaderland, naar hunne Zwitsersche gebergten bleef niet alleen levendig in beider harten, maar werkte met zoodanig eene kracht op beider ligchaamsgesteltenis, dat een kundig geneesheer de vrees niet verbergen kon, dat zij eindelijk geheel zouden bezwijken voor de krachtige uitwerksels van het heimwee. Lang had men nog gehoopt, dat Guillaume het te boven zou komen, maar toen hij bemerkte, dat het vast stond, dat Julie vertrekken zou, verdubbelde zijn verlangen naar het lieve vaderland. Toen Lijnslager bij hen was, las hij het genoegen uit beider oogen, als 'er van hun nabijzijnd vertrek gesproken - en Julie kon, een oogenblik met haar' broeder en Maurits alleen zijnde, niet nalaten te zeggen: ‘Geloof mij, geloof mij, mijn Heer! ik tel nu niet meer de dagen, maar de uren, dat ik met mijn' broeder op reis zal gaan naar Zwitserland... o Het spijt mij, het spijt mij wel, dat ik niet dankbaarder heb kunnen zijn aan mijne liefhebbende bloedverwanten, maar buiten Zwitserland is 'er voor mij geen geluk - o hoe reikhals ik, om weder de gebergten te aanschouwen, hoe verlang ik naar het Zuricher Meer ... o tranen,

{==61==} {>>pagina-aanduiding<<}

tranen van wellust rollen uit mijne oogen op de enkele gedachte, dat ik welras weder het lied van de koeherders op de gebergten hooren zal.’ - ‘Zoo immers’ zeide Guillaume, ‘zoo is de wijs, mijn Heer Lijnslager - zoo is de wijs’ - en hier zong hij een der koeherders liederen. - ‘Gij schijnt die volmaakt onthouden te hebben...’ zeide Maurits. ‘Dat geloof ik,’ antwoordde Guillaume; ‘als ik met zuster Julie alleen was, dan zongen wij niet anders, dan deze wijzen...’ Lijnslager den volgenden dag naar Amsterdam vertrekkende, nam nu afscheid van Julie en haren broeder, wenschende, dat de Zwitsersche Berglucht hen geheel van het heimwee genezen zou.


Vierde hoofdstuk.

Met ongemeene zorgvuldigheid gedroeg zich de zwangere Maria en schoon zij zonder bekommerenden angst de nadering van den dag harer verlossing bespeurde, zij was dikwerf, onder de toebereidsels tot die gebeurtenis, zeer ernstig. Zij had buitengewoon veel gezelfchap, toen hare zwangerheid tot eene aanmerkelijke hoogte geklommen was, aan hare waardige schoonmoeder. Deze zoo Godvreezende en brave vrouw verheugde zich met dankbaarheid, dat zij waarschijnlijk den dag beleven zou, waarop zij haren zoon zag vader worden; alles bragt zij toe, wat strekken kon, om het genoegen, de rust, en

{==62==} {>>pagina-aanduiding<<}

het gemak van hare lieve dochter te vermeerderen. - Dikwerf las zij haar voor uit het Houwelick van Jacob Cats, en voornamelijk het gedeelte de Moeder genaamd. Bovenal las zij met veel toepassing de Gulden les, welke die Dicht- en Menschkundige Staatsman in de volgende regels geeft:

‘Wilt uwes eygen vleys en uwer vrucht erbarmen, 
Nadien het teer gewas tot u begint te kermen, 
Tot u syn handen reyckt, en klopt aan uwe borst, 
Om daer, gelyck het dient, te laven synen dorst. 
't Is vry een wyt verschil als eyge moeders zoogen, 
En met een open borst een gunstig herte toogen, 
Als dat een vreemde min het kind te voeden heeft, 
En dikmaal ongesind gestoorde borsten geeft; 
Sy die een teere vrucht laat eyge borsten zuygen 
Sal tot de soete plicht haar leden willigh buygen, 
En schoon het doet haar wee, s'en acht de pyne niet, 
Maar voelt een staege vreught, als sy haer maecksel ziet, 
Als maer de kleyne mont nu wat begint te quelen, 
Te gapen na de mam en mette borst te spelen, 
Dat maeckt een geestig sogh, al wasset eerst beswaert, 
Gelyck de gulde son een drouven hemel klaert. 
Gebruyckt dan, jonge vrou, gebruyckt die reine flessen, 
Om aan u teere vrucht syn dorst te mogen lessen; 
Een die haer kinders baert is Moeder voor een deel; 
Maer die haer kinders sooght, is Moeder in 't geheel.’ 


Maurits zag nu met blijdschap en bekommering, van dag tot dag, het gewigtig oogenblik te gemoet, waarop hij de vervulling van zijne hope zich liefst voorstelde, schoon hij 'er met geene mogelijkheid de denkbeelden van hagchelijkheid van kon afscheiden. Hij

{==63==} {>>pagina-aanduiding<<}

wachtte zich echter, om door een treurig gelaat de bekommering van Maria te vergrooten. Den avond voor den dag, waarop zich de banden der natuur zouden slaken, was hij bij zijne Maria nedergezeten; en Maria zag hem met zekeren weemoed aan: weldra verbrak zij echter het stilzwijgen, zeggende: ‘Lieve Maurits! God weet, hoe kort wij nog bij elkander zijn!’
Maurits. Lang kan het zeker niet duren, of God zal den staat, waarin gij thans verkeert, eindigen, en u moeder doen worden van het kind, waarop wij nu sedert maanden hoopten.
Maria. o Maurits! ik wenschte dat gij mij begrijpen wilde. Ik besef duidelijk zeer duidelijk mijnen staat. Ik weet zeer wel, dat ik binnen weinige dagen eene gelukkige moeder kan worden, maar gij poogt vruchteloos door uwe gemaakte vrolijkheid mij te doen vergeten, dat ook voor mij, gelijk voor andere, het kraambed mijn sterfbed zou kunnen worden... Ik kan 'er niet van spreken, zonder eenigzins ontroerd te zijn, schoon ik mijne ziel zooveel mogelijk bereid heb, om, zoo God mij langs dezen weg opeischt, mij aan zijnen wil te onderwerpen. Ik heb alles omtrent dit geval overwogen - en hoe gaarne ik bij u blijven zal, en 'er God vurig om bidde, zijne wille geschiede... En bij die bede van den grooten Verlosser vindt steeds mijne ziel kinderlijke gerustheid, en ware Christelijke vertroosting... Maar eene, eene zaak drukt mij echter gevoelig op het harte...
Maurits. Kan ik u daaromtrent gerust stellen, kan ik u daaromtrent verligting toebrengen?

{==64==} {>>pagina-aanduiding<<}

Maria. Niet veel! maar toch iets ... o lieve Maurits! het is het kind, dat ik hier onder mijn hart voel leven ... zoo God mij wegnam, en u daarmede achterliet... o Beloof mij, beloof mij dan, voor dat dierbaar pand onzer liefde met alle mogelijke teederheid te zullen zorge dragen.
Maurits. Kunt gij, kunt gij twijfelen?
Maria. Neen! ik twijfel niet ... maar o hoe menigwerf wordt het kind van eene teedergeliefde vrouw in dat geval onder het gezigt van vreemden gesteld - en komt, daar het nooit zijne moeder kende, in de eerste jaren, die toch zooveel invloed op het geheele leven hebben, zeldzaam onder de oogen van den vader... o Maurits ... man, dien ik zoo lief heb, dien ik zoo hoogacht, en van wien ik mij beloof, dat gij alles ... alles aan zult wenden, om aan het toekomend kind eene goede opvoeding te schenken, o beloof, beloof mij, dat, (zoo ons dat ongelukkig lot mogt treffen) gij, zooveel mogelijk, het kind onder uw vaderlijk opzigt houden, en niet aan vreemden vertrouwen zult ... dat gij zelf het opvoeden zult in die deugdzame en Godsdienstige gevoelens, welke uw hart bezielen...
Maurits. Dat beloof ik u bij dezen kus.
Maria. Wel nu... dan ben ik gerust - en zoo ik nu sterven mogt, dan hoop ik eenmaal het kind, door u tot een deugdzaam en Godsdienstig mensch opgevoed, in de Eeuwigheid te zullen ontmoeten...
Tranen stonden beide in de oogen, en het was voor de verdrijving der zwaarmoedige gedachten, die in beider zielen oprezen, zeer bevorderlijk, dat zij juist dat oogenblik verrast werden, door de onver-
{==65==} {>>pagina-aanduiding<<}
wachte komst van den jongen van Vliet, en zijne vrouw. Huisselijke omstandigheden en vooral eenige schroom, omdat in dien tijd te Amsterdam eene besmettelijke ziekte woedde, die vele menschen wegrukte, hadden duslang van Vliet en zijne vrouw doen aarzelen, om naar Amsterdam te komen - doch daar de eerste opgeruimd waren, en de besmetting vrij wat bij vergrooting opgegeven en zeer aan het verminderen was, kon Elizabeth, die zich mede met het uitzigt op moeder te worden, schoon nog zeer in het verschiet, verheugde, niet langer den trek wederstaan, om hare schoonzuster Lijnslager ten minste nog een kort bezoek te geven voor hare verlossing. Hartelijk blijde was Maria over dit onverwacht bezoek - en, schoon van Vliet en zijne vrouw volstrekt, ter vermijding van alle moeite, begeerden de weinige nachten, die zij te Amsterdam dachten te blijven, in een naburig logement, en niet aan het huis van Lijnslager, door te brengen, hield echter Maria, half smeekende, aan, dat zij haar dit genoegen niet wilden weigeren. Elizabeth zag met verwondering en genoegen de gezondheid en vlugheid van Maria, en schoon haar gelaat een weinig vermagerd en hare gestalte aanmerkelijk veranderd was, kon van Vliet niet nalaten zijne vrouw toe te wenschen, dat zij aan haar een goed voorbeeld nemen mogt. Ook moest moeder Lijnslager nog komen, om de Rotterdamsche vrienden te begroeten - en men sleet eenen allergenoegelijksten en vrolijken avond. Het was zelfs later geworden dan gewoonlijk door de drukke gesprekken, die Elizabeth en Maria wisselden, en vooral daar de laatste niet ophield, of zij moest hare zuster de keurige en nette luijermand nog

{==66==} {>>pagina-aanduiding<<}

geheel laten zien. ‘Waartoe behoeft dat nu juist nog dezen avond,’ zeide Elizabeth, ‘gij zijt anders nooit zoo driftig, zuster!’ Lagchende zeide zij: - ‘Het is immers mogelijk, dat zij morgen in wanorde raakt.’
Weinig dacht Maria, toen zij dat zoo al lagchende zeide, dat zij het juist geraden had. Opgeruimd en vrolijk, schoon eenigermate vermoeid was zij, toen het gezelfchap scheidde - en daar Maurits zijne moeder had te huis gebragt, vond hij zijne Maria reeds bij zijne te huiskomst te bedde - en welras sliep zij zeer gerustelijk in. Maurits had echter weinige uren geslapen, toen hij onverwacht door Maria gewekt werd, die hem te kennen gaf, dat zij geloofde, dat haar uurtje daar was, en hem bad, om ten spoedigste den noodigen bijstand te doen komen. Maurits schrikte en oogenblikkelijk het bedde verlatende en zich naauwelijks tijd gevende om zijne onderkleederen aan te schieten, riep hij de dienstbode met zooveel geweld op, dat ook van Vliet en zijne vrouw ontwaakten, schoon Maria hem verzocht, zoo stil mogelijk te handelen, daar het zijn kon, dat zij zich misschien zonder reden bekommerde. - De dienstmeid, die hare goede meesteres hartelijk beminde, was mede niet weinig ontsteld, daar zij door haren meester met zooveel drift werd opgewekt en order kreeg, om moeder Lijnslager en de vrouw, die Maria in hare verlossing bij zou staan, benevens twee der naaste buurvrouwen te roepen. Het leed ook maar weinig tijds, of zij was de deur uit en te gelijk bijna was Elizabeth, schoon bevreesd, om een tooneel bij te wonen, waarop zij eerlang mede

{==67==} {>>pagina-aanduiding<<}

zou optreden, reeds voor het bed van Maria. ‘Hoe vaart gij, lieve zuster,’ zeide zij, terwijl haar het hart van mededoogen klopte - ‘och wel - wel,’ zeide Maria - ‘'t Is nu weder over... Och het zal slechts eene dwaze verbeelding geweest zijn...’ maar onder dit spreken stak zij bevende hare hand naar haren Maurits uit, en die met eene ongewone hevigheid nijpende, vertoonden zich pijnlijke trekken op haar gelaat, en het klamme zweet blonk op haar voorhoofd. - Het duurde niet lang, of de buurvrouwen van wederzijde en moeder Lijnslager verschenen, en deze verzekerden, als vrouwen van ondervinding, dat zich Maurits niet behoefde te ontrusten, dat hij vergeefs haar had doen roepen: want dat het gewigtig tijdstip voor zijne Maria daar was, hetgeen welras door de kundige vrouw, die haar in haren arbeid bijstaan zou, nader bevestigd werd, terwijl ook de toenemende smarten en trillingen, en de aangroeijende vlagen, die het teeder ligchaam als op de pijnbank der natuur schokten en uitrekten, Maurits duidelijk begrijpen deden, dat het beslissend oogenblik der verlossing naderde. Tusschen beide vervoegde Maurits zich bij zijne Maria, wanneer de krachten schenen uitgeput, of liever de goede natuur eene verademing schonk, om de inspanning der krachten met dubbele sterkte te hervatten ... ‘Maurits! Maurits!’ zeide zij. - ‘Bid voor mij, dat God mij uitkomst, spoedige uitkomst schenke! ...’ Onnoodig was deze vermaning; want de geheele ziel van Maurits was reeds sinds lange één gebed, dat vol angst tot den grooten Schepper van het heelal opklom. Hij sloeg bij toe-
{==68==} {>>pagina-aanduiding<<}
val het oog op zijne moeder - en zijne gedachte was: ‘o Zulke oogenblikken van smarte en lijden heb ik ook eenmaal aan haar gekost, toen ik gereed stond, om de wereld in te treden’ - en hij beklaagde zichzelven, dat hij dikwerf, voor eene, die zooveel voor hem had doorgestaan, niet meer had opgeofferd. Schoon Maria meestal verlangde, dat hij hare sponde niet verlaten zou, stiet zij, in eene vlaag van hevige pijn, geheel haar beminnelijk karakter verliezende, of liever niet juist wetende, wat zij verrigtte, hem ruwelijk van zich af... Eenige oogenblikken ging Maurits uit het vertrek, en zich bij zijn' broeder van Vliet begevende, zeide hij, met bekommering op het gelaat: ‘o Mijn broeder! hoe is het mogelijk, dat eene zoo ernstige zaak, als de geboorte van een mensch, ooit stof geeft tot laffe spotternij en vuile bordeeltaal, onder lieden van eenig nadenken... Men leide den losbandigen maar in bij de worstelingen, waaronder eene vrouw strijdt, in het uur der verlossing; en hij zal, zoo hij nog eenig gevoel heeft behouden, zich schamen over de kleinheid van zijnen geest, die, om de dierlijke genoegens, aan de omhelzingen der liefde, door den Schepper der natuur verbonden, met onheilige lippen, het lijden bespotten kan, dat het krimpende en trillende ligchaam eener vrouw ondergaat, als zij aan de hooge bestemming van moeder te worden voldoet.’ - Langer kon het Maurits niet uithouden buiten het vertrek, daar hem het akelig gegil den staat zijner vrouw in het afzijn nog ijsselijker deed voorstellen, dan wanneer hij zich in hare tegenwoordigheid bevond. Zeer trof hem de

{==69==} {>>pagina-aanduiding<<}

eenvoudige, maar welmeenende vraag van de dienstmaagd, die, vol doodelijken angst, hem tegenkwam, en hare handen van benaauwdheid wringende, vroeg: ‘Of zijne vrouw hare lieve meesteres stierf.’ Op zijne geruststelling, dat de kundige vrouw hem verzekerde, dat alles zich zoo gelukkig en gunstig toedroeg, als de omstandigheden toelieten, voerde zij hem tegen: ‘Dit gelukkig ... dit gunstig ... o God... mijn Heer! ik trouw van mijn leven niet.’ De verpoozingen der smarten en hevige pijnen werden korten en korter - akeliger en akeliger de langdurige en scherpe toon van het gegil, dat uit den boezem van Maria oprees - tot dat eindelijk hetzelve afgebroken werd door het geluid der smarte, waarmede het geboren wordend kind, bij de intrede der wereld, het gekerm zijner moeder beantwoordde. - ‘God dank!’ zeide moeder Lijnslager - ‘God dank! Maurits! het kind is 'er.’ Maurits gevoelde eene ontzettende gewaarwording: ‘'Er is een mensch geboren, en at mensch is mijn kind.’ - ‘Geluk grootmoeder, met eene kleindochter,’ zeide de vrouw, die het schreijend wichtje in den schoot van moeder Lijnslager nederlegde. - Maria de afgematte Maria, half bezweken, de oogenblikkelijke vermindering van pijn bespeurende, en niet wetende, wat haar bejegende - hoorde echter ook het vreemde geluid - en had nog besef genoeg, om, hare oogen naar Maurits opslaande, te vragen: - ‘Wat is 't - wat is 't?’ ‘o Mijne lieve!’ zeide Maurits, haar voorhoofd, klam van het zweet der smarte, kussende, ‘gij hebt eene dochter...’ ‘God zij geloofd!’ hernam zij - en drukte met hare hand

{==70==} {>>pagina-aanduiding<<}

die van haren Maurits... Nu blonk de vreugde op aller aangezigten en Elizabeth van Vliet, die nu en dan zich verwijderd had, omdat zij gevoelde, hoe haar, in haren toestand, dit tooneel der smarte te hevig schokte, was echter bij het oogenblik der geboorte tegenwoordig - en het pas geboren kindje op den schoot der grootmoeder begluurd hebbende, vloog zij Maurits om den hals, en met den gulsten kus der zusterlijke vreugde wenschte zij hem geluk .... glimlagchende en met de tranen in de oogen hem Vader noemende. Daar moeder Lijnslager verzekerde, op het zeggen der helpende vrouw, dat alles in orde was, en zoo gelukkig met de jeugdige moeder, als men verlangen konde, brak nu welras de vreugde de deur van het kraamvertrek uit: en Maurits zeide tegen zijne dienstmaagd, die hem ontmoette. ‘Mijn, vrouw, mijn vrouw heeft een dochter...’ ‘Is het waar?’ zeide de goede deern - ‘is het waar?’ - ‘Ga maar binnen - en zie haar op den schoot van mijne moeder’ zeide Lijnslager. - Ook zijn' zwager van Vliet maakte hij nu deelgenoot van zijne blijdschap, hem toewenschende, dat hij eerlang even gelukkig zijne vrouw van een welgeschapen kind zou verlost zien.
Daar nu stilte, het nuttigst vereischte van een kraamvertrek, door moeder Lijnslager verzocht werd, verlieten, behalve de Vroedvrouw en de Baker, die de pasgeborene, even de banden der natuur ontworsteld, in de kunstbanden der doeken zwachtelde, de buurvrouwen het vertrek, waar de jonge moeder in eene voor haar onbegrijpbare kalmte ter nederlag - maar toch niet volkomen, dan nadat

{==71==} {>>pagina-aanduiding<<}

Maurits het nu opgebakerde wichtje in de armen genomen en met den vaderlijken kus zelf op het aangezigtje als zijne eerstgeborene welkom geheeten had, en het der kraamvrouw op het bedde was aangeboden. Luidruchtig was nu in het voorste vertrek van het huis de vreugde der buurvrouwen, terwijl Maurits zorgde, dat zij met ruime teugen den schrik van het hart spoelden, die echter niet zeer zwaar was, daar zij, door eene veeljarige ondervinding, gewoon geworden aan de geweldige verschijnsels, die de geboorte van een' nieuwen wereldburger oplevert, niet zoo diep als Elizabeth van Vliet of Maurits in den angst gedeeld hadden, waarover zij, de eene op deze, de andere op gene wijze, boertten, en waardoor ook Elizabeth, die wat al te zeer neêrgeslagen was, met een' te bezorgden blik de toekomst inziende, niet weinig werd opgebeurd en bemoedigd. Nu moest ook de naam van het pas geboren dochtertje geweten worden. ‘Margaretha is de naam, dien wij bepaald hebben, omdat de moeder van mijne vrouw zoo heette,’ zeide Maurits, ‘en dien zij bij den doop ontvangen zal - was het kind een jongen geweest, dan zou het naar mijnen overleden vader Jakob geheeten hebben.’ ‘Nu, nu toekomende jaar een jongen, dan hebt gij rijkelui's wensch,’ riepen de buurvrouwen als uit één' mond, ‘gij behoeft den moed niet op te geven; gij kunt nog gemakkelijk een huis vol jongens krijgen. En Grietje, dat zoo pas geboren is, kan dan hare moeder vroeg in de hand komen, als 'er met het kleine goedje moet getobt worden.’ Moeder Lijnslager had gezorgd, dat hare oude

{==72==} {>>pagina-aanduiding<<}

dienstmaagd, die ellendig door de jicht geplaagd, bijna altijd het huis hield, ook de geboorte van het kind spoedig wist - en deze kwam, hoeveel moeite en pijn het haar kostte, aanstrompelen, niet alleen om haren Maurits, dien zij zoo honderde malen op haar' arm gedragen had, geluk te wenschen, maar ook om zijn kind te zien: en, schoon Maurits alle stilte had aanbevolen, mogt het hem niet van het hart, om haar, die hem in den staat zijner hulpelooze kindschheid zoovele diensten en genoegens bewezen had, niet ten minste de vreugde te vergunnen van zijn kind te aanschouwen. Zij deed het ook met alle stilte. ‘Dat is,’ zeide de oude dienstmaagd, terwijl zij met hare dorre vingers de tranen uit hare oogen wegvaagde, ‘dat is nu al het vijfde geslacht, dat ik in de familie van de Lijnslagers ken. - Ik hoop, dat God geven zal, dat zij zoo braaf mag wezen, als hare voorouders!’ -
Moeder Lijnslager nam nu de oppassing van Maria op zich, en gaf naauwkeurig acht op de handelwijze der Baker, opdat niet het teeder bloempje des levens, door averegtsche zorg verstikt, of door onoplettendheid bedorven en verwaarloosd werd. Maurits bragt voorts den dag der geboorte van zijn kind in eene dronkenschap van vreugde door, en was naauwelijks in staat, om aan vader van Vliet een' geregelden brief te schrijven, die dezen de gelukkige verlossing zijner dochter berigtte. - In het schrijven der brieven aan de overige vrienden hielp hem zijn schoonbroeder van Vliet, terwijl hij zich geluk wenschte, dat zijne zuster Elizabeth juist zoo tijdig was overgekomen, om aanvankelijk het bestuur

{==73==} {>>pagina-aanduiding<<}

van zijn huishouden, bij het afwezen zijner vrouw, op zich te nemen, schoon deze, uit de volheid van haar hart verklaarde, dat zij alles in eene zoo uitmuntende orde vond, en zoovele voorzorgen voor alles gedragen, even eens als of Maria voor had gehad eene reis van eene maand te doen, en het huishouden gedurende dien tijd op hare dienstmaagd staan moest.
Toen Maurits, na eenen dag, waarin hij door zoovele hartstogten geslingerd was, na nog voor den nacht zijne Maria en het kleine Grietje, dat hij reeds zoo herhaalde keeren met verrukking beschouwd had, goeden nacht gekust te hebben, nu aan zijne eenzame gepeinzen was overgelaten, vertoonde zich de zegen, die hem onder de toelating der Goddelijke Voorzienigheid wedervaren was, in zijne volle grootheid ... en, terwijl tranen van dankbaarheid uit zijne oogen stroomden, zette hij zich neder in eene demoedige gestalte - en zijne stille binnekamer was getuige van de zachte verzuchtingen, die uit zijn hart oprezen tot den Vader van alle levendigen, welken hij dankte en bad voor het kind, waarmede hij zijnen echt gezegend had - mengende onder zijne dankzeggende gebeden plegtige gelosten, om zijne dankbaarheid te betoonen, door eene opvoeding te geven aan het kind, die het tot een gelukkig en braaf mensch vormde. - Met al den ernst zijner ziele smeekte hij ook het spoedig herstel zijner dierbare huisvrouw af, God dankende, dat Hij door zijne onzigtbare hand haar gesterkt had in het uur van hare benaauwdheid. -
Alles schikte zich zoo uitstekend gelukkig met Maria, dat zij zich naauwelijks zou hebben kunnen

{==74==} {>>pagina-aanduiding<<}

voorstellen, dat 'er zulk eene gebeurtenis had plaats gehad, ware het niet geweest, dat zij haar lieve Grietje aan den moederlijken boezem drukte, die nu niet slechts tot een luisterlijk sieraad van hare schoone vrouwelijke gestalte verstrekte, maar aan de hoogere bestemming der natuur, door het voedsteren van een dierbaar kind, beantwoordde. Met verrukking staarde dikwerf Maurits op het bekoorlijk gezigt, hoe de spoedig herstellende moeder, langzaam terugkeerende tot de huisselijke bezorgingen, aan den vollen boezem haar lieve Grietje legde, wien het besef scheen ingeplant, om, door het natuurlijkst voedsel, het even aangevangen leven te onderhouden. Maurits ging van Elizabeth vergezeld, ruim eene week, nadat zijne vrouw hem het dierbaar kind ter wereld gebragt had, ter kerke, om de jonggeboren de plegtigheid van het Heilig Doopsel te laten toedienen, en bij die gelegenheid bezegelde hij mondeling en plegtiglijk voor honderde getuigen de gelofte, die zijn hart reeds gedaan had, om aan de jonggeborene eene allezins Christelijke opvoeding te schenken. Elizabeth, die als meter over het kind gestaan had, en bij die plegtigheid eene levendige ontroering gevoelde, schonk, toen zij te huis gekomen waren, aan haar Petekind, eene keurige zilveren bel, rondom welke zij den naam van Margaretha Lijnslager met den geboorte- en doopdag kunstig had laten snijden. De weduwe Lijnslager, welke uit hoofde eener toevallige zwakheid niet ter kerk geweest was, doch den tusschentijd met Godsdienstige gedachten en gebeden had doorgebragt, omhelsde, toen zij met het kind terugkwamen, het wichtje, als eene ingewijde in het

{==75==} {>>pagina-aanduiding<<}

tendom, en stortte haren grootmoederlijken zegen over hetzelve uit ... ‘o,’ voegde zij 'er bij. ‘Indien God mijne wenschen vervult, dan zult gij uwe ouders zooveel genoegen schenken, als uw vader mij en mijn' man geschonken heeft.’ Grooter lofspraak kon een weldenkend zoon niet uit eenigen mond op aarde verlangen - en Maurits besefte ook het gewigt van dezelve, schoon hij, zich vele te kortschietingen herinnerende, zelf veel van dien lof aanschreef op die overgedreven teederheid, welke meest alle moeders omtrent volwassen zonen koesteren, al gedragen zich die zelfs minder voorbeeldig dan Maurits.
Staande den tijd, dat Maria in het kraambed lag, kreeg Lijnslager een bezoek van den koopman von Ingelsheim, dien hij op zijn togt langs den Rijn had aangetroffen, juist twee dagen, voor dat Maria haren kerkgang stond te doen. - Vader van Vliet was nu ook overgekomen, zoo om de jonggeborene kleindochter en zijne dochter, die moeder geworden was, te zien, als om den plegtigen maaltijd na den kerkgang bij te wonen. Ook had Maurits zijne schoonzuster Elizabeth bewogen, om ten minste tot dien dag te blijven, daar ook als dan haar man, die om zijne bezigheden naar Rotterdam vertrokken was, terug zou komen, om mede een feestgenoot te zijn. Von Ingelsheim door Maurits verzocht, tot het bijwonen van dezen Hollandschen maaltijd, liet zich niet lang noodigen.
Met welk een zielstreelend genoegen vergezelde Maurits zijne herstelde Maria, op wier schoon gelaat de heldere blos der gezondheid, die zelfs door

{==76==} {>>pagina-aanduiding<<}

de moederlijke vreugde eenigermate verhoogd scheen, weder schitterde, naar de kerk. - Hoe blijde was zijne ziel haar weder te aanschouwen op hare gewone zitplaats in dezelve. En schoon de Leeraar niets buitengewoon toepasselijks bij de dankzegging, die hij voor hare herstelling ten hemel opzond, zeide, gloeide Maurits het hart van Godsdienstige dankbaarheid, terwijl tranen van aandoening de oogen van de herstelde Maria deden schemeren, die zij, als de offerande van haar door dankbaarheid getroffen hart Gode, haren weldoener, toebragt. Veelvuldig waren bij het uitgaan der kerk de begroetingen en gelukwenschingen van vriendinnen en kennissen, en tevens de met de waarheid overeenstemmende betuigingen, dat niemand, des onkundig, zou gelooven kunnen, dat zij zoo kort geleden het kraambedde verlaten had. - Alleraangeeaamst werd ook Maria nog dezen dag verrast, toen zij kort, nadat zij uit de kerk was te huis gekomen, van Teylingen en Doortje Hoogstraten, die Maurits, buiten haar weten, uitgenoodigd had tegen het op dezen dag bepaalde feestmaal, in een rijtuig voor hare deur zag stil houden. - Maurits kuste Doortje welkom - en zij fluisterde lagchende Maurits in: ‘Wat zegt gij nu van mij en van Teylingen?’ - meteen wipte zij naar Maria, die met het kleine Grietje op haar' schoot zat - en het op haar' arm nemende, zeide zij: ‘Net een tronietje als de moeper - kijk van Teylingen! Over zeventien jaar zal het hier aan de deur krielen van Amsterdamsche vrijers, die op haar komen uitsnuiven.’ -
Het vriendenmaal was uitstekend aangenaam - en

{==77==} {>>pagina-aanduiding<<}

de Heer von Ingelsheim zette niet weinig genoegen aan hetzelve bij door zijne gulle duitsche vrolijkheid, die door Doortje met allerhande levendige invallen beantwoord werd, maar die veelal van de oogenblikkelijke omstandigheden hunne grootste aardigheid en naïviteit ontleenen, en wier geesten, even als die van geurige wateren, te fijn zijn, om, zonder van hunne krachten te verliezen, overgegoten te kunnen worden, of lang aan de lucht blootgesteld te blijven. - Vader van Vliet stelde een' dronk in, om Maria met hare gelukkige herstelling geluk te wensnhen, hebbende zij juist dit oogenblik hare zuigeling aan hare borst liggen. Op eene aandoenlijke en hartelijke wijze dankte Maria voor de opregte deelneming in haar geluk, waarin haar Maurits vergezelde - bezegelende alles met eenen kus. - ‘Zulk eene groep, zulk eene groep,’ zeide vader van Vliet tegen Maurits, ‘zou uw vriend van Dijk voortreffelijk schilderen, en ik zou het stuk den naam van de Zaligheid van jeugdige Echtgenooten geven.’ - Maurits, die zooveel van van Teylingen vernomen had, dat hij zich overreed hield, dat het genoegzaam tusschen hem en Doortje geklonken was - de bokaal na het rondgaan terug ontvangen hebbende, stelde dezelve op nieuw in, met eenen gelukwensch over het aanstaande huwelijk van zijnen vriend van Teylingen. - Met eenen half bestraffenden blik zeide Doortje tegen van Teylingen, schuinsch uitziende naar Maurits, die alleen haar gezegde regt begreep: ‘Gij mogt wel een glas van dankbaarheid aan Lijnslager opbrengen als uwe voorspraak, die zich zoo uitmuntend op

{==78==} {>>pagina-aanduiding<<}

het vrijen verstaat - al vrijt hij zelfs voor een' ander.’ - Aangenaam liep ook deze maaltijd af, onder het drinken van nog eenige vaderlandsche dronken, waarbij de groei en bloei van de twee aanzienlijkste vaderlandsche Koopsteden Amsterdam en Rotterdam niet vergeten werden.


Vijfde hoofdstuk.

Weldra vertrokken nu de Rotterdamsche gasten uit Amsterdam, en geheel het huishouden geraakte, nadat ook de Baker het huis van Lijnslager verlaten had, op zijn' ouden stel; alleen was hetzelve vermeerderd met een klein, maar dierbaar lid, de vreugde van Maurits, de wellust van Maria. Ter sluik, als Maria, met andere huisselijke bezigheden onledig was, ligtte Maurits meermalen het wiegekleed op, en lag geknield bij het wiegje, met een onverzadelijken wellust het sluimerend wichtje beschouwende; - met verrukking en dankbaarheid rees 'er dan een zucht ten hemel, die in een eerbiedig gebed voor het heil van het dierbaar pand veranderde. - Eenmaal ontdekte Maria haren Maurits in die gestalte, daar zij zachtjes de deur opende, en stillekens op hare teenen binnenkwam, terwijl zij deze voor haar ongeveinsde loffpraak uit zijnen boezem hoorde opstijgen. ‘Geef, o God! dat dit lief kind op mag groeijen, tot eene zoo deugdzame vrouw als mijne lieve Maria...’ Maria kon zich nu niet langer vermommen, en dit tooneel van ver-
{==79==} {>>pagina-aanduiding<<}
rassing eindigde in eene teedere omhelzing der waardige Echtgenooten.
Schoon zich Lijnslager niet bijzonder bemoeide met alle de onrustige bewegingen, die den Staat schokten - en alleen met diepe deelneming de woeste pogingen van sommigen, bij het mishandelen van de onderdrukte partij der Remonstranten aanschouwde, verstond hij met leedwezen, hoe de twee zonen van den onregtmatig veroordeelden en onschuldig geslagten staatsman, onvoorzigtig en wraakgierig, zich aan het hoofd van eenen aanslag, tegen het leven van Prins Maurits gesteld hadden; en beklaagde den ongelukkigen Heer van Groeneveld opregtelijk, daar hij gewenscht had, dat de Prins door, op de bede van deszelfs moeder hem genade te schenken, de misdaad tegen den onschuldigen vader had uitgewischt. Hij bleef intusschen, door geene partijschappen geslingerd, het Vaderland, en deszelfs onafhankelijkheid met een onverdeeld hart beminnen. 't Was nu, dat de openbare vijanden een' inval op de Veluwe gedaan hadden, en onder den dapperen Spinola het beleg geslagen werd voor het sterk Breda; 't was nu, dat 's Lands Staten het noodig keurden, om op gronden der Unie, behalve het staande leger van bezoldigde krijgslieden, de schutterijen niet alleen te wapen te roepen, om binnen hunne steden de rust en vrede te handhaven, maar zelfs, om haardsteden en altaren te verlaten, en schoon niet blootgesteld aan het eerste vuur van den vijand, de steden, op eenen kleinen afstand van de grenzen, bij eene ontlediging van de bezetting der soldaten, als getrouwe Landzaten tegen overval te dekken. Bij een volk, misschien

{==80==} {>>pagina-aanduiding<<}

boven vele andere Natien, gehecht aan huisselijke genoegens, en bij hetwelk koophandel en bedrijf gedurig de tegenwoordigheid van de hoofden der huisgezinnen volstrekt noodzakelijk maken, baarde deze oproeping geene kleine ontroering. Evenwel waren de kleinzonen van hun, die de groote legers van den dapperen Alva hadden doen versmelten, en hem eindelijk met schande overladen het tooneel van zijn misdrijf en geweld doen ruimen, niet zoodanig ontaard, of zij schoten bereidvaardig de wapens voor het lieve Vaderland en deszelfs vrijheid aan. 't Was nog het oude Spanje, wiens wrok geene halve Eeuw had kunnen bekoelen, dat het jeugdig Gemeenebest der Nederlanden, na een korte ademhaling, bestreed, en op alle wijzen poogde deszelfs grondvesten te doen waggelen, om op het ingestorte gebouw zijnen overwinnenden standaard te planten. 't Waren nog dezelfde onverbasterde Nederlanders, die de onafhankelijkheid van hunnen staat zoo verbonden achtten met elks bijzonder geluk, dat zij, het algemeen geluk achter het bijzonder stellende, den moed der vaderen voelden ontsteken, en opblaken, schoon de wisselende kans van den oorlog somtijds veldslagen verliezen, of steden den vijand in handen vallen deed. Ook uit Amsterdam moest een der Korporaalschappen, nu voor eene poos uittrekken, en de stad Bommel, aan de Waal gelegen, ter bezetting verstrekken. In dit Korporaalschap bevond zich juist Maurits Lijnslager als Luitenant, en op den stadsdoelen ontboden zijnde ontving hij van zijnen Kapitein last, om den volgenden dag, onder zijn bevel uit te trekken. Zonder eenige tegenspraak, of de geringste aarzeling besloot

{==81==} {>>pagina-aanduiding<<}

Lijnslager, zich, den volgenden dag, ten bestemden tijde op de loopplaats te zullen laten vinden. Te huis gekomen was zijne eerste bezigheid, om met zijnen eersten kantoorbediende alle de loopende zaken te regelen, en de wijze te bepalen, op welke deze met hem, op eene spoedige wijze, in alle onverwacht voorvallende gelegenheden, in den koophandel geene zeldzaamheid, zou kunnen handelen.
Na deze schikkingen begaf hij zich naar zijne moeder, en verhaalde haar de geheele toedragt der zake. Niet weinig was deze ontsteld, op dit berigt, te meer, daar zij, sedert eenigen tijd aan de koorts gesukkeld hebbende, zich in eenen zwakken toestand bevond. - Maurits schilderde echter haar de kleinheid van den afstand, en de geringheid van het gevaar zoo krachtig af, dat zij zich geruststelde. Ook waren van jongs af de denkbeelden van haat tegen de Spaansche geweldenarij, en de noodzakelijkheid, om dezelve, het kostte dan wat het kostte, te keeren, zoo diep in hare ziel geprent, dat zij het beneden hare waarde, als eene Nederlandsche moeder, geacht zou hebben, indien zij gerracht had, haren Maurits te huis te houden. - Aandoenlijk echter was het afscheid tusschen Moeder en Zoon, en, ‘schoon ik u,’ zeide zij, ‘als God u opeischt, afsta: ik bid u, dat gij u niet vervoeren laat en door jeugdig vuur aandrijven, om u aan meerder gevaren bloot te stellen, dan uw eed en pligt vorderen. - Denk, Maurits, dat gij eene brave vrouw, een lief kind... en eene oude zwakke moeder hebt.’
Nu kwam nog de ergste post voor Maurits, nadat hij zijne moeder vaarwel gezegd had. Reeds

{==82==} {>>pagina-aanduiding<<}

verscheiden boodschappen van Schutters waren 'er, staande zijn korte afwezigheid aan zijn huis geweest, en Maria had daaromtrent reeds eenigen erg opgevat. Zoodra Maurits terug gekomen was, vroeg zij hem, die haar ook minder opgeruimd dan anders toescheen, wat 'er gaande was?
Maurits. Lieve vrouw! ik ben heden op den Doelen geweest, en bij den Krijgsraad was een brief ontvangen, dat een Korporaalschap der stad moet uittrekken naar Gelderland...
Maria. En ... vaarvoort.
Maurits. Morgen moet het Korporaalschap, dat het lot getrokken heeft, reeds heen.
Maria. Ik hoop toch niet, dat uw Korporaalschap... nu ik zie, ik zie het ... daar gij uwe oogen nederslaat, ... uw Korporaalschap heeft dat lot getrokken.
Maurits. Ik kan niet ontkennen...
Maria, (ontroerd). En gij? -
Maurits. Wat denkt gij, dat ik doen moet?
Maria. o Laat ik eerst eenige oogenblikken van den schrik bekomen.
Maurits. Wat denkt gij Maria! dat ik doen zal...
Maria. Ik vrees...
Maurits Foei! Maria, vreest gij, dat gij een' man hebt, die zijn' pligt zal doen, en den eed, dien hij aan de Staten en den Prins gezworen heeft, houden; vreest gij dat...
Maria. Och ik hoor ... ik hoor het al, wat uw besluit is ... gij gaat mede, gij gaat mede.
Maurits. De Schutters van ons Korporaalschap kunnen niet alleen trekken - zoo de Kapitein en Luitenant hen niet voorgingen, zoo die lashartig te

{==83==} {>>pagina-aanduiding<<}

huis bleven, wat zou 'er van de manschap worden?
Maria. Gij gaat mede met een Korporaalschap, om als een soldaat in garnizoen te liggen, en, als het nood wordt, zoudt gij toch ook uw leven tegen den vijand wagen.
Maurits. Schoon het geheel het oogmerk niet is van de Staten, om de Schutterijen tot iets anders, dan tot het bezetten der steden te gebruiken, bestaat de mogelijkheid, dat door de eene of andere list van den vijand, de Bommelerwaard, en dan ook Bommel aan overval bloot staat, maar de Staten hebben zooveel belang, om die stad te dekken, door een gedeelte van het leger, dat ik ons wezenlijk gevaar zeer klein beschouw.
Maria. Eenig gevaar toch ... en nogtans besluit gij...
Maurits. Denkt gij dan mijne lieve Maria! dat ik mijn' eed aan den Lande gedaan heb, om denzelven alleen te houden, als 'er geen gevaar was. Waarlijk, als wij nagaan, wat onze voorouders gedaan en geleden hebben, dan is de opoffering, die van ons gevorderd wordt, gering - niet noemenswaardig.
Maria. Is het eene kleine opoffering, een kantoor van zooveel omslag genoegzaam te sluiten, zijn vrouw en kind vaarwel te zeggen, en voor eenigen tijd, op een' kleinen afstand van het vijandelijk leger, in bezetting te liggen, terwijl gij, buiten de vermoeijenissen, die aan de u ongewone levenswijze gehecht zijn, blootgesteld zijt aan lijfs en levens gevaar, of om krijgsgevangen gemaakt te worden. o Maurits! Maurits! ik mag het niet indenken. (en nu begon het kleine Grietje in haar wiegje te

{==84==} {>>pagina-aanduiding<<}

schreijen.) Ja schrei maar, schrei vrij, lief kindje! gij hebt meer reden om te schreijen, dan gij weet...
Maurits. Bedaar, Maria! bedaar, laat u door geene te groote bekommering wegslepen.
Terwijl hij dit zeide, werd door de Dienstmaagd een der Korporaals aangediend, en Maurits liet hem binnen komen. Deze man verklaarde, dat hij een geringe timmermans baas was, die met twee knechts werkte, en een huishouden van eene vrouw en acht kinderen had, en bad daarom, dat Maurits als Luitenant bij den Kapitein een goed woord zou, doen, om hem van het uittrekken naar Bommel te ontstaan. Maurits betuigde, dat, hoe zeer hij genegen was, om aan zijn verlangen te voldoen, hij echter geene hoop had, dat de Kapitein daartoe te bewegen zou zijn, omdat, schoon zeker zijn geval zeer hard was, echter zijn voorbeeld van ontslag te schadelijk in de gevolgen zijn zou, want, dat ieder in zijne betrekkingen al de eene of andere reden van verschooning zou meenen te vinden. ‘Zie,’ zeide hij, ‘hoe mijne vrouw zelve ontroerd is, en denk, hoe hard ‘ het ook mij valt, om van haar te scheiden.’ ‘Gij hebt waarachtig gelijk, Heer Luitenant,’ zeide man, ‘ieder zou liever te huis blijven, en alle wezen moet wezen; wij zullen het daarom maar wagen. In allen gevalle 't is voor het lieve Vaderland, en ik ben ook niet beter dan mijn grootvader, die onder de Watergeuzen gediend heeft, - en 'er den kraag bij ingeschoten heeft - die mijne grootmoeder met tien jongens weduwe liet zitten - en geen van allen heeft ooit gebrek gehad - tot morgen op de loopplaats, Heer Luitenant! Spreek

{==85==} {>>pagina-aanduiding<<}

'er nu maar geen woord van tegen mijn' Kapitein,’ ‘Dat beloof ik u,’ hernam Lijnslager, en hem minzaam de hand drukkende, zeide hij: ‘Goeden dag tot morgen.’
Nu bragt Maurits zijne Maria onder het oog, hoeveel meer die man opofferde dan hij. En Maria was redelijk genoeg, om volmondig te erkennen, daar nu ook de eerste vlaag van haren hartstogt voorbij gedreven was, dat de opoffering van dien man veel grooter was in alle opzigten, dan die van hem, en, dat zij, alles wel ingezien, zich schamen zou, indien Lijnslager achter bleef, en hem als een' lafhartigen, zoo al niet als een' meineedigen, moest beschouwen.
‘Nu,’ zeide Maurits, ‘nu spreekt gij, zoo als het eene echte Hollandsche vrouw betaamt, - gij versterkt mij in mijnen moed, - en ik bid u, mijn lieve, wat is een man zonder moed? Minder dan eene vrouw in mannen kleederen.’ Maria zorgde nu voor alles, wat zij oordeelde, dat haar man op zijne reis, en staande zijn verblijf te Bommel zou kunnen behoeven: zelfs beval zij met aandrang, dat zijn geweer bijzonder blank en blinkende gemaakt werd. Na eenen bijkans slapeloos doorgebragten nacht, rees het paar elkander zoo teeder minnende Echtgenooten ten bedde uit - en na van het ontbijt weinig en bijna in stilte genuttigd te hebben, begaf zich Maurits nog even alleen op zijn kantoor, zijnde nog geen zijner bedienden bij de hand - en na nog eenige zaken, die hem ingevallen waren, bered te, hebben, bad hij het Opperwezen in weinige woorden om deszelfs bijstand, en dat hij met

{==86==} {>>pagina-aanduiding<<}

een bemoedigend gelaat en een gerust hart zijne vrouw en kind zou vaarwelzeggen; hij bad, dat God haar, zijn lieve kind en huis in zijn bescherming zou nemen en hij zelf, na het volbrengen van zijnen pligt, gezond tot de zijnen terug zou keeren. Na den sleutel van zijn' lessenaar verzegeld op denzelven nedergelegd te hebben, zeide hij in zich zelven, ‘Welaan! daar slaat de klok reeds half zeven, en ten zeven ure moet ik op mijne loopplaats zijn.’ Tot zijne Maria wedergekeerd, vond bij alle zijne kleederen niet alleen in goede orde, maar zelfs hielp Maria hem die aantrekken, en hem zijn zwaard op zij gespen. Zij reikte hem zijnen hoed met pluimen over - en streek dezelve met hare handen glad. Bekoorlijk zag 'er Maurits in volle wapenrusting uit, en, schoon het hart haar zeer klopte, en de tranen in hare oogen oprezen, gevoelde zij door, eene soort van hoogmoed haar' boezem zwellen over het heldhaftig voorkomen van haren Echtgenoot. Nu echter was het oogenblik van scheiden genaderd, en terwijl Maurits zooveel mogelijk zijne aandoeningen verborg, nam Maria het kind uit de wieg, opdat hij het vaarwel kussen zou. Aan het vriendelijk lagchende en kraaijende Grietje blonken de schitterende pluimen van den hoed haars vaders in het oog en met hare mollige handjes greep zij dezelve terwijl haar vader haar in de armen nam, om den afscheidskus te geven. Nu gaf hij zijn dochtertje terug aan zijne Maria, die het weder in de wieg nederlegde. - Tot driewerf toe omhelsden zij elkander - de tranen stroomden uit Maria's oogen en Maurits pinkte de zijne met moeite weg. - De huisdeur ge-
{==87==} {>>pagina-aanduiding<<}
naderd zijnde keerde hij nog eenmaal terug, en met een' teederen handdruk scheidden zij van elkander. - Weenende zag Maria van de stoep haren man na, tot dat hij digt bij den Haringpakkerstoren nog eenmaal naar haar omkeek - haar groette, en uit hare oogen verdween. - Eer Maurits echter de loopplaats bereikt had, was hij reeds zooverre hersteld, dat geen der manschap zijn ontroering meer bespeurde. Groot was de aandrang van volk, en daaronder vrouwen, minnaressen, moeders en kinderen der uittrekkende manschap, die de loopplaats omringden. Kapitein Hinlopen deed welras de gelederen in orde scharen, en gebleken zijnde bij het lezen der rolle, dat de manfchap bij een was, gaf hij bevel tot den aftogt. - Boven het geluid ter trommels verhief zich het klagend geschrei der afscheidnemende menigte, die al vast onder het voortgaan aangroeijende, even eens als een groote sneeuwklomp, die van het gebergte komt afrollen, tot de poort, en verder dan de poort de uittrekkende schutters vergezelde. Lijnslager en zijn Kapitein, schoon hunne harten vol aandoening waren, bemoedigden de manschappen door hun manhaftig voorbeeld, en toen eindelijk al de vergezellende menigte verdwenen was, beval de Kapitein hen te rusten, en deed hun eene bemoedigende aanspraak, vol van vaderlandsliefde, en bezield door dat vuur, hetwelk in de harten der vaderen blaakte, toen zij het ondernamen, om het dwangjuk, van Spanje af te schudden. Den volgenden dag tegen den avond bereikten zij de plaats hunner bestemming, en het eerste werk van Maurits was, om aan zijne Maria te berigten, dat zij hunnen togt in

{==88==} {>>pagina-aanduiding<<}

goede orde volbragt, en in welstand te Bommel gekomen hadden; dat zij geheel geene reden hadden, om zich ongerust te maken, daar hij met een' der eerste Veldoversten van den Prins gesproken had, die hem verzekerde, dat het leggen van bezetting in de Grenssteden alleen als een maatregel van voorzigtigheid moest worden aangemerkt. - Hartelijk verzocht hij de groetenis aan zijne moeder, en niet min hartelijk, om zijne lieve Grietje voor hem te kussen.
Verscheiden weken bleef Maurits hier in bezetting, en ontving zeer vele brieven, zoo over zijne kantoor-, als over zijne huisselijke zaken, en zijne grootste uitspanning bestond, in het lezen van goede boeken, en het schrijven van uitvoerige brieven aan zijne vrienden, bovenal aan zijne Maria, en somtijds ook aan zijne moeder, die nog aanhoudend aan de koorts bleef sukkelen.
Op het onverwachtst ontving hij op eenen morgen eenen brief van zijne Maria, met berigt, dat zijne moeder plotseling een toeval was overgekomen van eenen zoo ernstigen aard, dat zij hem bad, zoo mogelijk op de ontvangst van haren brief naar Amsterdam te rijden, en dat zij echter vreesde, dat zelfs al die poed vruchteloos zou kunnen zijn, om zijne moeder nog in leven te vinden. Door eenen plotselingen donderslag zou Maurits minder geschrikt hebben, dan door dezen brief, - de letters draaiden voor zijne oogen - en, zoo hij niet oogenblikkelijk eenige teugen waters, dat gelukkig bij de hand was, gedronken had, zou hij door den schrik bezweken hebben. Bij het nalezen van den brief merkte hij, dat zijne moeder niet meer in leven was, en dat Maria alleen,

{==89==} {>>pagina-aanduiding<<}

om niet in eens alle zijne hoop uit te blusschen, hem nog eene geringe twijfeling overgelaten had. - Daar hij met zijnen Kapitein Hinlopen in het zelfde verblijf te huis lag, vervoegde hij zich oogenblikkelijk tot dezen, terwijl nog eene doodelijke bleekheid zijn gelaat overdekte. Al terstond bij zijn intreden, zag de Kapitein, dat 'er iets verschrikkelijks aan Maurits moest bejegend zijn - Maurits gaf hem den brief van zijne vrouw te lezen - en deze verklaarde hem de geheele reden. - Hinlopen was genegen, om aan Maurits terstond verlof te geven, om in aller ijl naar Amsterdam terug te keeren, daar hij door den Vaandrig Bogaard zeer gemakkelijk zijn' post koode vervullen. - Nu aarzelde Maurits geen oogenblik, om dit aanbod aantenemen, en met een bekommerd hart, steeg hij terstond op een rijtuig, dat hem, met een' vliegenden voortgang, te Utrecht bragt, - daar nam hij weder versche paarden - en daar te Abkoude derzelver krachten hem schenen te verslaauwen, vewisselde hij daar nogmaals van gespan. - Hoe meer hij Amsterdam naderde, hoe meer zijne bekommering toenam, en hij zekerder en zekerder den dood van zijne moeder stelde. - Toen hij de poort binnenreed, was het als of zijn hart toesloot, en voor het huis van zijne dierbare moeder, nog voor het vallen van den avond gekomen, zag bij dat de vensters gesloten waren. Oogenblikkelijk was nu het gering vlammetje hoop, dat nog in zijn hart vonkte, uitgedoofd, - Hij stond verstomd van droefheid, en, met sidderende handen klopte hij vol drift aan de deur. - De oude meid deed hem dezelve open - en hare bittere droefheid zou hem, al ware het huis

{==90==} {>>pagina-aanduiding<<}

niet gesloten geweest, overtuigd hebben, dat zijne moeder gestorven was. - Zij gaf een' gil van schrik, in plaats van hem toe te spreken. Maria, die zich aan het sterfhuis bevond, kwam oogenblikkelijk op dit geluid voor den dag schieten en bestierf op het zien van haren doodlijk ontstelden, en diep bedroefden Maurits die niet meer uit kon brengen, terwijl hij hare handen vatte, dan: ‘En moeder is dood - moeder is dood.’ - ‘Zij is dood Maurits,’ zeide Maria, ‘zij is dood.’ - En nu, stortte Maurits plotseling op eenen stoel neder en schreide eene zee van tranen. Maria, deze hevige vlaag van aandoening beschouwende, oordeelde best dezelve niet te keer te gaan, hem alleen eenig drinken aanbiedende, om de schadelijke gevolgen van den schrik zooveel mogelijk te voorkomen. Nadat hij den tol van tranen aan zijne moeder betaald had, begaf hij zich naar de bedstede, waarin zij op stroo lag uitgestrekt. Met een diep gevoel van droefheid en kinderlijke liefde staarde hij het lijk aan. Maria stond naast hem, en had haar Grietje op den arm. Het vrolijk geluid, dat hetzelve maakte, zoo strijdende met den treurigen toon van het hart van Maurits, brak zijne aandacht af, en het oog van zijne gestorven moeder op zijn kind slaande, verdween oogenblikkelijk zijne diepgaande treurigheid, en het kind en zijne vrouw aanstarende, zeide hij: ‘o Hoe ondankbaar ben ik, dat ik mij zoo hevig door droefheid laat wegslepen, omdat God mij mijne moeder ontnomen heeft, daar hij mij zooveel gelaten heeft. Zulk eene vrouw en zulk een kind ... o lieve Maria - lieve Grietje! de waardige

{==91==} {>>pagina-aanduiding<<}

overledene, die daar ligt uitgestrekt, zou, zoo hare bleeke mond spreken kon, mij bestraffen.... Heb ik niet een voorregt genoten boven duizenden? en ik zou nu morren - Maria! ... ik mor niet, ik mor niet, maar ik beween eene waardige moeder ... o lieve Maria! laat ons van hier gaan. Ik ben overtuigd, dat zij overleden is.... Verhaal mij toch, hoe zich haar dood heeft toegedragen?’ Teruggekeerd naar het vorig vertrek, waar nu Maurits eenige goede bekenden, die Maria te hulp geroepen had, begroette, welke hij, bij zijne komst, daar de schrik en rouw hem eensklaps overmeesterden, niet gemerkt had, verhaalde hem Maria, hoe de sukkelingen, zoo als hij uit hare en zelfs uit zijns moeders brieven gezien had, bleven voortduren, en dat de aanhoudende koortsjes haar gestel meer moesten ondermijnd hebben, dan de doctor of zij vermoedde. Zij was den vorigen dag 's middags met haar Grietje bij haar te eten, en daar het haar vrije dag heette, had zij ook nog eenige groente en vleesch gebruikt. - Zij praatte met Maria over den tijd, dien Maurits reeds te Bommel geweest was. ‘Het is van daag reeds zes weken, dat uwe Maurits ...’ hier haperde hare spraak... nog eens herhaalde zij gebrekkelijk den naam van Maurits...! en zeeg in haren stoel neder. Eerst hield het Maria voor eene duizeling; en poogde door azijn haar bij te brengen, maar vergeefs, en weldra had zij bemerkt, dat onder het spreken eene beroerte haar overvallen was. Zij had met behulp der meid en de buren haar te bed geholpen, en den chirurgijn en doctor doen halen. De eerste had terstond

{==92==} {>>pagina-aanduiding<<}

eene ader geopend, maar het bloed vloeide zeer tragelijk, en de doctor, eenige minuten later gekomen zijnde, had oogenblikkelijk gezegd, dat de lijderes dadelijk stierf. Het had maar een half uur geduurd, en zonder merkelijke trekkingen had zij den geest gegeven. Met veel aandacht hoorde Maurits het verhaal zijner vrouw aan, en vroeg haar, of zij na het toeval geen woord meer gesproken had. ‘Neen!’ zeide Maria, ‘uw naam is het laatste woord, dat ik uit haar' mond gehoord heb.’ ‘o,’ zeide Maurits, terwijl zijne tranen weder begonnen te stroomen, maar een grimlach zacht door zijne droevige trekken heen blonk: ‘o Zoete troost! Het laatste oogenblik van hare bewustheid hier op aarde is eene gedachte aan mij geweest. - o Ja, zoo de ziel, na den dood tot hare werkzaamheden terugkeerende uit den staat der afgestorvenen, als uit eene diepe zwijm ontwaakt, dan zal hare eerste gedachte in de eeuwigheid ook aan mij zijn. Zij stierf in de hoop, om mij te zullen wederzien... en wij zullen elkander wederzien na den langen slaap des doods.’ - Hartelijk zeide nu Maurits dank aan hun, die zijne vrouw, bij zijne afwezendheid, bijstand hadden geboden - en daar zijn geest den volgenden dag goeddeels tot kalmte teruggekeerd was, maakte hij alle noodige schikkingen, om het overschot van zijne moeder op eene eenvoudige en op de toen gebruikelijke wijze in het graf van zijnen vader te doen begraven. Het was inmiddels Lijnslager niet onaangenaam, dat, daar dit sterfgeval hem in nieuwe beslommeringen dompelde, hij niet weder verpligt was, naar Bommel te vertrek-
{==93==} {>>pagina-aanduiding<<}
ken, daar ondertusschen zijn Korporaalschap, uit hoofde van het beloop der krijgszaken niet meer noodig dien grenspost te bewaken, naar Amsterdam terugkeerde.
Vele waren de vrienden en bekenden, die hem en zijne vrouw den dood zijner moeder kwamen beklagen, maar bovenal verschenen 'er vele oude en arme lieden, die Maurits of Maria naauwelijks bij name kende, maar die van haar in stilte eenigen onderstand genoten hadden, en Maurits in eene der laden van hare kast zoekende vond een blad papier, waarop zij geschreven had. - ‘Maurits! Het is onnoodig, dat ik eenige beschikkingen over mijne goederen en nalatenschap make, daar gij mijn eenig kind zijt, en al het mijne, dat ik door den dood zal ontruimen, geheel en onbezwaard het uwe wordt. Alleen bid ik u, dat gij, na mijnen dood, op dezelfde wijze blijft voortgaan omtrent de armen, welker namen en woonplaatsen, met hetgeen ik gewoon was hun te geven, op eene lijst hierbij geschreven staan; die zouden onschuldig lijden bij mijn sterven. En, daar het u misschien lastig vallen zou, om u met die kleinigheden op te houden, zoo verwacht ik, dat zich uwe lieve Maria daarmede wel zal willen belasten, als ik 'er niet meer ben. Ik beveel ook aan uwe edelmoedigheid bijzonder onze oude Martha; als mij deze overleven mogt, zult gij wel alles aanwenden, om haar een gerust eind levens te bezorgen. Wees altijd gedachtig, dat de barmhartigheid roemen zal tegen het oordeel. - Neem dit aan als den laatsten wil van

Uwe liefhebbende Moeder.’

{==94==} {>>pagina-aanduiding<<}

Maurits vloog met dit papier, als of hij een' grooten schat gevonden had naar zijne Maria, en het was in waarheid een groote schat voor zijn edeldenkend hart; het was een duurzaam gedenkteeken van de Christelijke weldadigheid van eene moeder, die hij altijd en vooral, sedert hij tot jaren van onderscheid gekomen was, zoo lief gehad en hoog geacht had. Maria verheugde zich hartelijk met haren Maurits over dezen last, haar door de overledene opgedragen, zich alleen eenigermate verwonderende over de aanzienlijke som, die zij daaraan besteed had. ‘Nu,’ zeide Maurits, ‘is mij het raadsel opgelost, waarom mijne moeder, die het mij niet paste rekenschap te vragen van hare uitgaven, naar evenredigheid van hare levenswijze, zooveel behoefde. Het zijn stille weldaden geweest, waardoor zij aan de inspraak van haar uitgebreid menschlievend hart voldeed.’
Onder de rouwbeklagenden had zich ook Joost van Vondel bevonden, die aan den vader van Maurits en aan Maurits zelven door de Hollandsche Akademie kennis had. Veel aangenaams vond Maria in de gesprekken van dezen man, dien zij maar zelden had aangetroffen. - Schoon hij Maurits veel in jaren vooruit was, raadde zij hem, zoodra hij vertrokken was, om met Vondel niet alleen de oude vriendschap te onderhouden, maar zelfs aan te kweeken, omdat, zoo drukte zij zich uit, alle zijne woorden ‘woorden van geest en leven zijn.’ ‘Met welk eene edele eenvoudigheid,’ zeide zij tegen Maurits, ‘stond hij bij het lijk van uwe moeder. Een traan kwam 'er in zijn oog, en met

{==95==} {>>pagina-aanduiding<<}

welk eene aandoening zeide hij: “Oude goede vriendin! gij ook reeds ter prooi der wormen en van 't verderf... Zoo, Maurits, vallen alle de oude vrienden en vriendinnen rondom mij weg. Schoon uwe vader en moeder merkelijk ouder waren, dan ik, uw vader was mij een zeer waardig vriend. Maar het is gelukkig, als zulke vrienden kinderen nalaten, met welke men den door den dood verbroken band der vriendschap weder kan aanknoopen.”’ - Sedert dien tijd bleef Vondel altijd een bijzonder vriend van Lijnslager, daar deze hem ook meermalen in ongelegenheden van onderscheidenen aard bijstond.
Kort na de begrafenis van moeder Lijnslager werd hij op sterk aanzoek van een' zijner vrienden Regent der Spiegelhuisjes, een dier liefderijke gestichten, door welker weldadige inrigtingen, om voor de bejaarde en behoeftige weduwen, of oude ongetrouwde geblevene en tot zwaren arbeid buiten staat geraakte vrouwen te zorgen, bewezen werd, hoe het Nederlandsche volk, wat het door onkundige of kwaadaardige vreemdelingen wordt te last gelegd, weldadig - verstandig weldadig is. Hij aarzelde geen oogenblik, om zich den kleinen last aan het bestier verbonden, niet gaarne te getroosten, daar dezelve in geen de minste evenredigheid stond, met het nut, hetwelk hij oordeelde daardoor aan velen te kunnen stichten - en hoe hij in staat was, om somtijds bekende brave bejaarden te beloonen, door haar een' gerusten ouden dag te beschikken. Onder deze had hij het genoegen om de eerste te mogen tellen de bedaagde dienst-
{==96==} {>>pagina-aanduiding<<}
maagd, die in den dienst zijner ouders grijs geworden was, en zich buiten staat bevond, om met eenige hoop van wel te slagen anderen in het vervolg te dienen. Maria zag met hartelijke aandoening, hoe bedroefd de goede oude was over de volstrekt noodzakelijke toebereidsels, die 'er gemaakt werden, om eerlang het hufs van moeder Lijnslager geheel te ontruimen, terwijl hij van tijd tot tijd die meubelen, welke Maria oordeelde, van wezenlijk nut of sieraad te zijn, in zijne woning deed overbrengen. Op een' ochtend, dat eene der fraaiste kassen was weg gebragt, vond Maurits in een der vertrekken de oude Martha zitten schreijen. Aangenaam was het hem, dat hij juist met een oogmerk kwam, om haar te vertroosten. Gedachtig aan den wil zijner overleden moeder, die zoo zeer instemde met zijne eigen begrippen, had hij onmiddellijk na haren dood reeds bedacht geweest, op welk eene wijze hij de goede afgeleefde dienstmaagd het meeste genoegen en rust zou bezorgen. En nu bood zich eene toevallige gelegenheid aan beter en spoediger, dan hij had durven verwachten. Op het Hofje, waarvan hij onlangs Regent geworden was, viel juist, door het sterven van eene oude vrouw, eene plaats open, die geheel ter zijner beschikking stond. En met oogmerk, om dit aan de oude dienstmaagd bekend te maken, was hij juist gekomen, toen hij haar badende in tranen vond. ‘'t Is mij aangenaam Martha!’ zeide hij, ‘dat gij mijne ouders, en mijne moeder bovenal zoo lief gehad hebt, maar gij zijt al te treurig. - Gij moest, zoo als mijne moeder zaliger u zoo dikwijls voorhield, meer vertrouwen op de Voorzienigheid stel-
{==97==} {>>pagina-aanduiding<<}
len, en u minder over den weg, dien hij verkiest te houden, bedroeven.... Denk, dat ik eene goede moeder, en gij eene meesteres verloren hebt. - Gij zoudt uw verlies nog weder kunnen vinden, maar ik het mijne nimmer.’ - ‘Ik beken,’ zeide Martha snikkende, ‘gij kunt geene moeder weder vinden, mijn Heer! maar ik... ik oude ziel... ook geene meesteres.... Zie eens die handen zijn krom van de jicht ... en ik ben zoo blind bijna als fidel, die mijn eenige troost op de wereld is....’
Lijnslager. Hoor, Martha! - gij moet zoo neerslagtig niet zijn. Denkt gij dan dat mijne vrouw, of ik, zoo onbarmhartig zijn, dat wij u verstooten zouden, op uwen ouden dag?
Martha. Neen! Mijn Heer! ... maar, wat zou uwe jonge vrouw, die nu weêr in de kraam moet, hebben ... aan eene oude ... afgewerkte ... half blinde meid van ruim zestig jaren?
Lijnslager. Als ik nu eens een ander middel wist ... en, om u maar uit uwe verlegenheid in eens te helpen ... ik weet dat middel. Ik geef u eene plaats in de Spiegelhuisjes, en gij zult wekelijks, zoo lang gij leeft, van mij drie guldens inkomen hebben.
Martha kon niet spreken van aandoening; maar greep de handen van Maurits, en kuste dezelve van dankbaarheid. - Twijfelachtig was het echter, of Maurits zelf niet nog meer verrukt was over de mogelijkheid, waarin hij zich bevond, om deze weldaad te bewijzen, dan Martha over het ontvangen van dezelve.



{==98==} {>>pagina-aanduiding<<}

Zesde hoofdstuk.

Het Vaderland leed nu een' geweldig zwaren slag. Prins Maurits van Oranje, met regt voor den eersten held zijner eeuwe gehouden, en die, aan het hoofd van der Staten leger, zelfs door zijnen naam, schrik in de harten der vijanden joeg, betaalde den tol der natuur - en schoon vele hem, uit hoofde van zijne onmatige strengheid jegens de Remonstranten, en andere stappen van eenen meer of min geweldigen aard, verre beneden zijnen doorluchtigen vader stelden, had hij echter zeer veel toegebragt tot het meerder bevestigen der onafhankelijkheid van den Staat. Het Gemeenebest, nog worstelende met den krijg, had onder zijne regering, tot in de Indische Zeeën toe, eene ontzag barende houding aangenomen, en bekleedde een' hoogen rang onder de zeemogendheden van Europa. Zijn jeugdige broeder Frederik Hendrik, door hem in de krijgsschool als opgevoed, vergoedde echter zooveel mogelijk zijn verlies, en, daar hij reeds vroegtijdig blijken van dapperheid gegeven had, beloofde men zich, en met reden, veel van zijne bekwaamheden en werkzaamheid aan het hoofd van het Leger der Staten; terwijl de onderdrukten in den lande, uit alle verandering zich heil spellende, adem schepten, en met blijdschap den zoon van Louise de Coligny, algemeen om hare verdraagzame gevoelens geroemd, ja zelfs eenigermate deelende in den haat der heethoofdige godgeleerden, de stadhouderlijke waardigheid zagen bekleeden.

{==99==} {>>pagina-aanduiding<<}

Schoon Lijnslager, als een echte Hollander, een vijand was van alles, wat naar geweld en onderdrukking geleek, had hij zich, zooveel mogelijk, buiten den draaikring der kerkelijke geschillen gehouden, en zijn geest was niet zoo geslingerd door de staatkundige verdeeldheden, of hij vereerde het waarlijk verdienstelijke van Prins Maurits, ja hij gevoelde eene onaangename gewaarwording bij deszelfs dood, op het denkbeeld, dat nu die groote man gevallen was, van wiens moed en heldendaden hij zijn' vader zoo dikwerf had hooren spreken, en wiens naam hem bij zijne geboorte geschonken was, uit hoofde van den beroemdsten veldslag, in den geheelen Spaanschen oorlog door de Nederlanders geleverd.
Het duurde niet lang, nadat zich de maar van Prins Maurits dood verspreid had, of Lijnslager ontving een bezoek van van Vondel, die, gloeijende van haat tegen den hoofdbewerker van den val van Barneveld, zoo dikwerf zijne lier toewijdde aan den lof der onderdrukten, en vaak zijne pen in gal en alsem doopte, met meesterlijke trekken het hatelijke van vervolging en bloeddorst schetsende. Met veel drift had hij aangeklopt, en stoof bij Maurits en Maria binnen; zeggende, daar hij zich naauwelijks den tijd gunde, om Lijnslager en zijne vrouw te groeten: ‘Hebt gij het nieuws al gehoord? Hij is dood, de moordenaar van Barneveld.’
Maria. Bedaar, bedaar; uwe vreugde is te groot.
Van Vondel. De vreugd van eenen eerlijken Hollander kan niet te groot zijn, wanneer hij, na jaren onder het juk te zuchten, zich eindelijk van eenen

{==100==} {>>pagina-aanduiding<<}

overheerscher ontslagen ziet, die zich niet ontzag, om het bloed van eenen grijsaard te plengen, welke zooveel had toegebragt, om het geluk en de onafhankelijkheid van dit land te vestigen; die zich niet ontzag, om, met schending van voorregten en privilegien, de eerlijkste voorstanders van vrijheid en regt, uit de Vroedschappen te stooten, en, schoon onkundig in de zaken van den godsdienst, en door zijn slordige zeden toonende, dat de ware Godsdienstigheid hem weinig ter harte ging, de hand leende aan het vervolgen van de Remonstranten, en derzelver partij alleen door degen en geweld handhaafde.
Lijnslager. Waarlijk, Vondel! gij houdt geene lofrede op mijnen overleden naamgenoot....
Van Vondel. Dat laat ik aan Bogerman over. Deze heeft hem bijgestaan in zijn uiterste, en, zoo ik hoor, heeft de Prins hem verklaard zeer veel berouw over zijne zonden te gevoelen. Maar de President van het Dordsche Synode zal nooit verhalen, hoe zwaar de moord van Barneveld 's prinsen geweten gedrukt heeft. - Ik had verwacht, Lijnslager! dat gij in eene veel opgeruimder en vrolijker luim zoudt geweest zijn. Ik was sedert deze tijding niet in staat, om iets te verrigten, en schoon ik eenige dagen vroeger, toen mijne vrouw mij toeriep, dat 'er tijding uit den Haag was, dat de Prins op sterven lag, haar toeschreeuwde: ‘Laat hem sterven: ik belui hem vast’ - was ik nu niet in staat, om een' goeden regel aan mijn' Palamedes te maken. Ik smeet mijne pen neder. Maar het zal wel gaan... als ik 'er weder aan kom.

{==101==} {>>pagina-aanduiding<<}

Lijnslager. Ik ben zeker, schoon ik de daden van Prins Maurits niet gaarne voor mijne rekening nemen zou, (en gij weet, hoe ik over zijn gedrag ten aanzien van Barneveld en de Remonstranten denk,) zoo opgeruimd niet als gij. Ik heb, gelijk u bekend is, veel op met de gedichten van Kamphuyzen, en, vele zijner gezegden zweven mij, bij voorkomende gelegenheden, voor den geest. Zoo kon ik niet nalaten, toen ik den dood van Prins Maurits vernam, die ik zeker wist, dat bij velen groote vreugde verwecken zou, met dien man te zeggen:

Waar 'er denkt gij vree in 't land 
Dan zou alle dingen wel zijn: 
Waar of dees of die van kant, 
Zoo zou 't hart vrij van gekwel zijn; 
Had ik dus of zooveel goed 
Zoo leefde ik gerustig, 
Derfde ik maar deez' tegenspoed, 
Zoo waar 't harte lustig. 
 
Had gij dit, of had gij dat, 
't Waar hoe 't waar (daar geldt geen meenen) 
Zoolang gij u zelven had, 
Bleeft gij evenwel aan 't steenen; 
Of het Land al waar in vreê 
Nog blijft gij in roeren. 
In uw ziel draagt gij ze meê, 
Die steeds oorlog voeren. 
Waar 'er dees of die al niet 
Evenwel bleeft gij in onlust. 

{==102==} {>>pagina-aanduiding<<}

Zoo ge u zelven niet ontvliedt 
Nimmermeer ontvliedt gij d'onrust. 


Van Vondel. Ja Kamphuyzen, die als een fijn man spreekt, heeft misschien, op de keper bekeken, gelijk; maar het zou mij ver uit de gis gaan, als Prins Hendrik de voetstappen van zijn' broeder Maurits drukte. De zoon van Louise de Coligny zal de verdrukkingen van de Arminianen, om welker voorspraak die deugdzame vorstin gescholden werd, doen ophouden.... Ik zal mijn' vriend Albert Burgh gaan spreken, die zal denk ik ook niet weinig opgetild zijn van vreugde. Ik zal hem nu bedanken, dat hij mij geraden heeft, om een Treurspel op den dood van Barneveld te maken.... Het is nu zoo ver voltooid, dat het nog zeker dit jaar het licht zal kunnen zien - en mij is een titel ingevallen, om sommigen te helpen, die misschien met de geschiedenis der Grieken te weinig bekend, niet terstond uit Palamedes Barneveld zouden lezen; ik zal het noemen Palamedes of de vermoorde onnoozelheid, en op de print een' oud' deftig' man laten plaatsen, wiens gelaat naar dat van 's Lands Advokaat zal zweemen; ik zal hem laten omringen door allerhande boos gedierte, dat op hem in een dierenperk is losgelaten, terwijl hem de Godin der Regtvaardigheid een laurier op het hoofd drukt....
Lijnslager. Help u toch niet in ongelegenheid. Bedenk, Prins Hendrik is toch de broeder van Maurits, en zal misschien, aan het bewind van zaken gekomen, ook wel redenen van Staat hebben, om, aj wil hij het een en ander door de vingers

{==103==} {>>pagina-aanduiding<<}

zien, beleedigingen der nagedachtenis van zijnen broeder, schoon onder eenen versierden naam, aangedaan, euvel op te nemen, en te straffen.
Van Vondel. 't Is mogelijk... maar ik twijfel zeer.... Gij zijt te kleinhartig, Maurits, om ooit een poëet te worden.... Denkt gij, dat ik over de gevaren, die 'er misschien op mijne hekeldichten loopen kunnen, angstig zit te cijferen, zoo als gij over de voordeelen of nadeelen van een' koop... in het geheel niet. Als mijne ziel door verontwaardiging wordt aangegrepen, over geweld aan de onschuld gepleegd, over openbare onregtvaardigheden, is bijna het hekeldicht voltooid, ja reeds dikwijls dezen en genen voorgelezen, eer ik over de mogelijke gevolgen heb nagedacht. Mijn ziel is thans zoo vol van den Palamedes, of wilt gij Barneveld, en genoodzaakt door eene onwederstaanbare neiging, om de booswichten in het verdiend daglicht te stellen, die door allerhande lage driften den grijzen staatsman tot het slagtoffer van geweld gemaakt hebben, dat ik aan niets anders denken kan, dan hoe de vermoorde onnoozelheid, met den meesten glans, te doen uitkomen. Daardoor verzinken alle andere gedachten en ook die van vrees, en, zoo dezelve zich somtijds vertoonen, verdwijnen zij oogenblikkelijk weder, als ik bedenk, hoe ook mijne pogingen strekken, om de liefde voor de deugd en onschuld, hoe versmaad en vervolgd, te vermeerderen, en den haat tegen boosheid, hoe geprezen en vergood, voedsel te verschaffen. O Lijnslager! in die oogenblikken van verrukking, die ik de schoonste van mijn leven tel, wordt de ziel niet nedergedrukt door de lage eigen-
{==104==} {>>pagina-aanduiding<<}
batige bekommeringen, die anders de harten der stervelingen vervullen. Neen! dan, dan zweeft alleen de zuivere schoonheid der deugd, en de verfoeijelijke leelijkheid der ondeugd voor mijnen geest. - Ik zie den man, die zich, als in eenen hoogeren dampkring verheven, met eene goddelijke aandrift bezield, ongenaakbaar acht voor de pijlen van eigenbatige vleijers, ja, zoo die hem zelfs kwetsen konden, het zich tot zaligheid achten zou, met de onderdrukten in den marteldood van waarheid en regt te deelen.
Maurits en Maria hoorden met verbazing van Vondel dus spreken, en toen hij vertrokken was, verklaarde haar Lijnslager, dat hij zulks meermalen gehoord had, en schoon hij aan den eenen kant zekeren schrik gevoelde voor de stoutheid en kracht van deszelfs geest, was hij toch doordrongen van een gevoel van hoogachting voor hem, en alle zoodanigen, die, boven eigenbatige beginsels verheven, zich zelven en hunne belangen kunnen vergeten, om dienstbaar te zijn aan hunne natuurgenooten; het zij dan door het bedrijven van stoute daden, die hunne medemenschen aan de gevaren van dood en lijden onttrekken, of door het kloekmoedig voorstaan en verspreiden van die gevoelens, hoedanig dan ook ingekleed, die de liefde voor billijkheid en deugd, en den haat tegen onregtvaardigheid en boosheid verspreiden. Hij eindigde met te zeggen: ‘Lieve Maria! God geve, dat het kind, van hetwelk gij thans zwanger gaat, met zulke edele gevoelens bezield zij - en wat dan ook zijn lot op aarde zijn moge, hij zal bij uitstek voldoen aan de heerlijke bestemming van den mensch.’

{==105==} {>>pagina-aanduiding<<}

Maria zuchtte, en zeide: ‘Ik weet het niet, Maurits, maar ik geloof, dat het lot der moeder van een' dier weinige verheven stervelingen meer benijdenswaardig schijnt dan is. Ik kan mij althans duidelijk voorstellen, hoevele bekommeringen 'er in het hart van de huisvrouw van van Vondel van tijd tot tijd moeten plaats hebben, wanneer hij, met zulke gevoelens bezield, als onwederstandelijk gedreven wordt, om aan dezelve lucht te geven, en, zich daardoor den haat van Staatslieden en Geestelijken op den hals halende, zich aan vervolgingen van allerleijen aard blootstelt.’
Maurits. Gij hebt gelijk, mijne Maria! Beter is het zeker voor de kalmte van het gemoed, en de gerustheid van het huisgezin, dat men, zonder te schitteren, weldoet, en daartoe heeft de goede Voorzienigheid aan alle menschen gelegenheid geschonken.... Nogtans beschouw ik zulke mannen, als van Vondel en alle lieden, die door hunne voortreffelijke hoedanigheden uitblinken, met een gevoel van ontzag: ik houd hen voor de middelen in de hand der Godheid, om licht en geluk over het menschdom, in ruime mate, te verspreiden; toegerust met krachten van geest, welke duidelijk aanwijzen, tot welk een' verhevenen aanleg het menschelijk verstand bestemd is, en waardoor het onbetwistbaar blijkt, dat het verstand een straal der Godheid is, van eenen verhevener oorsprong en oogmerk, dan de grove deelen, waaruit het ligchaam is zamengesteld.
Maurits zou nog voortgesproken hebben, maar

{==106==} {>>pagina-aanduiding<<}

het voor het ouderlijk hart aangenaam gestamel van Grietje, die de lieve namen van vader en moeder niet alleen begon uit te brengen, maar reeds op hare wijze andere voorwerpen noemde, belette hem voort te gaan, terwijl hij het daarenboven met zijne vrouw volkomen eens was, dat de huwelijkszaligheid en vrede des gemoeds in de ruimste mate genoten worden door hun, die noch door hunne talenten noch door hunne daden de aandacht der aanzienlijken of der menigte tot zich trekken.
Het was omtrent dezen tijd, dat Maurits van Signora Saluzzo een' brief ontving, behelzende het berigt van den dood van zijnen ouden vriend Durazzo te Genua. Daar deze, toen zich Lijnslager te Genua bevond, reeds een man van hooge jaren was, ontzette hem geenszins dat berigt, maar meer, dat deze had kunnen goedvinden, om hem bij uitersten wil eene vrij aanzienlijke som te bespreken onder uitdrukkelijke voorwaarde, dat hij van hetzelve eene of ander duurzame gedachtenis tot zijn aandenken koopen zou, om daarbij zijnen ouden Genueeschen vriend Durazzo levenslang te kunnen gedenken. Daar de handel van Lijnslager, van tijd tot tijd aanzienlijker en uitgebreider geworden, hem in evenredigheid daarvan grooter en grooter winsten bezorgde, maakte hij ook geene zwarigheid, om zich en zijne vrouw die gerijfelijkheden en gemakken te bezorgen, die het leven veraangenamende ook aan den arbeidzamen kunstenaar en vlijtigen handwerksman de gelegenheid schenken, om, de krachten van zijn vernuft ontwikkelende, in soortelijke ruimte, zijn brood te winnen. Hij had reeds voor-
{==107==} {>>pagina-aanduiding<<}
gehad, om eene oude kamer in zijn woning te doen vernieuwen; het ontvangen van deze gunstige beschikking van zijnen ouden vriend Durazzo bepaalde zijn voornemen - geene betere gedachtenis wist hij uit te denken dan het doen bouwen van eene groote en fraaije zaal - en in dezelve over den schoorsteen een eenvoudig marmeren gedenkstuk met de afbeelding en de buste van zijnen vriend te laten plaatsen. Hij deed ten dien einde, nadat hem Signora Saluzzo een welgelijkend ponrait van den overledenen had toegezonden, den bekwamen beeldhouwer Keizer, dezelfde, die de prachtige grastombe van Willem den Eersten ontworpen en vervaardigd had, bij zich komen, en aan dezen droeg hij gerustelijk de geheele bewerking op, nadat hij hem zijne betrekking op den ouden Durazzo had te kennen gegeven. Het bebesluit was, om 'er alleen op te plaatsen het levensgroot borstbeeld van Durazzo, en daaronder in eene antieke basrelief de Vriendschap met de gewone bijsieraden der dankbaarheid, en den naam van Durazzo met den dag van deszelfs overlijden op eene rol in hare regterhand houdende. Onder aan liet Maurits een' zwarten toetssteen plaatsen, en verzocht aan den Beeldhouwer, dat hij een' bekwaam man voor hem zou bij de hand houden, om daarop een opschrift te plaatsen kort voor den dag, als hij, na zekere gebeurtenis, deze zaal plegtig met zijne vrienden hoopte in te wijden. - Deze inwijding had hij uitgesteld, tot na de verlossing zijner huisvrouw, die even nadat deze zaal voltooid en het gedenkstuk voor Durazzo in dezelve geplaatst was, voorspoedig eenen zoon ter wereld bragt. Was de blijdschap

{==108==} {>>pagina-aanduiding<<}

van Maurits groot bij de geboorte van zijn eerste kind, het zoo hartelijk geliefd Grietje, zoo dezelve kon overtroffen worden, dat was het op het oogenblik, dat hij nu het woord hoorde ‘het is een zoon.’ - Tranen van vreugde besproeiden zijne kaken - en hij kon niet nalaten uit te boezemen: ‘God zij geloofd een zoon! nu ben ik volkomen gelukkig!’ - Naar het kraambed toegesneld van zijne Maria, en haar geluk wenschende met hare bevalling, kon zij niet nalaten hem vriendelijk toe te voegen: ‘Maurits! ik heb wel gehoord, hoe blijde gij met uw' zoon zijt, maar gij zult daarom toch Grietje niet vergeten....’ Deze woorden van zijne dierbare Maria zonken diep in zijn hart, en hij had, toen de eerste begoocheling zijner vreugde verdwenen was, bijna berouw, dat hij zich zoodanig had botgevierd aan de verrukkingen zijner vreugde - volkomen beseffende, hoe 'er vele vaders meer genoegen aan hunne dochters dan aan hunne zonen beleefden, ja hij beschuldigde zich bijna van ondankbaarheid aan het Opperwezen, dat hij, den zegen van een zoo bevallig en gezond kind als zijn Grietje voor eenige oogenblikken vergetende, zich zoo bovenmate verheugd had over de geboorte van een' zoon, die zoowel de oorzaak van lang kwellend verdriet, als eene bron van duurzame vreugde zijn kon. - Dit gevoelde hij nog dieper, daar hij naauwelijks uit de kamer kwam, waarin zijne vrouw van een' zoon bevallen was, of Grietje, op den arm van de oude Martha gezeten, kwam hem tegen en stamelde met haar lief bekje.... ‘Broertje zien.... Broertje zien....’ ‘Gij zult hem zien, op mijn

{==109==} {>>pagina-aanduiding<<}

arm,’ zeide Lijnslager, Grietje van Martha overnemende, en tevens heiliglijk belovende, dat hij nimmer eenig onderscheid tusschen zijn kinderen maken, of het een boven het andere voor zou trekken.
Spoedig was weder Maria hersteld en nu drong 'er Maurits op, dat 'er een feest gevierd zou worden ter inwijding van de zaal, ter gedachtenis van Durazzo gebouwd. De Rotterdamsche familie, benevens van Teylingen, die nu reeds met Dorothea Hoogstraten gehuwd was, werd daartoe uitgenoodigd en onderscheiden goede kennissen, met welke zij te Amsterdam verkeerden, werden mede ter bijwoning van hetzelve verzocht, waaronder van Vondel en zijne huisvrouw. - Behalve den naam van Jakob, de naam van den vader van Lijnslager, had hij aan zijnen zoon den naam van Joseph, als die van zijn' overleden vriend Durazzo geschonken. - Algemeen was de vrolijkheid, die op dit feest den toon gaf en ieder bewonderde den fraaijen smaak, die in de nieuw gebouwde zaal heerschte. Bovenal trokken de vier schilderstukken met Italiaansche Landschappen de aandacht van het gezelschap, en Vondel kon niet nalaten van op het gezigt derzelve het volgend gedeelte van een gedicht van zijnen broeder Willem op te zeggen:

Ey zie wat schooner kleet gespreit leit op de golven, 
Met eene waterlyst geboort en bleek azuur, 
En houdt in 't goene loof een' gouden oegst gedolven, 
Bemaelt en ryk gestikt van d'aerdige Natuur. 
Zie dees bemoschte schaer van Goden en Godinnen, 
Rontom dit heerlyk pant, zich beuren uit het nat, 

{==110==} {>>pagina-aanduiding<<}

En met gebogen nek zorgvuldigh onderwinnen 
Te weeren 't ondergaen van zoo gewenscht een' schat. 
Italië, gy zyt de bloem, van wie ik heden 
Al zingende oorlof neem, na veel genoten goet, 
O lantschap, van myn weeld bewust, en zoetigheden, 
Waarvan gy overvloeit, en my nu vloejen doet. 
Aenbiddelyke vrouw, cieraet der nageburen, 
En 't eelst van 't geen belonkt des hemels aangezicht, 
Die met een zonneschyn van uwe ontsteeke vuuren 
En Goddelyken glans de gansche weerelt licht. 


Maar het, met een wit kleed nog bedekt, beeldhouwwerk trok de aandacht van allen behalve die van Maria: en Maurits geliet zich, als of, tot zijn leedwezen de beeldhouwer zoo achterlijk in zijn werk geweest was, dat het nog niet volledig in orde was... maar, toen bijzonder de vrolijkheid en het genoegen bij het nageregt begonnen te heerschen, gaf Maurits aan een der bedienden een afgesproken teeken, bij gelegenheid, dat hij geluk gewenscht werd met zijn' zoon, en oogenblikkelijk nam deze het linnen bekleedsel weg en vier gereed gemaakte lichten ontstoken hebbende, zag het geheel gezelschap het voortreffelijk marmer gedenkstuk voor Durazzo. ‘Heilig,’ zeide nu Lijnslager, met eene drinkschaal in zijne hand, waarop het woord Vriendschap gesneden was, ‘heilig zij met dezen dronk dit gedenkteeken aan de Vriendschap van Josepho Durazzo van Genua - hem toegewijd, zoo als u de gouden letters op den zwarten toetssteen aanwijzen - toegewijd aan Josepho Durazzo in het jaar der geboorte van Jakob Joseph Lijnslager - eersten zoon van Maurits Lijnslager.’ - Een

{==111==} {>>pagina-aanduiding<<}

algemeen gejuich volgde op deze verrassing - en oogenblikkelijk maakte van Vondel een toepasselijk achtregelig Dichtstukje op dit voortreffelijk kunststuk, eindigende met den wensch, dat de eerstgeboren zoon van Lijnslager in geluk, jaren en bovenal in deugd den ouden Durazzo zou evenaren.
Na het afloopen van den maaltijd verhaalde van Vondel, hoe zijn Treurspel Palamedes den volgenden dag stond het licht te zien. Hij werd door vele der gasten en bovenal door Lijnslager gedrongen, om ten minste eenig gedeelte van hetzelve medetedeelen, waartoe van Vondel plaats en tijd ongeschikt oordeelde, maar, om echter van geene stugheid beschuldigd te worden, den reizang der Eubéërs, beginnende: Het dun gezaaid gestarnt verschiet, opzeide, waardoor hij eene bewondering en toejuiching van dezen vriendenkring verwierf over een proefstuk van schoonheid, waarop nu reeds bijna twee Eeuwen het zegel gezet hebben.
Kort was maar de Palamedes in het licht geweest, of onaangename vervolgingen troffen deszelfs Dichter. Schoon Grieksche namen en eene Grieksche geschiedenis de maskers waren, al te duidelijk viel elk in het oog, welke gebeurtenis, en welke personen 'er mede bedoeld werden. Een verbod tegen den verkoop werd spoedig gegeven en van Vondel liep groot gevaar, om zijne persoonlijke vrijheid voor eenigen tijd te verliezen. Naauwelijks kwam dit Lijnslager ter ooren, of hij spoedde zich naar de woning van van Vondel, waar hij deszelfs bekommerde vrouw aanbood, om, des noods, haar' man aan het gedreigde gevaar te onttrekken, door hem

{==112==} {>>pagina-aanduiding<<}

eene schuilplaats in zijne woning te geven, maar zij berigtte hem, dat reeds een ander hetzelfde aanbod gedaan, en daarvan haar man reeds gebruik gemaakt had; doch dat zij, ingevalle die schuilplaats mogt verklapt raken, en dus onveilig voor hem worden, wel zou zorgen, dat haar man te weten kwam, hoe ook Lijnslager een van die weinige echte vrienden, namelijk een vriend in nood was. - Maurits te huis gekomen verhaalde zijne Maria het door hem gedaan aanbod. Zij ontzette 'er het eerste oogenblik een weinig over, duchtende, of misschien daardoor haar' man iets kwaads zou kunnen bejegenen, maar Maurits deze bekommering uit hare oogen lezende, zeide: ‘Maak u niet bevreesd, Ik heb wel moed, dat de ergste storm spoedig zal overwaaijen, en dat, schoon men thans met gevangenis en erger dreigt, als de eerste drift voorbij is, Vondel zeer veilig in Amsterdam zal kunnen blijven. Lieve Maria! daar hij onze vriend is en zich thans in ongelegenheid bevindt, moeten wij niet al te angstig berekenen, welke kleine nadeelen en gevaren ons mogelijk zouden kunnen beloopen, door een' vriend eene schuilplaats te verleenen. - Die zulke koele berekeningen maken kunnen, zijn ongeschikt voor ware vriendschap, en verdienen althans niet, dat zij vrienden zijn van menschen, die door daden of geschriften zich van het algemeen onderscheiden, daar deze altijd aan meerder gevaren, dan anderen zijn blootgesteld, en, naar mijn gevoelen, zekeren eisch bij hunne vrienden hebben op derzelver hulp en bescherming.’

{==113==} {>>pagina-aanduiding<<}

Wel ras was de eerste gramschap tegen van Vondel uitgezied, en, daar hij, zoowel krachtige voorstanders, als hevige vijanden, onder de Leden der Regering had, dreef het lijfsgevaar al spoedig over, en de Dichter vertoonde zich weder openlijk op straat; maar hij vergat niet, om, onder de eersten, die hij bezocht, aan Lijnslager, als een' zijner beste en getrouwste vrienden, een bezoek te geven, hem hartelijk dankzeggende voor het blijk zijner opregte vriendschap, welke hem misschien, zoo als hij zeide, nog wel in het vervolg zou kunnen te stade komen, want, dat zijne pen nog versneden lag tegen zijne vijanden, en dat 'er nog vele huichelaren waren, zoowel in de Kerk als den Staat, die hij bij de eerste gepaste gelegenheid aan de kaak zou stellen, opdat 'er zich de menigte voor zou leeren wachten.
Maria schudde haar hoofd, toen van Vondel dit zeide, en hij daarop de reden vragende van hare afkeuring, gaf zij te kennen, dat zij alleen wenschte, dat zulke vermogens van verstand, als hij bezat, door hem tot edeler einden, dan tot hekelen gebruikt werden, daar dit alleen verbittering en geene verbetering te weeg bragt. ‘Gij spreekt 'er goed en Christelijk over,’ zeide van Vondel, ‘maar 'er zijn verharde zondaars, die niet te raken zijn, dan, door vinnige slagen van de hekelroede.’ Grimlagchende voerde hem Maria toe: ‘Ik ben dan blijde, dat mijn Maurits geen' lust heeft in een' post, die wel eenige overeenkomst heeft met een ambt, dat, hoe noodzakelijk, toch bij het algemeen gehaat is.’

{==114==} {>>pagina-aanduiding<<}

Van Vondel. Ik ben blij, dat gij geene Dichteres zijt: want uit dezen trek geloof ik, dat gij het mij afwinnen zoudt in het hekeldicht.
Maurits. Schoon misschien mijne vrouw eenigzins gelijk heeft, dat 'er iets hatelijks in het hekeldicht steekt, kan ik toch niet ontkennen, of ik lees het gaarne, en ik merk, dat de meesten het met mij volkomen eens zijn.
Van Vondel. Dit gaat zooverre, dat zelfs de vrienden en naastbestaanden van verscheiden personen, die deze en ook hunne gebreken van zeer nabij kennen, dikwijls als ter sluik met genoegen een hekeldicht op hunnen vriend of naastbestaanden lezen. - Immers men heeft mij verzekerd, dat de Heer van der Mijle, de schoonzoon van Oldenbarneveld, maar die in groote gunst staat bij Prins Hendrik, aan dien Prins in zijn Kabinet mijnen Palamedes heeft voorgelezen, en dat zelfs Prins Hendrik niet weinig genoegen daaronder had. - In dat Kabinet is op een tapijt afgebeeld de Geschiedenis van Palamedes, en hierop viel, onder het voorlezen van mijn' Palamedes, het oog van Frederik Hendrik, en al lagchende zeide hij tot van der Mijle: ‘Dat tapijt dient wel weggenomen, men mogt anders daaruit besluiten, dat ik ook van Palamedes volk ware.’
Maurits. Uit dezen trek en uit vele, die ik van Frederik Hendrik hoor, schep ik toch hoop, dat de hevige geschillen in den Godsdienst weinig ondersteuning bij hem vinden zullen, en dat de schandelijke baldadigheden, die aan de Remonstranten gepleegd worden, zullen ophouden.

{==115==} {>>pagina-aanduiding<<}

Van Vondel. 't Zal aan mij niet haperen, of ik zal, bij alle gepaste gelegenheden, den lof van Frederik Hendrik vermelden, en als 'er eenige lucht komt, zal ik de hoogmoedige Geestelijken lustig doorstrijken - want als ik dat volk mag aantasten, dan wordt mijn geest gaande.
Maurits. Ik geloof, dat het zeer verstandig is, dat gij de deugden van Prins Hendrik in een bevallig licht stelt, en daardoor tevens toont, dat het de gebreken van Prins Maurits en niet een haat tegen het huis van Oranje geweest is, die u aangespoord heeft tot het maken van uw' Palamedes en andere scherpe hekeldichten. - Wat betreft uw oogmerk om de Geestelijkheid nu eens fel aan te vatten; ik geloof, dat gij die heeren eer zult verbitteren, dan daardoor den zachten geest van het Christendom in hun opwekken.
Van Vondel. Bij tollenaars en alle andere zondaars en zondaressen is die op te wekken, maar niet bij hoogmoedige geestelijken, die doordrongen zijn van het gevoel, dat zij, als door een' goddelijken geest aangeblazen, meer zijn dan gewone menschen, en hunn' wellust vinden in het verketteren en vervolgen van alle de zoodanigen, die niet volstrekt hetzelfde, als zij, gelooven willen. Dit volk moet met hevigheid en versmading aangetast, opdat de eenvoudige menigte, welke de blinde leidslieden volgt, ontdekke, dat zij onder het masker van den Godsdienst door die huichelaars, welke geen' God kennen, dan dien van hun eigenbelang, schandelijk bedrogen wordt.
Maria. Gij maakt u te driftig....

{==116==} {>>pagina-aanduiding<<}

Van Vondel. Niet te driftig kan men zich maken tegen die booswichten, welke God in den mond en den Duivel in het hart hebben. Onze gezegende Heiland, die anders de liefde en zachtheid zelve was, die zelfs de overspelige zondaresse alleen gebood, om heen te gaan en niet meer te zondigen, matigde bij de beschouwing van den hoogmoed der Pharizeën en Schriftgeleerden zich niet, maar sprak het wee bij herhaling over hun uit, hen vergelijkende bij schoon gepleisterde graven, die, hoe fraai zij ook in de oogen blinken, echter van binnen vol stank en doodsbeenderen zijn.
Schoon Lijnslager door alle tijden heen de vriendschap met van Vondel onderhield, en hij groote achting voor hem koesterde, raadde hij hem steeds zooveel mogelijk tot gematigheid. Hij was het onder anderen mede, die hem aanraadde, om eene uitlegging, die hij van zijnen Palamedes geschreven had en zeer vele bladen schrifts besloeg, in het vuur te werpen, om zich in geene nieuwe zwarigheden te wikkelen: aan welken raad de Dichter voldeed, en door naar denzelven te luisteren zich van nieuwe bekommeringen deswegens bevrijdde. Lijnslager was het ook, die hem met andere vrienden, in de groote zwaarmoedigheid, die hem kort na de uitgave van zijnen Palamedes overviel, zooveel mogelijk trachtte op te beuren en de wolken van somberheid, die den geest van dat groot genie bezwalkten, poogde te verdrijven. Het was een grondtrek in de ziel van Lijnslager, om bovenal zijne vrienden, wanneer zij door onaangename omstandigheden of door ongesteldheden en ziekte

{==117==} {>>pagina-aanduiding<<}

waren nedergebogen, met de liefde van eenen broeder bij te staan.
Schoon voorzigtigheid hem in alles bestuurde, ontaardde dezelve nooit in die lakenswaardige lafhartigheid, welke van verre staat, waar redding noodig is. Bij gelegenheid onder anderen, dat een op den Heiligen weg staande Kruidmolen met eenen verschrikkelijken slag in de lucht vloog, die alle gebouwen deed daveren, als of een geweldige aardschok Amsterdam met eenen algemeenen ondergang bedreigde, was zijne huisvrouw getuige van den edelen moed en de liefderijke hulpvaardigheid, die haren Maurits bezielde. Naauwelijks was het eerste oogenblik van schrik voorbij, of terstond zette hij zijnen hoed op - en Maria hem vragende: ‘Wat hij voorhad?’ was zijn antwoord: ‘'Er is iets gewigtigs gebeurd; zeker een groot ongeluk... 'er zal redding... 'er zal hulp noodig zijn....’ ‘Lieve Maurits!’ zeide Maria, hem tegenhoudende: ‘Stort u, stort u toch in geene gevaren, denk om mij - om onze lieve kinderen.’ ‘Zorgeloos,’ zeide Maurits ‘zal ik mij niet wagen, houd u daarvan verzekerd, maar het is pligt, om zonder vertoeven toe te schieten, waar ellendigen te redden zijn.’ Zoo sprekende trad hij zijne deur uit, en met groote drift snelde hij naar de plaats, van waar hem het geluid van den slag toegeschenen had te komen. Hij kwam spoedig te weten, wat 'er gebeurd was, maar dit bewoog hem niet, om terug te keeren, maar wel om zijne stappen te verhaasten, en hij was dus spoedig ooggetuige van een tooneel van

{==118==} {>>pagina-aanduiding<<}

verwoesting, zoo als nimmer zijne oogen aanschouwden. Hij zag eerst de huizen van derzelver pannen beroofd, alle de deuren opengesprongen, en alle de glazen vernield. Verder komende was de verwoesting grooter; hier en daar was zelfs een huis half ingestort; en tot de nabijheid van de plaats, waar de Buskruidmolen gestaan had, doorgedrongen, vond hij het gebouw, dat bij hetzelve gestaan had, geheel ingestort, en van den ganschen Molen was geen enkel spoor te vinden. Eene zeer groote menigte aanschouwers stond op eenen afstand en Maurits, ook door het gezigt der verwoesting ontzet, bleef eenige oogenblikken in gepeins staan. Maar na zich eene korte poos bedacht te hebben, zeide hij tegen eenige fiksche karels, die bij hem stonden: ‘Mannen! wij doen hier geen nut, met hier zoo te staan kijken. In dat genoegzaam ingestorte huis kunnen gemakkelijk nog levendige menschen zijn, die daar in den grootsten angst zitten....’ ‘Het gevaar, het gevaar, mijn Heer!’ was de algemeene kreet, die 'er opging: ‘Als gij het wel bedenkt, goede lieden!’ voerde Maurits hun tegen, ‘dan behoeven wij niet te vreezen, dat 'er kruid overgebleven is: en als wij voorzigtig zijn, loopen wij klein gevaar in het huis. Denkt eens, zoo 'er misschien menschen in dat huis zich bevonden.... 'Er zal wel kans zijn, om met dit bind de deur open te loopen.... Wie heeft 'er lust en moed; om met mij te gaan.’ (Zoo sprekende sloeg hij de hand aan een bind van den gesprongen Molen, die voor hunne voeten lag.) ‘Laten wij het in Gods naam beproeven.’ Deze

{==119==} {>>pagina-aanduiding<<}

taal blies het hart van eenige der omstanders moed in, en met Lijnslager aan hun hoofd droegen zij het bind naar het half ingestorte huis van den Molenaar, en rammeiden de deur, die bij de geweldige uitbarsting met het geheele gebouw ruim twee voeten was nedergezakt, en daardoor onmogelijk anders te openen was, na eenige weinige slagen, half op den grond. - Oogenblikkelijk, nadat die opening gemaakt was, hoorde Lijnslager een akelig geschrei, dat als uit een' kelder klonk, en eene vrouwenstem geleek. ‘Mannen!’ zeî Maurits - ‘ik hoor eene menschen stem. - 't Is eene vrouwenstem.... Wie waagt het met mij, om in dit huis te gaan?.... ‘Ik,’ riep een jong matroos. ‘Laat men ons eene lantaren bezorgen,’ zeide Maurits, en riep nu met eene forsche stem: - ‘Houd moed, houd moed - gij die daar kermt - wij zullen u redden.’ - Zoodra de lantaren aangebragt was, klom Maurits met den matroos in de woning af. De matroos droeg de lantaren, en op het gejammer, dat vast aanhield, toeloopende, kwamen zij aan den ingang van den kelder - en nu werd het geluid duidelijker. - De trappen afklimmende zag Maurits in den hoek van den kelder, bij het licht van de lantaren, eene jonge vrouwelijke gedaante, met de bleekheid des doods op haar gelaat, die een' ijsselijken gil gaf, op het eerste gezigt van Maurits en den jongen matroos. Oogenblikkelijk schoot Maurits toe, en zeide: ‘Wij komen u redden, meisje! zijt niet bevreesd....’ ‘o God!’ zeide zij, terwijl alle hare leden beefden, ik leef dan nog... o... ik leef dan nog.... Ik

{==120==} {>>pagina-aanduiding<<}

dacht, dat de jongste dag gekomen was... waar is mijn vader?....’
Maurits. Wie is uw vader? -
't Meisje. Mijn vader is de Molenaar op den Kruidmolen hier naast....
Maurits. Wij zullen hem ook zoeken.
't Meisje. Vader is op den Molen aan het werk...
Maurits. Wees gerust, wij zullen hem zoeken... maar gij moet hier van daan.... Kom, lief kind! wij zullen u hier uit helpen.... (Met een hare hand nemende, en haar voortleidende.) - Waart gij door angst in den kelder gekropen?...
't Meisje. Neen! mijn Heer! toen die ijsselijke slag kwam, was ik juist in den keider, om voor vader eene kan bier te tappen. Ik zou hem die op den Molen gebragt hebben. Hij heeft 'er lang na gewacht....
Maurits. Waren 'er meer menschen hier in huis?
't Meisje. Neen, mijn Heer! Ik woon hier alleen met mijn' vader; en vader is op den Molen.
Zoo sprekende waren zij aan de gemaakte opening genaderd, die nu reeds door de hulpvaardigheid van velen wijder geworden was, en Maurits kwam met den matroos en het meisje, dat als uit het graf verrezen was, te voorschijn. Maurits beduidde den matroos, terwijl de rondom krielende menigte juichte van blijdschap over de redders van het meisje, waar hij in de Haringpakkerij woonde, en verzocht hem, dat hij zonder vertoeven of ergens over te spreken, het meisje aan zijn huis zou brengen, en zijne vrouw verzoeken, om alle zorg voor haar te dragen. - In den zonderlingen toestand, waar-
{==121==} {>>pagina-aanduiding<<}
in zich het meisje bevond, en, door de groote menigte volks heen, hoorde zij niets dan een verward geschreeuw. De jonge matroos gehoorzaamde het bevel van Lijnslager, en, schoon met zeer groote moeite, wist hij het meisje, dat meer half dood, dan levende scheen, aan de zaamgevloeide menigte nieuwsgierige toekijkers te onttrekken, daar hij met haar eene zeer naauwe straat insloeg, en daar een oogenblik bij zijne moeder vertoefde, welke aan het meisje eenig drinken toereikte, waarop hij zich met haar naar het huis van Lijnslager begaf. Deze was ondertusschen bij het huis van den Molenaar gebleven, omdat hij vreesde, zoo 'er niemand het opzigt over hield, misschien deze of gene van die gelegenheid mogt gebruik maken, om, hoe schandelijk en onteerend voor de menschelijkheid zulks zijn mogt, zich met het kostbaarste van het gering overschot van den Molenaar te verrijken. Lang echter behoefde Maurits dezen post niet vrijwillig op zich te nemen, daar binnen zeer korren tijd door de Regering de noodige voorzorgen tot het bezetten van het huis gedragen werden, waarop Maurits terstond naar zijne woning terugkeerde. Lang genoeg echter had dit geduurd, om den matroos, die met het gelukkig geredde meisje aan het huis van Lijnslager gekomen was, bij deszelfs huisvrouw te doen uitweiden in den wel onbeschaafden, maar echter welmeenenden lof over het kloekmoedig en edel bestaan van Lijnslager. Schoon hem Lijnslager verboden had, om 'er in het bijzijn van het geredde meisje iets van te zeggen, kon hij, toen Juffrouw Lijnslager hem naar de toedragt der zake met ze-
{==122==} {>>pagina-aanduiding<<}
zekere bekommerde nieuwsgierigheid vroeg, zich niet zoo bepaald uitdrukken, of de dochter van den Molenaar, die nu ook langzamerhand weder meer en meer tot zichzelven gekomen was, begon te begrijpen, dat de ijsselijke slag, dien zij gehoord had, niet minder geweest was, dan dat de geheele Buskruidmolen was in de lucht gevlogen. Op het oogenblik, dat zij dit volkomen begreep, gaf zij eenen afgrijsselijken gil - roepende: ‘mijn vader! mijn arme vader!’ en zonk in onmagt op den stoel neêr. Alle middelen wendde Maria aan, om haar uit hare bezwijming terug te roepen, dat haar juist gelukt was, op het oogenblik, toen Lijnslager terugkwam.
Oogenblikkelijk vernam hij, wat 'er gebeurd was, en hoe onvoorzigtig zich de matroos, tegen zijn verzoek aan, gedragen had. ‘Gij hebt’ zeide de matroos (met inmengsels van eenige ruwe spreekmanieren, van welker invoeging de beschaasde Lezer ons gaarne verschoonen zal,) ‘gij hebt geliik, ik moest het gezwegen hebben ... maar ... ik zou gebarsten hebben... Ik dacht, dat men alleen op de oorlogsschepen geresolveerde en stoute karels had: Maar ik heb dat nu anders gezien... En dat kon... dat kon ik onmogelijk zwijgen... Ook begint de meid al zachtjes weer bij te komen. 't Zou ook... jammer geweest zijn, dat die... mooije meid in dien... kelder versmoord was...’ ‘Nu, zeide Maurits, hetgeen gebeurd is, is gebeurd - en schoon gij niet aan mijn verzoek voldaan hebt, vergeef ik het u gaarne, en verzoek u, dat gij morden of overmorgen aan mijn kantoor komt, dan zullen wij met elkander natter spreken. Uw

{==123==} {>>pagina-aanduiding<<}

gedrag in het helpen redden van het meisje heeft mij zoodanig voldaan, dat ik gaarne met u nader kennis wil maken, daar ik misschien in de gelegenheid ben, om uwe fortuin te bevorderen. Op dit oogenblik vereischt de toestand van de wel gelukkig geredde, maar anders ongelukkige, dochter van den molenaar, dat ik alle pogingen aanwende, die strekken kunnen, om haar in hare omstandigheden te vertroosten...’ ‘Best, mijn Heer! best,’ antwoordde de Matroos, als ik morgen of overmorgen hier voorbij kom zwalken, dan zal ik wel eens komen aangieren. Zoo gij ondertusschen denkt, dat een man de beste troost voor het arme kind zou wezen, ei lieve, denk dan om mij, mijn Heer! want het bekje bevalt mij, al staat het nu... betrokken.’
Maurits ging nu naar de dochter van den Molenaar en daar zij nu toch den slag wist, die haar getroffen had, en zij bitter schreide en jammerde over het verlies van haren vader, ging hij haar daarin geheel niet te keer, maar liet haar den vrijen teugel vieren aan hare droefheid. Hij nam echter een oogenblik, dat zich hare droefheid had uitgeput, waar, en haar hartelijk beklagende over het allersmartelijkst verlies van haren vader, zoo over het onverwachte, als de wijze, beduidde hij haar, dat zij redenen had, om de Goddelijke Voorzienigheid te danken, daar, door derzelver goedheid, haar jong leven was bewaard gebleven, niettegenstaande zij zich in eene meer dan half ingestorte woning bevonden had. Hij voegde 'er op eenen ernstigen toon bij, dat het haar pligt was, om nu voor het behoud van dat leven zorge

{==124==} {>>pagina-aanduiding<<}

te dragen, dat op eene zoo bijzondere wijze was gespaard geworden. Op hare tegenwerping, wie voor haar nu zorgen zou, daar zij haar' vader verloren had, gaf hij haar te verstaan, dat hij en zijne vrouw nader naar haar zouden onderzoek doen, en zoo het bleek, zoo als hij geene reden had, om te twijfelen, dat zij een braaf meisje was, durfde hij haar wel toezeggen, dat zij zich niet behoefde ongerust te maken over haar bestaan, want dat dezelfde Voorzienigheid, die haar bij het leven bewaard had, ook wel medelijdende harten bewegen zou, om voor eene zoo ongelukkige wees te zorgen. Eene zeer getrouwe dienstbode beval nu Lijnslager, om zorg voor haar te dragen, nadat hij alvorens zijn' Doctor haar die middelen had laten voorschrijven, welke hij meest geschikt oordeelde, bij eenen zoo geweldigen schok, als haar getroffen had.
Maria, schoon zeer bekommerd geweest bij het vertrek van haren Maurits, was, nu de uitslag zoo gelukkig geweest was, ten uiterste te vreden over zijne hulpvaardigheid, en kon, toen zij alleen waren, niet nalaten hem openhartig te erkennen, dat hij wel gedaan had, met het oor niet te leenen aan hare zwakheid, schoon die aan de liefde toe te schrijven was, welke zij voor hem koesterde, en aan de daaruit spruitende vrees, dat hem iets kwaads zou bejegenen. ‘'Er zijn oogenblikken,’ zeide Maurits, ‘dat het mannelijk karakter door de grootere sterkte hetzelve door de natuur boven de vrouw geschonken, wanneer algemeene nood hem oproept tot het betrachten van groote pligten, eenigen schijn van gestrengheid mag aannemen. Zoo hij

{==125==} {>>pagina-aanduiding<<}

op dat oogenblik luistert naar de stem der vrouwelijke liefde of vreeze, maakt hij zich schuldig zoo niet aan lafhartigheid, ten minste aan eene zwakheid, die hem vernedert in zijne eigen oogen, en dus ook in de oogen van God, die den man, volgens blijkbaren aanleg, verordend heeft, niet alleen om zwaarder lasten naar het lichaam te dragen, en door aanhoudenden en vermoeijenden arbeid, de noodzakelijke bezigheden des levens te verrigten, maar ook om de somtijds onvermijdelijke gevaren met sierheid te trotseren. - Ik deed dus, u dat oogenblik gehoor weigerende, niet anders, dan naar de stem van het geweten luisteren, dat, zoo men zich door geene dweeperij of vooroodeelen wegslepen of slingeren laat, gehouden mag worden voor Gods stem in het menschelijk hart. Bij dit alles komt een onverwrikbaar, en altijd helder denkbeeld in mijnen geest, dat God, de onzigtbare getuige van alle onze gedachten, die eenige bronnen van onze redelijke en zedelijke bedrijven, tevens dien invloed op de lotgevallen van alle menschen in 't bijzonder, en op die, van de Maatschappij, en het heelal heeft, en uitoefent, als tot het meest wezenlijk geluk van het geheel en elk der deelen dienstbaar is.’
Maria. Ik beken, Maurits, gij hebt in alles, wat gij zegt, volkomen gelijk, en ik wenschte alleen, dat ik in staat was, om mij een zoo levendig vertrouwen op de Voorzienigheid in te boezemen, als mij blijkt, dat altijd uw hart bezielt.
Maurits. 'Er is geen troostrijker denkbeeld voor den mensch, en als men zich hetzelve eens zooda-
{==126==} {>>pagina-aanduiding<<}
nig heeft eigen gemaakt, dat het altijd levendig is voor onzen geest, stelt het ons in staat, om gerust te zijn, wanneer andere door allerhande soorten van onrust geslingerd worden, en om bij het dreigen van gevaren; met die moed en stoutheid, te handelen, welke noodzakelijk zijn, om de ellenden, aan dit ondermaansche verknocht, te voorkomen, of te verzachten. - Maar over het algemeen, mijn lieve! heeft men veel moeite, om zich eenigermate op die hoogte te brengen, om, zonder dweeperij, een redelijk denkbeeld van het bestuur der Godheid over zijne redelijke en zedelijke schepselen te vormen. Men vergalt, of tot iets noodlottigs, of dat het Opperwezen zoodanig invloeit op de daden der menschen, dat wij meer werktuigen, dan zelf werkende wezens worden, en dus niet meer (met allen eerbied gesproken) dan poppen, die, door touwtjes bewogen, werkingen voortbrengen, welke de kunstenaar begeert - of men verkeert in de gedachten, dat het Opperwezen door gedurige wonderwerken tusschen beide moet komen, om, ingevolge de kortzigtige en strijdige wenschen der stervelingen, den gewonen loop der dingen te veranderen. Het eerste loopt uit, op eene werkeloosheid van de zijde van den mensch, die tot werkzaamheid verpligt is - het ander op een kinderachtig vertrouwen op iets, dat onmogelijk bestaanbaar is met de wijsheid van het Opperwezen, dat zoo wel omtrent het redelijk en zedelijk schepsel, den mensch, vaste wetten volgt, als in het bestuur der natuurlijke wereld. - Beur nu uwen geest op, Maria! tot die hoogte, dat gij vertrouwt, dat God alle natuurlijke en redelijke werkzaamheden van alle menschen zoo-
{==127==} {>>pagina-aanduiding<<}
danig weet te regelen, dat zij op het best van het geheele menschdom, in alle opzigten kunnen, ja moeten uitloopen, en wat zal u, in oogenblikken van die kalmte, welke een redelijk Godsdienstig mensch altijd behoort te bezitten, zal hij op dien verheven eernaam aanspraak maken, beletten, om uwe zoo bekrompene niets beteekenende kundigheden wegens het geheel zamenstel van alles te onderwerpen aan de regeling van die oneindige wijsheid, magt en goedheid, zonder welke God ophouden zou God te zijn.
Maria. Nooit Maurits heb ik u zoo breed over deze zaak hooren spreken, en schoon het voor mijn verstand hoog genoeg gaat, begrijp ik 'er echter genoeg van, om te beseffen, hoe iemand van die gevoelens zoodanig in staat is, om, als de stem van zijn geweten spreekt, zonder om te zien, of aarzeling daar, waar nood is, te hulp te snellen, en kloekmoedig, zonder roekeloosheid, zich te wagen in gevaren, waaraan zich een zwakker onttrekt. -
Maurits. Laten wij ons niet verder verdiepen in deze stoffe, welke door den mensch met alle voorzigtigheid en bescheidenheid moet behandeld worden, en waaromtrent men zoo ligt of te veel of te weinig stelt. Laten wij liever eens bepraten, wat wij met onze ongelukkige gast zullen aanvangen, want weldadige bedrijven, Maria! hebben boven alle Godsdienstige bespiegelingen den voorrang.
Gunstig was de uitslag van dit gesprek tusschen Lijnslager en zijne huisvrouw, voor de ongelukkige. Maria, die zich weder zwanger bevond, had reeds sedert eenigen tijd geleden, gesproken van nog eene dienstbode te huren, aan welke zij bijzonder

{==128==} {>>pagina-aanduiding<<}

het toevoorzigt over de kinderen zou kunnen opdragen; niet om zich van derzelver regtstreeksch opzigt te ontslaan, maar opdat zij zooveel te geruster wegens derzelver veiligheid en oppassing zou kunnen zijn. Zij had zeer lang naar zoodanig een voorwerp uitgezien; doch daar zij hierin zeer keurig meende te moeten zijn, omdat zij 'er op gesteld was, dat hare kinderen, van den vroegsten tijd, geene dan onschadelijke indruksels ontvingen, was zij tot nog toe niet geslaagd in haar oogmerk. Het goede Molenaars meisje had iets hupsch in haar voorkomen; haar levensstand was daarenboven eenigzins burgerlijk: misschien, dat ook hare redding iets toebragt, om haar op eene naauwere wijze aan het huis van Lijnslager te verbinden, en dat zij daardoor althans zich verpligt zou achten, om eene zusterlijke zorge te dragen voor de kinderen van den man, aan wien zij hare spoedige redding, en misschien het leven zelfs verschuldigd was. Ook zag Lijnslager nog een voordeel ten aanzien van dat meisje, dat namelijk zijne Maria in staat zou zijn, haar, die nu eene schuilplaats onder zijn dak gekregen had, een' geruimen tijd te beproeven, of zij namelijk in de gewigtige taak, waartoe haar Maria bestemd had, waarschijnlijk op den duur dagen zou. -
Den volgenden dag, sprak Maria met Krisje (zoo was de naam van des Molenaars dochter) welke, het gebeurde in aanmerking genomen, tamelijk gerust geslapen had, over haar oogmerk, indien dit haar namelijk welgevallig was, en sloeg haar voor, dat zij, om van beide zijden vrij te wezen, voor zes weken de proef zouden nemen; dat zij, wel slagen-
{==129==} {>>pagina-aanduiding<<}
de, zich geenszins over het loon zou hebben te beklagen, want dat haar man gezegd had, dat zij, die zijne vrouw behulpzaam was in de gewigtige taak der opvoeding, een zoo ruim loon moest hebben, dat zij vrolijk van hart geene andere zorg kende, dan welke tot het meeste welzijn der kinderen dienstbaar was. ‘Dus uw loon’ vervolgde Maria.... Nu, barstte Krisje in tranen uit, die bij Maria meer golden dan honderd schoone woorden, want het waren tranen van dankbaarheid - en hikkende kon zij naauwelijks uitbrengen. ‘Loon...? Loon... ik bij u... die... aan de redding... door uw' man... mijn leven verpligt ben... Ik wil... u mijn geheel leven... voor niet dienen.’
Bijzondere zorg droeg nu Lijnslager, dat alles wat het eigendom van den omgekomen Molenaar geweest was, en eenige waarde bezat, voor Krisje geborgen werd, zoo als hare kleederen, en die van hare overledene moeder, en dat het overige te gelde gemaakt werd: hetgeen hij, op verzoek van Krisje, onder zich nam, en zorgde, dat het jaarlijks door eene matige rente vermeerderde.
Met den jongen matroos had Lijnslager den dag na het springen van den kruidmolen, een ernstig gesprek, en, daar hij, door de zeer ruwe schors henen, een zeer gezond verstand en goed hart in hem ontdekte, bood hij hem aan, om, zoodra zijn dienst bij het land uit was, dat al spoedig het geval zijn zou, hem op een der koopvaardijschepen te plaatsen, welke onder zijn bijzonder opzigt stonden, hopende Lijnslager, dat hij op eenen koopvaarder geplaatst, en onder eenen hupschen en zedigen kapitein, van

{==130==} {>>pagina-aanduiding<<}

een' jongen van zoo goeden aanleg een welvarend zeeman zou kunnen worden, en dat hij bij denzelven die barbaarsche ruwheid in het spreken verleeren zou, welke, schoon zij weinig gemeen heeft met het hart, echter zoo afstootend is, dat het anders hoogst vereerenswaardige leden der Burgerlijke Maatschappij doet schuwen, als gedurig door hunne bijna Godlasterende, of beestachtige uitdrukkingen die kieschheid kwetsende, welke een gevolg is der ware beschaving, die gepaard gaat met edele begrippen van Godsdienst en deugd, en alleen in alles, wat wel luidt, behagen schept. Is 't niet te verwonderen, opdat wij dit hier als in het voorbijgaan aanmerken, dat zelfs, in onze tijden, waarin zooveel werks gemaakt is van de beschaving der zeden van den mensch, vele, die zeer ongaarne zich onder dien onbeschaafden en gemeenen hoop zouden tellen, die door geboorte, jaren, aanzien en middelen in den eersten rang der maatschappij geplaatst zijn, 'er dikwerf hunne eer in schijnen te stellen, om in ruwheid en ongebondenheid van taal (misschien meer dan men denkt, bij deze althans, een gevolg van ruwe en ongebonden zeden) met den onbeschaafden matroos, of karreknecht gelijk te staan, ja hen te overtreffen.


Zevende hoofdstuk.

Aangenaam rolden nu de dagen van het leven van Maurits en Maria voort, en zij zagen wel ras

{==131==} {>>pagina-aanduiding<<}

hunnen echt met een derde kind, en hunnen tweeden zoon gezegend. Deze kreeg den naam van Frederik naar grootvader van Vliet die zich 'er niet weinig over verheugde, om zich ten tweeden male vernoemd te zien, want Elizabeth, de huisvrouw van zijnen zoon Willem, had hem ook reeds verblijd met eenen naamgenoot. Hem streelde dus de zoete hoop des ouderdoms, om na zijn afsterven, zijnen naam aan het nageslacht te zien overgebragt. De Handel van Maurits bleef in alle opzigten gezegend, schoon nog de oorlog van den Staat met Spanje bleef voortduren. De kloekheid en bekwaamheid van 'sLands zeehelden dekten den handel niet alleen voor de gevaren, die zij van den vijand liepen, maar zelfs behaalden zij zegepralen, die niet alleen het ontzag der Staten in andere wereld-deelen staafden, maar onmiddellijk door rijk behaalden buit van de voortbrengsels der Indiën den koophandel van 't Vaderland rijke voorwerpen opleverde; zoo als onder anderen het geval was, toen Piet Hein aan de kust van Brazilie den standaard van den Staat plantte op het kasteel, aan de Allerheiligen Baai gelegen, en met een' grooten buit het Vaderland verrijkte. Hoe diep deelde Maurits, schoon zijn hart de voortduring van den oorlog bejammerde, in alle de zegepralen van den Staat, zoo te water als te land bevochten. Hoe was zijne ziel nedergebogen, als de wisselvallige kans des oorlogs ten nadeele van den Staat liep. Zoo kon zelfs het verrassen van de Stad Goch door de Staatsche troepen, hem geenszins over het verlies van Breda, dat voor de vijandelijke wapenen zwichten moest, vertroosten. Zeer streelden hem

{==132==} {>>pagina-aanduiding<<}

echter de dapperheid en roemrijke zege door Frederik Hendrik behaald bij het beleg van Groll, dat voor de wapenen der Staten bukken moest. Van Vondel, van zijne zwaarmoedigheid hersteld, verraste hem op eene zeer aangename wijze met zijn uitmuntend lofdicht op de verovering dier stad. Meer echter nog voelde Maurits zijn hart streelen door de grootheid en het gewigt van zijn Vaderland, toen die zoo kleine Mogendheid, bij de ontstane onlusten tusschen Frankrijk en Grootbrittanje, als bemiddelares durfde optreden tusschen die zelfde Mogendheden, aan welke zij, in den uitersten nood door Spanje gebragt, zich zoo kort geleden beurtelings had aangeboden, en van welke beide zij was afgewezen. De edele hoogmoed op zijn vaderland, op den roem en grootheid van het jeugdig gemeenebest, was eene eigenschap der ziel van Maurits, en van vele zijner tijdgenooten; een hoogmoed, die in zoo dadelijke betrekking staat met het geluk en de welvaart van een Land. Wanneer de ingezetenen van eenig land van denzelven ontbloot zijn, en meer genegenheid betoonen voor het welzijn van andere landen, is het zeker voorteeken dáár van den ondergang van zoodanig een volk; - ja het verdient niet langer, dat zich mannen van edele gevoelens, die hun Vaderland met eene hartstogtelijke liefde beminnen, in de bresfe stellen voor het behoud van kinderen, die, hunne moeder verachtende, eene vreemde beminnen, welke bun slechts zoolang lief zal hebben, als zij voordeel van hun trekken, en hen dan met eene stiefmoederlijke hand zal verstooten.
Maar het was geene werkelooze liefde, die alleen

{==133==} {>>pagina-aanduiding<<}

van de lippen vloeide, en niet in het hart van Maurits plaats had, neen! hij bleef standvastig het geluk van zijn Land, en de Stad, waarin hij woonde, in dien post betrachten, welke hem was opgedragen. - Bij alle gelegenheden, waarin zijne hulp gevorderd werd, was hij op den wenk der regering vaardig. Menigvuldig waren omstreeks dezen tijd de bewegingen, die door de Remonstrantsche Vergaderingen veroorzaakt werden, en welke het dikwerf noodzakelijk maakten, dat ten minste de gewapende arm der Schutters zich dreigend vertoonde. Schoon het Maurits altijd zeer onaangenaam was, als hij tot het helpen dempen dier oneenigheden en dadelijkheden geroepen werd, was hij 'er verre af, van zich te willen mengen in de bemoeijingen met het afzetten van sommige der stedelijke Regenten, welke men beweerde, dat aan de Stads schutterij stond: en hij verheugde zich hartelijk, toen zoowel aan de onlusten, ter zake van de Remonstrantsche Vergaderingen, als de andere bezwaren door de komst van Prins Frederik Hendrik perk gesteld werd; daar deze gematigde en verstandige Vorst, welk een goed hart hij ook den Remonstranten toedroeg, voor het welzijn, het behoud en de rust des geheels zorgende, den tijd nog niet geboren zag, waarop het zijne staatkunde geraden achtte, aan de onderdrukte, maar door die onderdrukking ook zoo hevig verbitterde, Broederschap in eens de handen ruim te geven. Hij verbood dus op nieuw aan de eene zijde, het houden van vergaderingen, door de Staten des Lands verboden, maar ook deed hij aan de andere zijde den Krijgsraad aan Wethouders beloven, om de hand te zullen bieden

{==134==} {>>pagina-aanduiding<<}

in het weren van allerlei oproerige zamenrottingen. Volkomen beäamde Maurits, hetgeen zijn vriend van Vondel der Stad Amsterdam bij hare Wellekomst van Frederik Hendrik, in den mond legt, zeggende:

‘Waar gij komt uw treden zetten 
Krijgen keuren en stads wetten 
Nieuwe kracht; en haat en list 
Stuiven weg als rook en mist. 
En deze ongebonde tongen, 
Die zoo stout en onbedwongen 
Oproer stookten twist en moort, 
Zwijgen stil aan ijder oort. 
All' mijn trouwe Burgerijen 
Eenig in uw komst verblijën, 
Geen Megere geeft zich bloot, 
Elk het hooft leit in den schoot.’ 


Zeer had Maurits gewenscht, dat dit aangenaam vooruitzigt was bewaarheid geworden, maar tot zijn leedwezen blaakten, na het vertrek van den Prins, op nieuw de oneenigheden, heviger zelfs dan te voren, op, en allerhande beroerten slingerden het ligchaam der schutterij. Daar echter Lijnslager, geene bedoelingen hebbende, dan het geluk van de geheele burgerij, voor zich geene bevordering begeerde, beschouwde hij de verschillen, uit partijschap geboren, en door twiststokers aangevuurd, zoolang beneden zijne aandacht, als zij zich bepaalden tot zwetsende woorden, en verwijtingen, die door de eene en andere partij, met ruime handen, elkander

{==135==} {>>pagina-aanduiding<<}

werden toegesmeten; en nimmer hadden die noch van de eene noch van de andere zijde eenigen invloed, als hij geroepen werd, om zijne stem uittebrengen. Bitter griefde het hem intusschen, toen de twisten tot zoodanig eene hoogte stegen, dat de Regering zelve den Prins verzocht om zes vaandels soldaten naar Amsterdam te zenden. ‘Ziedaar,’ zeide hij tegen zijne vrouw, met het zeker narigt deswegens tehuis komende, ‘ziedaar de ellendige gevolgen van de verschillen tusschen burgers en burgers. Waarom niet liever elkander verdragen, en van beide zijden wat toegegeven, dan het noodzakelijk gemaakt, dat de bezoldigde krigsknechten, die alleen behoorden geschikt te zijn, om den Buitenlandschen vijand te bestrijden, ingeroepen worden, om met achterstelling van de Schutterij der stad, op eene geweldige wijze, een einde te maken aan de verschillen, terwijl men daardoor de wezenlijke vrijheid der Burgers in de waagschaal stelt? Ik wenschte dit oogenblik, dat ik ontslag van mijnen post kon ontvangen.’

Maria. Schoon het mij aangenaam zijn zou, in andere omstandigheden, u ontslagen te zien van een' post, die u, zoo al niet aan gevaren, ten minste aan vele vermoeijenissen en onaangenaamheden blootstelt, zou ik niet gaarne zien, dat gij thans uwe gevoeligheid zooverre dreeft; daar men misschien u dan zou aanmerken, als behoorende tot die woelzieke en onrustige geesten, die het alleen noodig maken, dat 'er zulke strenge maatregels genomen worden.
Maurits. Ik ben ook om die reden voornemens mijn' post te blijven waarnemen, schoon ik hartelijk

{==136==} {>>pagina-aanduiding<<}

gewenscht had, dat de Regering zachte middelen had weten te beramen ter voorkoming van het inroepen van soldaten. - Was het land in vollen vrede van buiten, en zulke maatregels werden door de regering genomen, ik zou onmiddellijk mijn' ontslag verzoeken, maar, daar de oorlog nog blijft voortduren en de vijand zelfs tegenwoordig voortgangen op de Veluwe maakt, zou het weder mogelijk zijn, dat Burgervaandels de grenssteden van de Provincie Holland zouden moeten bezetten; ja, zoo ik nu mijne wapenen nederlegde, zou misschien deze of gene zulks toeschrijven aan gebrek van moed. Niettegenstaande dus al het onaangename, dat ik deswegens gevoel, zal ik in mijnen post blijven, en, hoe onschuldig, deelen in deschande, die mijne wapenbroeders ondergaan.
Schoon Lijnslager heimelijk zeer ontevreden was over dezen maatregel, om de rust der stad aan soldaten, in plaats van aan Burgers, toe te vertrouwen, kon hij echter niet nalaten, om kort daarna te erkennen, dat de voorziening der Regering, hoe hatelijk in de oogen veler Burgeren, van een zeer wenschelijk gevolg was voor het behoud van een' buit, die den roem van den Zeeheld Piet Hein voltooide. Immers het leed niet lang, nadat hij de gansche Spaansche Zilverenvloot in de Havana op Spanje bemagtigd en den buit van twaalf millioenen schats in volle zegepraal in het vaderland had ingevoerd, of die schat, in het Westindisch Huis geborgen, trok bijzonder de aandacht van het bootsvolk, dat denzelven mede had helpen veroveren. Schoon de Westindische Maatschappij met overleg van den Admiraal

{==137==} {>>pagina-aanduiding<<}

der Vloot een aanzienlijk buitgeld voor die manschap bepaalde, bekroop misnoegen het hart der matrozen, en zij maakten eisch op veel grooter aandeel in dien buit, op eene onbeschofte wijze verklarende, terwijl zij naar den kelder wezen, waarin een groot gedeelte der schatten verborgen was, dat zij, zoo men hun dat niet uitreikte, zij zichzelve wel middelen zouden weten te beschikken, om zich grooter buitgeld aan te schaffen. De woeste hoop, met veel moeite, door de dienaars van de Maatschappij tot buiten de poort van het huis verwijderd zijnde, hield echter niet op met woelen en woeden. Kroeghouders en ligte vrouwlieden, in dien omtrek wonende, schoten met ander gepeupel toe, en hitsten de ontevreden en wrokkende matrozen aan, door de strafbare hoop uitgelokt, om, zoo het denzelven gelukte, om den buit magtig te worden, daarin alsdan ook hunne reeds uitgesperde klaauwen te slaan. Het geschreeuw en gejoel werd geweldiger en geweldiger, en het duurde maar kort, of van bedreigingen kwam men tot daden. Gedienstiglijk door het graauw aangevoerde steenen vlogen door de glazen en over de poort. Met eene bijl viel men aan het hakken, om de poort, die de dienaars der Maatschappij met moeite gesloten hadden gekregen, gewelddadiglijk te openen. Van den IJkant werd een stuk geschut aangevoerd, om hetzelve met steenen te laden, en daarmede de poort open te schieten. - Van binnen was men reeds op tegenweer bedacht en zou, zoo dit opzet gelukt was, den woedenden hoop zoodanig met handgranaten ontvangen hebben, dat 'er vele der aanvallers het leven

{==138==} {>>pagina-aanduiding<<}

zouden hebben gelaten. Gelukkig, dat de Wethouders, van de spoorloosheden der matrozen onderrigt zijnde, de Wachtmeester Wytz en de Majoor Hasselaar, door een gedeelte der onlangs ingenomen bezetting ondersteund, den oproerigen hoop uit elkander dreven, die zelfs, zonder dat 'er één schot gedaan werd, alleen op eene ernstige bedreiging, uit elkander stoof.
Ondertusschen had dit oproer niet weinig beweging ook op de hoogte van het huis van Lijnslager verwekt. Te huis zijnde had hij, met ontzetting, den aanwassenden storm bespeurd, en den geest der schutterij kennende, duchtte hij, dat dezelve niet in staat zou, zijn, om eenen zoo grooten en woesten hoop, waaronder de matrozen van de vloot van Piet Hein, die als groote hachjes bekend stonden, uit een te jagen. Hij was dus zeer te vreden, toen hij een gedeelte der bezetting zag aanrukken, en overtuigde zich, dat 'er, helaas! oogenblikken in eene volkrijke stad kunnen geboren worden, waarin de Regering met meer vrucht hare toevlugt nemen kan tot bezoldigde krijgsknechten, om een ontstaan oproer te dempen, dan tot de burgers zelve: en het was uit dien hoofde, dat hij, den volgenden dag door van Vondel bezocht wordende, volkomen met hem instemde, toen deze hem het volgend Dichtstukje voorlas, waarin hij het West Indisch Huis, bij het ontzet van Piet Heins Buit, dus sprekende invoert:

Ik stak noch in een Gekx kaproen, 
Doe 'k zay, waartoe dit Garnizoen? 

{==139==} {>>pagina-aanduiding<<}

Maer doen de moetwil, opgeruit, 
Begon om Sinte Pieters buit, 
Een kans te wagen, driest en dom, 
Mit vliegent vaendel, slaende trom; 
Doen quam my 't krygsvolk wel' te pas, 
De steenen vlogen door het glas. 
Ik docht dees Geuzen binnen Spaens: 
Of is Sint Pieter Harmiaans? 
Giert, almanshoer die stong mit smart, 
En gleurde by de Verkensmart, 
Met al de lange Verkensdyk, 
Op 't opengaan van 't hemelryk: 
Men lei een stik geschuts aan boort; 
Om rammen Sinte Pieters poort, 
Die riep Sint Angdries aan om hulp; 
Sint Japek kruip nou uit jou schulp. 
ô Sinte Klaes, kreet Symen vaer, 
Trek an, jy bent geen Moordenaar, 
De Sankten trekken op by get 
En hier deur was de bruit ontzet: 
En zoo bleef Sinte Pieter baes: 
God loont Sint Japek en Sint Klaes. (*) 


Zeer hartelijk lachte Maurits over den boertigen inval van Vondel, om, in een Dichtstukje, dat

{==140==} {>>pagina-aanduiding<<}

toen voor elk bevatbaar was, en in de taal van het Amsterdamsch gemeen, het heugelijk behoud van den behaalden buit voor te stellen; een buit, welks behalen roem aan het vaderland had geschonken, en nieuw ontzag voor de vlag der Staten ingeboezemd, doch, welks voordeel geheel zou zijn verloren gegaan, als hij in de handen van het graauw gevallen was: zoo die in brooddronken woede door hetzelve verdeeld was geworden, onder menschen, welke door hunne opvoeding en levenswijze alleen geschikt schijnen, om den overvloed zoo onmatig te genieten, dat zij zelve, daarin verstikken; die, verspillen voor genot achtende, in plaats van verzachting van 's naasten ongeluk daar te stellen en streelende genoegens te verspreiden, de onheilen door woestheden. en baldadigheden vergrooten, en zelve welras tot de diepte der armoede terug gestooten, alleen eene prooi strekken van gierigaards en booswichten, laag genoeg van ziel, om zich met geplunderde schatten te verrijken. Ondertusschen zag ook Maurits spoedig bewaarheid, hetgeen hij zich ten aanzien van de schutterij had voorgesteld, daar Graaf Hendrik van den Berg, Veldmaarschalk van het Spaansche Leger, met eene groote krijgsmagt eenen inval in de Veluwe deed. Behalve de algemeene onrust, die dit verspreidde, was het oorzaak, dat op aanschrijving van Frederik Hendrik eenige vendels soldaten de stad verlieten, en gewapende Burgers van Amsterdam Muiden en Naarden bezetten. Nu echter viel het Maurits niet te beurt, dat hij, gelijk in vroegeren tijd, met een Korporaalschap moest uittrekken, schoon de dienst der schutterij in en om de stad van gewigt

{==141==} {>>pagina-aanduiding<<}

was, toen de vijand al verder en verder vorderingen makende, Amersfoort overmeesterde, Naarden bedreigde, en zelfs het dorp Hilversum in assche legde. Zeer benaauwd waren deze dagen voor Amsterdam, de voornaamste stad van het Gemeenebest, waarop men oordeelde, dat het de vijand bijzonder gemunt had. En schoon zich Maurits vleide, dat het leger onder Prins Frederik Hendrik eene afwending zou maken, die den vijand spoedig weder den Yssel zou doen overtrekken, bekommerde hij zich meest over zijne Maria, die, omringd door hare drie kinderen en van het vierde zwanger, dagelijks door de schrikbarendste geruchten, angst en vreeze werd aangejaagd. Daar nu nog de zomer op zijn beste was, kreeg hij den inval, om, voor zijne lieve Maria en hare kinderen in den Beemster, die, sedert eenige jaren bedijkt en uitgemalen, nu hervormd was in eene welige landouwe, waarin niet alleen boerewoningen, maar ook hier en daar Lustverblijven het hoofd ophieven, een der laatste te huren, om haar daar aan de dagelijksche noodelooze schokken en tooneelen, die de nadering van een beleg der stad schenen te voorspellen, te onttrekken. Zeer was dit ontwerp naar den smaak van Maria, hoe hard het haar anders viel, om van haar' man gescheiden te zijn, en al spoedig trok zij met haar huisgezin naar dat landverblijf. Maurits vergezelde haar derwaarts, en nam tot zijn gezelschap zijnen vriend van Vondel mede, en over de nette landstad Purmerend den Beemster inrijdende, verzocht deze, om eenige oogenblikken stil te houden met het rijtuig, en deed hem opmerken, welk eene

{==142==} {>>pagina-aanduiding<<}

verbazende uitgebreidheid lands door de indijking van dit meer gewonnen was, en vroeg, terwijl zij de oogen over de uitgestrekte weilanden sloegen, aan Maurits, of hem het juist getal van morgens bekend ware. ‘Tusschen de zeven en acht duizend morgen lands,’ zeide Lijnslager, ‘beslaat de Beemster, behalve de dijken, slooten en wegen. - Niet minder dan veertig watermolens zijn 'er gebruikt geworden, om dezen vreesselijken plas leêg te malen.’
Van Vondel. Welk eene verbazende aanwinst van land!...
Maurits. En, te grooter om dat men vóór het droogmaken van dit meer rekenen mogt, dat vijfentwintig morgens lands door het water jaarlijks werden weggenomen.
Van Vondel. Wonder, dat men dan niet reeds vroeger dit werk heeft bij de hand genomen.
Maurits. Reeds in de vorige eeuw, weet gij, omstreeks het jaar 1570 was men daarop bedacht, maar de opgekomen oorlog verhinderde die stoute onderneming, die wij in het begin dezer eeuw hebben zien voltooijen.
Nu reden zij weder voort, en al spoedig kwamen zij, daar het rijtuig langs een' droogen kleigrond rolde, aan het eenvoudig maar zindelijk Landverblijf van Lijnslager. Vrolijk waren zijne twee oudste kinderen, toen zij, daar aangekomen, reeds op het plein voor het huis een paar bokjes zagen grazen; bovenal schepte Grietje behagen, om een lammetje, dat zij terstond haar beestje noemde, met hare poezele handjes uit een mandje met klaver te voederen,

{==143==} {>>pagina-aanduiding<<}

terwijl het oudste knaapje reeds genoegen schepte in het spelen met de jeugdige bokjes, door hunne lustige sprongen en vlugge wendingen hem bovenal aangenaam. Men zou zich van dit Landverblijf een te hoog denkbee!d vormen, als men meende, dat het ingerigt was, op dien trotschen voet, dat het naar een vorstelijk lustverblijf zweemde, zoo als 'er in den omtrek van den Haag, en in de nabijheid van de groote steden van Holland, toen reeds bestonden, en gelijk 'er, in latere dagen bij het toenemen der weelde zoovele op den Vaderlandschen grond oprezen, en tot op dit oogenblik voor handen zijn. Neen! dit eenvoudig Noordhollandsche Landverblijf was tevens de woonplaats van eenen Landman, en alleen waren bij deszelfs woning eenige kamers gebouwd, van grootere ruimte, en van meer gerijfelijkheden voorzien. Maar juist deze bijwoning van den boer en zijn gezin, maakte voor Maria en hare kinderen, daar Maurits het grootste gedeelte van de week te Amsterdam moest doorbrengen, haar verblijf aangenamer en gezelliger, en voltooide voor haar de bekoorlijkheden van het buitenleven. Het gaf haar gelegenheid, om de boter dagelijks te zien karnen, en aan haar lieve kinderen te toonen, welk eene moeite het in heeft, om de stedelingen van de aangename verkwikkingen des levens te voorzien. Daar zag zij ook onder hare oogen de kaas toebereiden, terwijl zij dikwerf niet wist, of zij meer de handigheid der boerin dan derzelver zindelijkheid zou bewonderen. Van Vondel was geheel verrukking over de schoonheid der ligging en de aangenaamheid van het lustverblijf van zijnen vriend Lijnslager,

{==144==} {>>pagina-aanduiding<<}

en nog eer hij vertrok, maakte hij een Dichtstuk op den Beemster, dat zoo beknopt alle de schoonheden van die Landstreek in zich vereenigt, dat wij daardoor ons van derzelver breeder beschrijving ontslagen achten:

De Wintvorst, om den roem van Hollants Maeght te paeien, 
Vermits door storm op storm zy schade en inbreuk leê, 
Schoot molenwieken aen, en maelde, na lang draeien, 
Den Beemster tot een beemt, en loosde 't meir in zee. 
De zon verwondert zagh de klay noch brak van baren, 
En drooghdeze af, en schonkze een groene staatsikeurs, 
Vol bloemen geborduurt, vol lovren, ooft en airen; 
En, toiende heur hair, bestroide het vol geurs. 
De room en boterbron quam uit haer borsten springen. 
Het vissigh lyf wert vleesch, noch maeght en ongerept. 
Haer voorhooft torenkroon quam door de wolken dringen: 
Gelyk gemeenlyk weelde in hoogheit wellust schept, 
Hier jaeght de winthont 't wilt, hier ryt de koets uit spelen; 
Men danst, men banketteert in 's koopmans ryke buurt, 
Hier lacht de goude tyt in lieve lustprieelen, 
Die voor geen oorlogh schrikt, noch kiel op klippen stuurt. 
Verzier van Cypris hoe zy Cypers quam bekoren: 
Ik weet dat dees Godin uit zeeschuim is geboren. 


Hoe verder de zomer kwam, hoe aangenamer voor Maria het verblijf in den Beemster werd, daar Maurits elke week, die hij haar op haar lustverblijf kwam bezoeken, haar telkens verheugde met het berigt, dat het gevaar, hetwelk Amsterdam geloopen had van den meer en meer doordringenden vijand, geweken was, naardien deze zich genoodzaakt had gezien, om weder de Veluwe te verlaten, zooras de stad Wezel in de handen van het Staatsche leger ge-
{==145==} {>>pagina-aanduiding<<}
vallen was. Met ongemeene vreugde bragt Maurits op een' ander' tijd berigt, hoe ook eindelijk 's Hertogenbosch door Prins Frederik Hendrik overmeesterd was. Algemeen was de blijdschap over deze beide overwinningen, en wel bijzonder over die van 's Hertogenbosch, eene stad, die sterk was door hare ligging en door de groote en wel voorziene bezetting, die in dezelve gevonden werd; terwijl de nabijheid van het vijandelijk leger zeer belemmerende was voor de werken, welke rondom die wel versterkte stad waren opgeworpen. 't Is bijna overtollig te zeggen, dat de vaderlandsche ziel van Maurits, vervuld met het denkbeeld van eene zoo voortreffelijke zegepraal, zich niet kon bedwingen van vreugde. Bij zijne Maria gekomen, was het eerste woord, toen hij binnentrad ‘den Bosch is over; den Bosch is over.’ Schoon de eenvoudige landman, welke die hoeve bewoonde, zich luttel bekreunde over hetgeen 'er buiten den omtrek van den Beemster gebeurde, Lijnslager rustte niet, voor dat hij ook hem deelgenoot van zijne vreugde gemaakt had: en schoon deze niet zeer gevoelig was voor de blijdschap, welke Lijnslager uit de oogen schitterde, en waarvan deze hem zoo gaarne al de kracht zou hebben doen gevoelen, gelukte het Maurits echter eenigermate hem een denkbeeld bij te zetten, van welk een onberekenbaar gewigt het vermeesteren van die stad voor het geheele vaderland was, en door het nader aanbinden op zijn persoonlijk belang werd dit begrip voor hem duidelijker en duidelijker. Toevallig was Maria getuige geweest van dit gesprek, en met een grimlachje zeide zij, toen zij den Landman ver-
{==146==} {>>pagina-aanduiding<<}
laten hadden: ‘Gij hebt veel moeite gehad, Maurits, om dien man het gewigt te doen gevoelen van het overgaan van den Bosch, en ik geloof, dat hij, niettegenstaande al den nadruk, waarmede gij het hem hebt ingestampt, maar zeer weinig, zoo iets, 'er van begrepen heeft. Gij zult immers dien man niet wijzer maken, dan hij is.’
Lijnslager. Zoo ik dat vooraf zeker wist, zou ik die moeite niet genomen hebben, maar, Maria, ik houde het daarvoor, dat door zoodanig een gesprek juist deze man aan het nadenken kan raken, en al is het geen zeer helder ten minste eenig denkbeeld kan krijgen van het belang, dat ieder behoort te stellen in het welzijn van zijn vaderland. Ik acht de menschen niet zoo onvatbaar, doch het hapert maar dikwijls daaraan, dat niet deze of gene, ter regter tijd, als door eenen schok, hun gevoel doet ontwaken. Ik houd mij verzekerd, dat toekomenden Woensdag, wanneer het een Dankdag door het geheele land is, over de behaalde overwinningen, diezelfde man nu in de kerk met grooter hartelijkheid in de dankzegging deel zal nemen.
Maria. Gij verhaalt mij mede iets nieuws, hebben de Staten eenen dankdag uitgeschreven?
Lijnslager. Ja, Maria! en die dag zal een feestdag voor mijn hart zijn. Ik ben 'er op gesteld Maria, dat gij op dien dag ons kleine Grietje mede ter kerk zult nemen.
Maria. Het kind zal 'er immers geene stichting uit kunnen halen.
Lijnslager. Stichting genoeg voor hare ziel, als zij ouder geworden zich herinnert: de eerste

{==147==} {>>pagina-aanduiding<<}

maal, dat ik aan de hand mijner moeder naar de kerk ging, was bij gelegenheid, dat 'er een Dankdag gehouden werd over de vermeestering van den Bosch. Dat denkbeeld zal zich onuitwischbaar diep in hare ziel hechten, en de liefde tot het vaderland zal eene soort van Godsdienstige heiliging ontvangen. Nog, Maria! nog heugt het mij, hoe ik, als een knaapje van zes jaren, bij gelegenheid van een' Bededag met mijnen vader mede ter kerk ging, en de eerwaardige wijze, waarop hij zeide: ‘Maurits! ik neem u mede, omdat nu het geheele volk van Nederland, als één man, zich vernederen zal voor den grooten God.’ Nog klinken mij die woorden in het harte, en ik ben verzekerd, dat, als ik toekomenden Woensdag ter kerk komen zal, die gedachte, in hare volle kracht en levendigheid, voor mijnen geest zal staan.
Maria. ô Ik hoor u zoo gaarne over het vaderland spreken, om het vuur, dat u alsdan bezielt.... Maar zeg mij, loopt 'er niet een weinigje dweeperij onder?
Lijnslager. Nu maakt gij het wat te grof, mij te houden voor een' dweeper, omdat ik nooit over mijn vaderland, of iets, dat deszelfs wel- of kwalijkvaart betreft, kan hooren reppen, of ik deel 'er in met zekere warmte, ik spreek 'er over met een vuur, dat mijne sterke deelneeming kenteekent. Immers ook zoo handel zoo spreek ik, als het de belangen van mijne vrienden, als het u, als het mijne lieve kinderen betreft. Hoor! Maria! Het is onmogelijk, dat, wanneer iemand voor eenige zaak wezenlijk is ingenomen, als hij overtuigd is, dat de-
{==148==} {>>pagina-aanduiding<<}
zelve zijne liefde verdient, hij dan koel en flaauw daarover spreken, daaromtrent handelen kan. Ja, ik ken 'er wel, die over de teederste zaken, over de treffendste gevallen met eene koelheid spreken, als of zij verhevener wezens waren; maar op de keper bekeken zijn die koelbloedigen over het algemeen zeer groote vrienden van zichzelve, en trekken, uit hoofde hunner eigenbatige beginsels, zich niets aan, dan hetgeen regtstreeks hen zelve raakt. Doch gij zult u over mij niet verwonderen, als ik u zeg, dat zulke lieden mijne vrienden niet zijn.
Lijnslager woonde met zijne vrouw den volgenden Woensdag in de Beemster kerk den plegtigen Dankdag, over de behaalde zegepralen van Frederik Hendrik, bij. Maria had haar dochtertje, ingevolge van het verlangen van haren man, mede ter kerk genomen, en de kleine Margaretha, die altijd zeer gehoorzaam was aan het bevel harer moeder, had, schoon met veel moeite, zich dien tijd stil gehouden, maar gedurig haar oog op haar' vader gevestigd en opgemerkt, gelijk de aandacht van de kinderen veel minder ontglipt, dan zich vele volwassenen verbeelden, dat haar vader, na de zoo hartelijke dankzegging van den Leeraar, zijne oogen had afgedroogd. Deze Leeraar zich niet schamende, om zijnen grooten Meester ook in de hartelijke liefde voor het Vaderland na te volgen, had met een edel en Godsdienstig vuur de hooge Godheid gedankt voor den triomf, dien hij aan de wapenen van den Staat, onder aanvoering van den dapperen Prins van Oranje geschonken had, en had den Almagtigen gebeden, dat het einde dier zegepralen eenmaal zijn mogt een

{==149==} {>>pagina-aanduiding<<}

roemrijke en langdurige vrede voor het lieve Vaderland en geheel Europa. Naauwelijks waren zij te huis gekomen, of het lieve meisje vroeg hare moeder, ‘waarom of vader gehuild had?’ Maria gaf haar te kennen, dat zij dat zelve aan haren vader vragen moest. Zij was hiermede niet achterlijk, toen deze te huis kwam. Lijnslager, getroffen door deze opmerkzaamheid van zijn lieve Grietje, nam haar op zijne armen, en haar aan zijne borst drukkende, zeide hij: ‘Lief kind! gij hebt wel gezien, heel wel gezien. Onthoud maar alleen, dat, toen gij voor de eerstemaal ter kerke waart, gij uw' vader van blijdschap hebt zien weenen, omdat den Bosch door den Prins van Oranje was ingenomen. Onthoud dat maar, en als gij wat grooter geworden zijt, zal ik u daar meer van zeggen. Nu kunt gij nog niet meer begrijpen.’
Maria bleef tot de helft van den herfst op dit verblijf, waar zij den tijd zeer aangenaam doorbragt met hare kinderen, en in het gezelschap van Krisje, de dochter van den ongelukkig omgekomenen Molenaar. Behalve dat deze haar zeer behulpzaam was in alles, wat de kinderen betrof, had Maria, in haar eenen goeden aanleg bespeurende, haar aan gespoord, om haren geest met kundigheden te versieren, die anders, toen ten tijde, in haren stand zeer zeldzaam gevonden werden. Dikwerf liet zich Maria door haar voorlezen uit het Heilig Woord, en bijzonder uit het Evangelie; dan weder las zij uit een of ander der werken van Cats; en Maria was niet nalatig om, bij het lezen van de laatste, zoodanige aanmerkingen te maken, als zij oordeelde,

{==150==} {>>pagina-aanduiding<<}

dat misschien van nuttigheid voor het volgend leven van Krisje zouden kunnen zijn, welke altijd met dankbaarheid door haar werden aangenomen. Zij waren, kort voor dat zij naar Amsterdam terugtrokken, juist bezig met het lezen in zijne Minne- en Zinnebeelden, toen 'er zeer hevig op de deur geklopt werd. Beide schrikten hierdoor eenigermate, en Krisje, naar de deur geloopen zijnde, vernam, dat het niemand anders was, dan Barend Joosten, die haar met Lijnslager uit de ingestorte woning van haren vader gered had. Hij had nu op een schip, waarvan Lijnslager Boekhouder was, een' togt naar de Middellandsche zee gedaan. Te huis gekomen had hij van Lijnslager vernomen, hoe Krisje met deszelfs huisvrouw in den Beemster zich bevond, en nu geen rust of duur gehad, voor dat hij Krisje gezien en gesproken had. Maria Lijnslager, hem terstond herkennende, deed hem oogenblikkelijk binnenkomen, en door Krisje eene frissche kan best bier toedienen. Hij had niet weinig te verhalen van zijn gedane reis, en Maria merkte op, hoe hij aanmerkelijk in beschaafdheid toegenomen en veel minder ruw in zijne uitdrukkingen geworden was.
Na eenigen tijd te hebben zitten praten, vroeg hij Krisje afzonderlijk een woordje te mogen spreken, hetwelk door Maria, die al terstond begrepen had, dat dit het hoofdoogmerk van zijn bezoek was, werd toegestaan. Niet vreemd kwam ook Maria, nadat hij afscheid genomen had, het verhaal voor, dat haar Krisje deed, wegens de liefdesverklaring aan haar gedaan, bij welke hij als een drangreden gebruikt

{==151==} {>>pagina-aanduiding<<}

had, hoe de Heer Lijnslager hem toegezegd had, uit hoofde van de goede getuigenissen, die Kapitein en Stuurman van hem gegeven hadden, het volgende voorjaar eene Onder Stuurmans plaats op een' Groenlandsvaarder te zullen geven. Maria liet haar volkomen uitspreken, en bemerkte duidelijk, dat Krisje verre van ongevoelig voor zijn aanzoek was, daar zij onder, anderen haar deed opmerken, hoeveel minder hij vloekte, als toen zij hem het eerst leerde kennen. Maria stemde haar dit toe, maar raadde haar met de genegenheid van eene vriendin, en met dat gewigt, hetwelk de raad eener liefderijke meesteresse heeft, om de zaak nog eenigen tijd op haar bedenken te houden, en althans tot eene der voorwaarden te stellen, indien zij hem toestond, om zijn aanzoek verder voort te zetten, dat hij nog verder zijne ruwe en onbeschofte taal zou afleggen, want dat, schoon hij zeker vrij veel gevorderd mogt zijn, echter met al dat bedwang, hetgeen hij blijkbaar zichzelven had aangedaan, nog blijken genoeg gegeven had, hoe spoedig hij tot zijne vorige ruwheid weder zou kunnen vervallen. Krisje bedankte hare meesteresse, met alle welmeenendheid, voor haren raad, en hetgeen meer beteekende, schoon zulks veel zeldzamer is, ongeacht de genegenheid, welke zij voor Barend koesterde, die, behalve dat hij haar mede gered had, een frissche Zeebonk was, zij volgde dien raad op. Met hare Meesteresse eerlang te Amsterdam teruggekomen, en op nieuw door hem aangezocht wordende, gaf zij hem haar besluit te verstaan, hier op neêrkomende, dat zij zijn aanzoek niet in overweging nemen zou, voor dat hij de reis

{==152==} {>>pagina-aanduiding<<}

als Stuurman naar Groenland gedaan had, en haar gebleken was, dat hij volkomen zijne kwade gewoonte van vloeken en zweren en onhebbelijk spreken had afgelegd. Of hij hoog of laag sprong, Krisje had zoowel den raad van hare meesteres zich ingeprent, dat zij zeer kloekmoedig en standvastig alle zijne aanzoeken van de hand wees, en, ondanks het beginsel der liefde, dat zij voor Barend gevoelde, naauwelijks te bewegen was, om te beloven, van zich ten minste, in dien tusschen tijd, dat hij zijnen togt naar Groenland deed, niet aan een ander te zullen verbinden.


Achtste hoofdstuk.

Groot was de blijdschap in het huis van Lijnslager, daar hij in den aanvang van den winter zijn huisgezin met eenen derden zoon verrijkt zag, dien hij den naam van Willem gaf, naar den broeder van zijne huisvrouw. Doch als de vreugde in huis is, staat dikwerf reeds de droefheid voor de deur - en dit was mede het geval voor Maria. Vader van Vliet, die reeds sedert een' langen tijd gesukkeld had aan het smartelijke, en toen in dit land minder zeldzame, ongemak, onder den naam van den steen bekend, leed meer en meer door de pijnlijke toevallen, aan die kwale, welke gemeenlijk met den ouderdom toeneemt, onafscheidelijk verknocht. Eindelijk besloot hij, om de gevaarlijke kunstbewerking te ondergaan, die op het laatst de eenige toevlugt

{==153==} {>>pagina-aanduiding<<}

is dier lijders. De hagchelijkheid hiervan inziende, verzocht hij in een' brief, door zijnen zoon geschreven, dat Lijnslager met zijne vrouw nog eerst zouden overkomen, omdat hij gaarne nog vóór zijnen dood zijne kinderen, en, was het mogelijk, ook zijne kindskinderen wenschte te aanschouwen.
Maria was zeer ontroerd op dit berigt en het was het werk van een oogenblik, dat zij besloot, om met haren Maurits, vergezeld door haar oudste en jongste kind, (zijnde het laatste onafscheidelijk aan Maria verbonden, doordien zij het zelve even als alle de vorige zoogde), nog dienzelfden dag naar Rotterdam te vertrekken. Terstond maakte Maurits alle de noodige schikkingen tot hun vertrek, en zij kwamen des avonds zeer laat aan het huis van vader van Vliet. Ondanks zijne pijnen, die hem krimpen deden en de tranen uit zijne oogen persten, was het zien van Maria en haren man met twee harer kinderen, een troost voor zijne ziel en eene balsemende verzachting voor eenige oogenblikken. Zoowel Maurits als Maria stonden verbaasd over den vervallenen staat, waarin zij hunnen vader vonden; zijne vermagering en zwakheid deden Lijnslager, schoon hij zulks voor zijne Maria verborg, voor deszelfs herstel duchten, indien de kunstbewerking: al naar wensch gelukte. Reeds had Willem van Vliet verscheidene nachten bij zijnen vader gewaakt, en, schoon die volstrekt begeerde, dat Lijnslager dezen nacht zijne rust zou nemen, dewijl hij den afgeloopen dag met zooveel spoeds naar Rotterdam gereisd was, liet hij zich eindelijk overreden, dat Maurits dezen nacht bij zijnen vader waken zou, te

{==154==} {>>pagina-aanduiding<<}

meer, daar deze zich daarop eenigermate gesteld betoonde. De Geneesheer nog voor den nacht een bezoek afleggende, en bemerkende, dat de familie uit Amsterdam gekomen was, verklaarde den lijder, dat hij het noodig oordeelde, om, daar hij nu aan den wensch, om voor de kunstbewerking zijnen zoon en dochter uit Amsterdam te zien, voldaan zag, niet langer dan tot den volgenden morgen dezelve uit te stellen, daar het hoog, ja zeer hoog tijd was, dat dezelve werd in het werk gesteld, indien men, met eenigen grond, nog hoop op -eenen goeden uitslag voeden zou, en dat hij hem ten dien einde eenige bijzonder pijnstillende middelen zou laten toedienen, opdat hij den volgenden dag, zooveel mogelijk uitgerust en met behoud van die weinige krachten, welke hem nog overig waren, de kunstbewerking zou ondergaan. ‘Mijn Heer van Vliet!’ zeide hij eindelijk. ‘Ik weet, dat gij volkomen besloten zijt tot het ondergaan der kunstbewerking. Gij kent uwen toestand, uwe zwakheid; en wij hebben 'er genoeg met elkander over gesproken, om u te doen begrijpen, dat, zoo gij misschien nog eenige beschikkingen mogt te maken hebben over dit tijdelijke, zulks best hoe eer zoo beter geschiedt.’ Eene groote stilte heerschte in het ziekvertrek, toen de Geneesheer deze woorden sprak, niet ongelijk aan die, welke plaats heeft, wanneer de Regter over den schuldigen misdadiger het vonnis des doods uitspreekt. Maria en Elizabeth barstten in geschrei uit; Willem stortte stille tranen en Maurits gevoelde met eene huivering den toestand, waarin zich vader van Vliet bevond. ‘Morgen

{==155==} {>>pagina-aanduiding<<}

reeds, morgen reeds,’ zeide deze, ‘maar in Gods naam, want de pijn is ondragelijk.’
Toen de Doctor vertrokken was, volgde 'er een zeer aandoenlijk tooneel; Vader van Vliet zeide, zich zooveel mogelijk in zijn bed oprigtende, en met die tusschenpoozen, welke de pijn hem vergunde. Kinderen! ik gevoel, ... dat ik zwak ... zeer zwak ... ben... Ik zal ... toch ... beproeven, wat ... de kunstbewerking ... kan doen.... Het zal ... u ... allen ... onmogelijk ... zijn ... om 'er ... bij tegenwoordig te ... zijn ... schoon ik... gaarne ... een ... uwer....’
Lijnslager. Wees daaromtrent gerust, Vader van Vliet! ik zal u niet verlaten ... ik zal bij u blijven.
Van Vliet. Dat is goed ... zeer goed ... kinderen! ... gij begrijpt ... hetgeen ... 'er moet gebeuren ... is gevaarlijk ... zeer gevaarlijk ... ik ben zwak ... zeer zwak.... 't Is zeer ... mogelijk, ... dat ik de kunstbewerking ... niet ... kan doorstaan.... Kom ... Maria! ... lieve Dochter ... breng mij ... nog eens ... uwe kleinen ... dat ik ze eens ... kusse, ... van mijn' ... naamgenoot ... dien lieven jongen ... heb ik gisteren al afscheid ... genomen.... Zoen hem nog eens ... voor mij ... Willem!
Nu kuste hij de kleine Margaretha en het meisje begon, schoon zij van den hagchelijken toestand van haren grootvader slechts zeer weinig begreep, bitter te weenen. Maria bragt nu ook haar jongste kind, dat hij nog nimmer gezien had. Hij kuste het voor het voorhoofd. ‘Onnoozel kind ...’ zeide hij. ‘Gij hebt ... mij hier niet gekend en zult mij ... hier ... niet kennen.... God geve ... dat wij ...

{==156==} {>>pagina-aanduiding<<}

elkander ... in de eeuwigheid wederzien.... Kom hier nu ... Maria! ... lieve ... brave ... dochter (schreijende en hare handen drukkende, terwijl hare tranen zijn gelaat besproeiden) ik zeg ... u dank, ... voor alle ... alle de genoegens, ... ‘die ... gij mij ... geschonken ... hebt.... - Gij hebt ... een' braaf man ... gij hebt lieve kinderen.... Zijt gelukkig ... zijt lang ... gelukkig met hem ... God blijf u zegenen ... als ik ben ... daar uwe moeder mij is voorgegaan’ (tegen Elizabeth.) ‘Ook ... gij hebt ... vooral in de laatste jaren van ... mijn leven ... mij veel ... zeer veel genoegen ... veroorzaakt; ... zoolang gij ... mijne dochter geweest ... zijt ... hebt gij mij als uwen eigen vader behandeld ... God zegen u en uw lief kind.... Och, het valt ... mij ... het hardst, dat ik van dat kind ... zal moeten ... scheiden....’ Nu kon vader van Vliet niet meer spreken door aandoening en zwakheid; alleen verzocht hij, dat Willem vóór de kunstbewerking, nog bij hem komen zou; en dat nu buiten Maurits, die de op-passing op zich genomen had, allen het vertrek zouden verlaten.
Nu zat Lijnslager aan het bed van van Vliet en verschafte den lijder zooveel gemak, als mogelijk was. Hij diende hem zijne geneesmiddelen toe, doch toen het pijnstillend drankje gekomen was, en hij het aan vader van Vliet wilde aanbieden, vroeg hem deze: ‘Zeg mij, Maurits! ... zijn wij alleen? ... geheel alleen? ...’
Maurits. 'Er is hier niemand, vader! wilt gij dat ik iemand roepe.

{==157==} {>>pagina-aanduiding<<}

Van Vliet. Neen! neen! Maurits ... zet dat drankje nog wat neder.... Ik ben ... blij ... dat wij alleen ... zijn.... Ik moet ... u nog ... iets zeggen ... dat mij ... op het hart ... zwaar op het hart drukt ... Maurits! ... gij hebt mij ... altijd ... voor een rijk ... althans ... voor een heel bemiddeld ... man gehouden....
Maurits. Het is nooit zeer te pas gekomen, Vader! dat ik daarover gissingen gemaakt heb....
Van Vliet. Schoon... de zaken van ... mijn kantoor... niet slecht staan... zal u mijn boedel... zeker veel... zeer veel uit de hand vallen.... Om in dien trant... te blijven leven... zoo als ik het opgezet had, behooren ... groote middelen.... Ik heb door stoute... ondernemingen... waarvan de een beter... gelukte ... dan de ander ... volgehouden.... Willem heeft... door zijne vrouw... een aanzienlijk kapitaal in het kantoor gebragt.... De balans is de twee laatste jaren zeer nadeelig geweest... en ik vrees... dat zij... het loopende jaar,... mede niet voordeelig zijn... zal. - 'Er zal dus... wel wat... maar niet veel ... overschieten.... Ik hoop... dat gij... daarom... mijne Maria niet... minder lief... zult hebben... want... noch zij... noch mijne zalige... vrouw hebben... mij tot die prachtige... levenswijze... aangezet....
Maurits. Vader van Vliet! - Leg uw hoofd gerust neder. Vermoei uwen geest niet met deze zaken - en, bij dezen handdruk verzeker ik u als een eerlijk man, dat, al was het, dat 'er na uw' dood geen penning overbleef, dit geen de minste verandering in de liefde maken zou, die ik voor

{==158==} {>>pagina-aanduiding<<}

mijne Maria, uwe dochter, koester. Zij is mij nog dezelfde dierbare schat, dien ik haar achtte, toen ik haar van uwe hand ontving. Ja zij is mij zelfs nog dierbaarder geworden, daar zij eene zoo liefderijke deugdzame en Godsdienstige moeder is over die kinderen, met welke God ons gezegend heeft. Zijt dus gerust, vader van Vliet! In de liefde voor mijne Maria kan niets eenige verandering maken, zij is mij dierbaar boven alles... zijt gerust....
Van Vliet. Gij zijt een... braaf man... Maurits!... en ik... dank God,... met bijna stervende lippen... dat ik... mijne dochter... aan u geschonken heb, (diep zuchtende) Maurits!... Maurits! ik wenschte... wel... dat ik... beter... geleefd had... ik wenschte... dat ik een... zoo braaf... man geweest was... als ik mij verbeeld, dat... gij zijt.... Ik heb,.. wel... niet slecht... geleefd... ik ban wel geen hebbelijke dronkaard... geen bedrieger... geweest... en toch, Maurits, ik heb anders... heel anders geleefd... dan ik... nu op mijn stersbed liggende... wenschen zou geleefd... te hebben....
Maurits. Stel u gerust... vader! stel u gerust.... Het zijn zwaarmoedige vlagen, die uit uwe omstandigheden geboren worden....
Van Vliet. Neen!... Maurits!... neen! 'Er heeft te veel... aan mij 'gehaperd... ik heb mij niet altijd, bij lang na niet altijd zoo gedragen, als het een' braaf man past.... Ach! gij zijt iemand, met wien ik spreken kan... gij zijt een zeer weldenkend man.... Ik hoop, dat gij medelijden hebben zult met mijne... gebreken.... 'Er leeft nog... eene vrucht...

{==159==} {>>pagina-aanduiding<<}

van een' verboden minnehandel.... Hare moeder is lang overleden.... Ik heb de laagheid gehad, mij harer weinig aan te trekken.... Ik weet echter, dat zij nog leeft, en dient... in den Oppert bij Zekere oude Juffrouw... haar naam is... Wilhelmina... o ik heb nagelaten voor haar zorge te dragen.... Maurits... ik bid u... zoo gij kans ziet... als ik 'er niet meer ben... om haar wel te doen.... In een Testament... heb ik haar niet kunnen... niet durven bedenken... o dit pak ligt mij zwaar... zeer zwaar op het hart....
Maurits. Zijt gerust, vader van Vliet! zijt gerust.... Bekommer u ... zoo weinig mogelijk... ik beloof u... dat ik, in het geheim, voldoen zal aan uw oogmerk ... dat ik trachten zal, buiten het weten uwer kinderen, het meisje zoo gelukkig te maken in haren stand, als mij eenigzins mogelijk is.
Van Vliet. Goede... beste Maurits!... och! kon dit... mijn angstig hart gerust stellen.... Maurits ik sta op den rand van... het graf... alle mijne zonden staan... voor mijne oogen ... en, schoon ik voor het uiterlijke, als een braaf ... man, naar de wereld geleefd heb... o ik gevoel, hoe onbereid ik ben, om den grooten... stap... te doen. Ik wil bidden... maar....
Maurits. Wees zoo veel mogelijk gerust.... Denk, dat 'er bij God genade gevonden wordt... dat zelfs het berouw, hetwelk gij heden over uwe misstappen gevoelt, niet onaangenaam is in Gods oogen, die weet, dat wij allen, de beste zelf piet uitgezonderd, zwak zijn en struikelen... dat de beste zelfs der stervelingen....

{==160==} {>>pagina-aanduiding<<}

Van Vliet. o Gij zoekt mij... met valsche troostgronden te vleijen,... zoudt gij dan gelooven, Maurits! dat ik nog zou mogen hopen?....
Maurits. Wanhoop, mijn vader! is een allerijsselijkste staat... en te wanhopen aan Gods genade is eene misdaad tegen de grootheid van Gods goedertierenheid.... Houd toch op met u te ontrusten, en laat ik u nu het pijnstillend middel toedienen, opdat gij morgen met vernieuwde krachten de kunstbewerking moogt ondergaan. Zijt gerust en maak staat, op mijne geheimhouding van hetgeen gij mij verhaald hebt: ik zal alles aanwenden, wat in mijn vermogen is, om het geluk van het meisje te bevorderen, dat ik acht, dat door den band des bloeds aan haar verbonden is, die mij de dierbaarste is op aarde.
Vader van Vliet luisterde nu naar den raad van Maurits, waartoe hem ook de afgematheid door de folterende pijnen noodzaakte, en Maurits bragt den nacht bij hem door, hem die middelen geregeld toedienende, welke de Doctor had voorgeschreven. Niet weinig was Lijnslager tusschen beide aangedaan, als hij den beangstigden lijder afgebroken en benaauwde zielzuchten hoorde uitboezemen, nu eens God smeekende, om vergiffenis over zijne misdaden dan eens om zijne ondersteuning en uitredding bij de kunstbewerking, welke met snelle schreden naderde. De dag aangebroken zijnde, kwam Willem van Vliet bij zijnen vader, en een zeer aandoenlijk tooneel van afscheid had nu plaats. Bij welke gelegenheid de oude van Vliet zijnen zoon bovenal aanbeval, om altijd met de grootste hoog-
{==161==} {>>pagina-aanduiding<<}
achting en vriendschap zijnen broeder Lijnslager te behandelen, en altijd met hem als met een' eigen broeder om te gaan.
Welras sloeg nu het vreesselijke uur der kunstbewerking, en de Geneesheer en Heelmeester met hunne bijstanders verschenen. Toen Maurits op eenen zachten toon, en met eene stem, waarin de deelneming van zijn hart hoorbaar was, zijnen vader onderrigt had, dat het nu tijd was, om zich aan de handen van den Heelmeester over te geven, om te beproeven, wat de kunst ter zijner redding zou vermogen, greep deze de hand van Lijnslager, zeggende: ‘Nu wat 'er gebeurt ... gij blijft bij mij ... al bleef ik dood ... onder hunne ... handen ... God zal het u vergelden! ....’
En nu verrigtte de bedreven Heelmeester, na den lijder in den noodzakelijken stand geplaatst te hebben, met genoegzame vaardigheid en handigheid, de altijd hagchelijke kunstbewerking. Lijnslager, schoon geheel van geen wekelijk gestel, was diep getroffen zoo over den toestel, als over het gewigt van dezelve, en moest van tijd tot tijd de oogen afwenden. Zijne geheele ziel was één gebed voor den ongelukkigen lijder, en deze was, toen de kunstbewerking was afgeloopen, geheel door overmaat van pijn bezweken. Als een levenlooze, niettegenstaande alle aangewende middelen, om hem uit zijne bezwijming terug te roepen, werd hij, zooras het verband aangelegd was, naar het bed gedragen. Lijnslager schrikte op dit gezigt en meende, dat van Vliet dadelijk reeds was gestorven; maar de Geneesheer en Heelmeester verzekerden beiden, dat dit

{==162==} {>>pagina-aanduiding<<}

het geval niet was, terwijl een der medehelpers zich bezig hield met alle middelen aan te wenden, die strekken konden, om hem weder te doen bijkomen. Lijnslager kon, ongeacht zijne ongerustheid over den toestand van zijnen schoonvader, niet nalaten zich te verwonderen over de koelbloedigheid, waarmede zoowel de Doctor als de Chirurgijn de oorzaak van de pijnen, die den lijder zoolang gefolterd hadden, beschouwde, sprekende over de grootte en zwaarte van den steen, en over het beloop van deze kunstbewerking, als over een kunstmatig handwerk, waarbij de doorgestane smart van den lijdenden medemensch, zoo al eenigzins, ten minste zeer weinig in aanmerking kwam.
Tot zijne blijdschap zag hij intusschen, dat vader van Vliet weder eenigzins bijkwam. Hij ging toen oogenblikkelijk naar hem toe... en vroeg hem, hoe hij zich bevond: ‘Mau...rits!’ zeide hij, op eenen zeer flaauwen en naauwelijks hoorbaren toon, ‘als... een... ster...ven..de... Groe..t Ma..ri..a!’ Maurits wenkte hierop den Doctor, die nu zelf ontzette over de verandering, welke hij in het gelaat van den lijder bespeurde, en den pols onderzoekende de schouders ophaalde. Met Maurits ging hij aan eene zijde, en den Chirurgijn geroepen hebbende, gaf hij hem zijne vrees te kennen, dat 'er iets belangrijks inwendig gebeurd was, en dus het uiterste vreesde. De Heelmeester wilde nog eenige oogenblikken beweren, dat de kunstbewerking uitmuntend geslaagd was; en haalde verscheidene voorbeelden aan, waarin zich, kort na dezelve, zeer ongunstige verschijnsels hadden vertoond. Maar door den Doc-
{==163==} {>>pagina-aanduiding<<}
tor bij het bed van van Vliet gebragt zijnde, kwam hij spoedig terug van het door hem beweerde, en verklaarde den lijder in het uiterste gevaar.
Nu had Lijnslager den treurigen en onaangenamen last, om zijne vrouw en schoonbroeder, die met deszelfs huisvrouw, in een afgelegen vertrek, den uitslag van de kunstbewerking met eene beangstigende nieuwsgierigheid zaten aftewachten, berigt te brengen van den hagchelijken toestand van hunnen vader. - Maurits ging, vergezeld van den Doctor, naar de bekommerde familie, en verhaalde, met een beklemd hart, in weinige woorden den afloop der kunstbewerking, en dat dezelve ook van het gewenscht gevolg scheen geweest te zijn. Maria vroeg: ‘Hoe is het nu met vader? gij ziet zoo betrokken.... Hoe is het nu met vader?’
De Doctor. Het laat zich ligt begrijpen, dat eene zoo zware kunstbewerking het reeds verzwakt gestel van uwen vader zeer moet geschokt hebben. Daardoor worden bezwijmingen veroorzaakt ... die elkander spoedig opvolgen.
Maria. o Ik versta u beide maar al te duidelijk. Mijn vader is bezweken onder de kunstbewerking.... Willem! Willem! vader is dood....
Lijnslager. Neen! vrouw! vader leeft nog....
Willem. Maurits! Maurits! zeg ons, hoe het 'er mede is, wij hebben ons het ergste voorgesteld.
Lijnslager. Het is ook niet gunstig... bijlang na niet gunstig.
Maria. o Zuster! zuster! hoort gij het, hoort gij het....

{==164==} {>>pagina-aanduiding<<}

Lijnslager. Bedaar, mijn lieve, bedaar... zoo gij u het ergste hebt voorgesteld....
Maria. Zeg het mij maar... zeg het mij maar, is vader dood?
De Doctor. Uw vader leeft nog, maar zijn toestand is zeer gevaarlijk....
Maria. Leeft hij nog? leeft hij waarlijk nog? dan moet ik hem zien.... Kom, Maurits, kom Willem! kom zuster! laten wij gaan....
En Maria liet zich nu niet langer tegenhouden, om haren stervenden vader te zien. Regelregt liep zij naar het vertrek. Gekomen aan de legerstede van den zieken, en de vreemden, die hem omringden, afwerende, die bezig waren, om hem uit eene nieuwe bezwijming op te wekken, boog zij zich voor over op het aangezigt van haren vader - en riep tot driemalen toe: ‘Vader!’ 't Scheen, dat dit geluid zoo krachtig was, dat het, schoon de werktuigen der zinnen bezweken, nog doordrong tot zijne ziel, en voor eenige oogenblikken het beginsel des levens opwekte.... Althans van Vliet opende nog eens zijne halfgebroken oogen, en zag, door de schemeringen des doods henen, Willem en Maria, en vruchtelooze pogingen doende, om zijne handen naar hen uit te steken, boezemde hij nog uit: ‘Kin...de..ren ... goeden ... nacht... in eeu..wig...heid!...’ Oogenblikkelijk overviel hem eene nieuwe bezwijming, en Maurits overreedde Maria, om bij haren vader de zoodanigen toe te laten, die hem misschien nog eenige hulpe konden bieden, althans, dat zij hem, zoo hij dadelijk lag te sterven, zijn sterfuur niet benaauwder maken zou. Schoon

{==165==} {>>pagina-aanduiding<<}

zij zich van haren zieltogenden vader, door de minzame drangredenen van haren man, liet verwijderen, bleef zij echter aanhoudend in het vertrek, totdat hij, na nog ruim een uur worstelens, den laatsten adem uitblies. - Op het zeker berigt van den Doctor, dat de lijder van zijne smarten ontheven was, volgde een jammerend geween van Maria, die door Lijnslager met behulp van zijne schoonzuster uit het vertrek geleid werd, waar Willem nog in sombere droefheid eenigen tijd bleef vertoeven; eindelijk bitter weenende kwam hij tot zijne zuster Maria, zeggende: ‘Ook nu, lieve zuster! zijn wij, onze beide ouders kwijt....’, ‘O,’ zeide Elizabeth ‘gij hebt zeker reden, om bedroefd te zijn, maar bedenk, ik... ik heb mijne moeder nooit gekend, en hoevele jaren is het reeds geleden, dat ik mijnen vader verloor.... ‘Het valt altijd toch hard,’ zeide Maurits, op den balsemenden toon van het medelijden; ‘het valt altijd toch hard, als de slag der scheiding treft. Wanneer den ouders een lang leven vergund wordt, verwisselt de liefde, die de volwassen kinderen hunnen ouders blijven toedragen, in eene teedere en bezorgde vriendschap, die wel eenige overeenkomst heeft met de liefde, die zij hunne kinderen toedragen. Ik heb bij ondervinding, hoe hard en smartelijk het valt, van teeder beminde ouders te scheiden.... Maar gij hebt gelijk, zuster! groote redenen van dankbaarheid hebben zij, die tot hunnen volwassen staat gekomen, zelf reeds gezeten zijn, om den hemel te danken, dat zij zoolang hunne ouders behouden hebben; en eene

{==166==} {>>pagina-aanduiding<<}

te ver getrokken droefheid over derzelver verlies zou in waarheid voor ondankbaarheid geacht mogen worden aan de goedheid van het Opperwezen, dat men, uit hoofde van eenen reeds grooten zegen, verpligt zou schijnen te achten tot nog grootere gunstbewijzen.... Ja, wat zal ik zeggen; het zou zelfs eene aankanting schijnen tegen het natuurlijk beloop der dingen, daar, volgens den eigenaardigen regel der natuur, de ouders voor de kinderen in het graf dalen....’ Deze en soortgelijke redenen voerde Maurits, bij tusschenpoozen, aan, terwijl hij zich voorts onledig hield met het beramen van alle de schikkingen, die eigenaardig uit dit sterfgeval voortvloeiden, en waartoe hij zich beter in staat bevond, dan zijn schoonbroeder. Van Teylingen en zijne vrouw verleenden ook den noodigen bijstand - en woonden ook de begrafenis bij, welke van Vliet en Lijnslager met alle gewone plegtigheid van die dagen lieten verrigten.
Het lijk van vader van Vliet nu begraven zijnde gaf Willem van Vliet aan Lijnslager, met zekere huivering, opening van den staat van vaders bijzondere zaken, en het bleek uit de opengelegde boeken, dat het eigenlijke ware kapitaal van den overledenen zeer gering was, en alleen het kantoor in stand gehouden was door de aanzienlijke ondersteuningen, die van Vliet, door het huwelijk met Elizabeth van Teylingen, aan hetzelve van tijd tot tijd geboden had. Maurits, die, sedert zeker gesprek met van Teylingen, nooit hooge gevoelens van de middelen van van Vliet gekoesterd, en in

{==167==} {>>pagina-aanduiding<<}

den laatsten nacht van deszelfs leven genoegzame bevestiging daaromtrent ontvangen had, vertoonde juist geene groote verwondering over deze ontdekking, en met aandacht den staat hebbende nagegaan, zeide hij zeer koeltjes: ‘Gij hebt gelijk, Willem! 't is niet overeenkomstig met het uiterlijke vertoon, dat hier overschiet, ... maar 'er schiet over - en de Hemel heeft mijn kantoor zoodanig gezegend, dat ik nooit eenige rekening heb behoeven, te maken, op hetgeen den eenen of anderen tijd van deze zijde zou mogen komen. Laten wij het een' pligt achten, om van deze zaak een geheim te maken, zoo zullen wij de nagedachtenis van vader van Vliet op de beste wijze vereeren. En, zoo het u dit oogenblik niet schikken mogt, om het kleine kapitaal afteleggen, dat uit dien boedel nog in uw kantoor is, daar gij mij hebt aangetoond hoe gij jaren achter elkander zware slagen gehad hebt, laten wij ook daar-omtrent onder behoorlijke bepalingen, de redelijkste schikkingen tot aflegging van dat kapitaal maken... en gij zult mij nooit dringender vinden, dan mijn pligt als huisvader, en als de man uwer zuster, dien de helft van de overgeblevene nalatenschap van uwen vader toekomt, afvordert.’
Willem stond niet versteld over de inschikkelijkheid van Lijnslager en deszelfs aanbod, daar hij hem zoo dikwerf over de edelmoedigheid had hooren spreken, maar hij was echter uitnemend wel te vreden, dat hij deze met der daad, nu het 'er op aankwam, ten volle bevestigd vond; dewijl hem de ondervinding reeds geleerd had, dat 'er een zeer

{==168==} {>>pagina-aanduiding<<}

groot onderscheid plaats heeft in keurig te redekavelen over het betrachten van pligten en vooral over het betoon van edelmoedigheid, dan dezelve door eigen daden te betrachten en te bewijzen. Uitgelokt door het voorbeeld van Maurits (want de deugd en ondeugd hebben een soortgelijk vermogen, om namelijk den geest van navolging op te wekken) deed Willem, wat hem mogelijk was, om den boedel van zijnen vader tot vereffening te brengen, en stelde afdoening van hetgeen aan Maurits uit dien boedel inkwam, zoo kort, dat zelfs deze zich bekommerd maakte, of Willem misschien zich daardoor eenigermate in ongelegenheid helpen zou. Op aandrang van Willem liet hij zich echter bewegen, daar het in allen gevalle aan hem stond, om, in dat onverhoopt geval, zijnen schoonbroeder van die verpligting te ontslaan.
Maria kon niet afzijn van aan haren man naar den staat des boedels van haren vader te vernemen, vertrouwende, dat hunne tijdelijke omstandigheden door de erfenis van haar aandeel in 's vaders nalatenschap merkelijk zouden verbeterd worden. Maurits door deze vraag in verlegenheid gebragt, zeide: ‘Gij denkt immers niet, mijn lieve! dat ik, met uitzigt op de verbetering van mijne tijdelijke omstandigheden, u tot mijne vrouw gevraagd heb.’
Maria. Dat weet ik, dat weet ik, Maurits, maar het neemt niet weg, dat het u niet onaangenaam wezen kan, dat, daar het God behaagd heeft mijnen vader weg te nemen, uwe bezittingen eene aanmerkelijke vermeerdering ontvangen, waardoor gij in staat zijt, om uwen handel wijder en wijder uit

{==169==} {>>pagina-aanduiding<<}

te zetten. Ik vertrouw, dat ten minste de nalatenschap van mijnen vader, zelfs de helft, die mijn deel zijn zal, wel zal kunnen opwegen, tegen dat geen, hetwelk u door uwe ouders is nagelaten.
Maurits. O Maria! 'er is niets moeijelijker te gissen, dan de wezenlijke bezittingen van iemand, en vooral die van eenen koopman. Zooveel is mij reeds gebleken, dat de helft van uws vaders nalatenschap die van mijne ouders in het geheel niet zal kunnen bedragen, - Zelfs weet ik reeds, dat de geheele nalatenschap daarbij in lang niet halen zal.
Maria. Hoe, Maurits! gij doet mij schrikken.
Maurits. Waarom?
Maria. Ik meende, dat mijn vader een welgesteld man was, ongeacht hetgeen van Teylingen bij zekere gelegenheid aanmerkte.
Maurits. Uit alle zijne omstandigheden, zou men dat zeker besloten hebben,... maar welgesteld in den gewonen zin van het woord was hij niet.
Maria. Lieve Maurits! gij bedroeft mij.
Maurits. Het doet mij leed, maar ik mag voor u, daar gij mij de waarheid vraagt, die immers niet verbergen. Maar opdat gij nu geen gunstiger denkbeelden, dan het inderdaad is, van den staat des boedels vormen zult, zal ik u met denzelven, zooverre ik dien weet, bekend maken.
En nadat Maurits haar de ophelderingen, welke hij bij haren broeder gekregen had, gegeven had, zag zij hem met groote droefheid aan. ‘Dat had, ik nooit gedacht ... Maurits! zoo weinig ... en dan zulk eene manier....’ Hier sloot de kinderlijke eerbied haren mond, en na eene poos zwij-
{==170==} {>>pagina-aanduiding<<}
gens... ‘neen! dan was het geval omgekeerd bij uwe ouders.... Ik hoop toch, dat het geenen ongunstigen invloed op u hebben zal, Maurits!’
Maurits. Kent gij mij, en kunt gij dat vragen? Ik versta u, helaas! ik versta u. Gij ducht, dat misschien deze teleurstelling eenigen invloed ten uwen nadeele bij mij zou kunnen hebben. Ik moet u nu openhartig erkennen, dat voor mij de teleurstelling zeer gering geweest is, omdat ik geene hooge denkbeelden van den boedel vormde. Maar al ware die veel grooter geweest; al ware het zelfs gebleken, dat die zooveel te kort was gekomen, als 'er nu overschiet, dan nog zou het geheel geen' invloed ten uwen aanzien op mij gehad hebben. Ja, zoo gij mij eenig genoegen geven wilt, laat dit dan de eerste en laatste maal zijn, dat wij over dit onaangenaam onderwerp met elkander spreken. Laten wij 'er voor ons alleen uit leeren, dat het altijd best is, dat men zijne zaken en vooral zijne levenswijze en uitspanningen zoodanig inrigt, dat wij aan het oog der wereld minder schijnen, dan wij in waarheid zijn.
Maria hoorde deze les, welke Maurits met allen nadruk, maar tevens met alle hupschheid en vriendelijkheid gaf, niet alleen met aandacht aan; maar prentte dezelve diep, onuitwischbaar diep in haar harte, en nu gevoelde zij met zeker stil ongenoegen, hoe zij dikwijls, ten onregte, de ouders van Lijnslager verdacht gehouden had van eene te ver getrokken spaarzaamheid en ingetogenheid, daar zij bespeurde, hoe deze het best geoordeeld hadden, om altijd liever een reefje in te binden, dan door het

{==171==} {>>pagina-aanduiding<<}

zeil te hoog en stijf in top te halen, den mast over boord of het schip aan den grond te zeilen.
Maurits moest zich nu ook nog kwijten van de belofte, aan den bijna stervenden van Vliet gedaan omtrent het meisje, dat hij hem erkend had zijne dochter te wezen, en aan de zorge, en het mededoogen van Maurits had aanbevolen. Het viel hem niet moeijelijk, om haar op te sporen. Bij eene brave oude Juffrouw was zij in eenen wel werkzamen dienst, maar zeer wel in haren staat te vreden. - Hij was niet weinig verbaasd, toen hij in haar gelaat vele der grondtrekken van dat zijner Maria bespeurde. Haar afzonderlijk sprekende verstond hij, hoe zij onkundig was van den staat der zake, en alleen wist, dat hare moeder in eene tamelijke ruimte geleefd had, maar dat met haar' dood een inkomen, hetgeen zij niet wist, wie het bezorgde, eensklaps had opgehouden, en dat zij toen de toevlugt tot den dienstbaren stand genomen had. Zij verhaalde hem verder, hoe zij op het punt stond, om met een' scheepstimmermans knecht te trouwen. Maurits, dit vernemende, oordeelde het best en voorzigtigst, om haar geen verder licht te geven, en voor het tegenwoordige genoeg te doen, ter beantwoording aan den uitgedrukten wensch van zijnen overleden schoonvader, met haar eene matige somme ter hand te stellen, ten einde zij die bij gelegenheid van haar huwelijk gebruiken zou, om zich in het huishouden te zetten, haar verder ten ernstigste aanbevelende, dat, zoo zij immer eenigzins tot een' staat van behoefte mogt vervallen, zij zich dan door haren man aan zeker adres zou vervoegen, dat hij haar

{==172==} {>>pagina-aanduiding<<}

opgaf. Zeer nieuwsgierig werd het meisje naar de oorzaak van deze onbekende weldadigheid, maar Maurits verzekerde haar, dat het onderzoek daarna vruchteloos was, en dat de ontdekking geheel nutteloos zijn zou, ja de eenige oorzaak, dat zij, ingevalle van nood, aan de vervulling harer wenschen onvoldaan zou zien. Hij wenschte alleen, dat zij, ten minste jaarlijks door haren aanstaanden man, aan het opgegeven adres, eene naauwkeurige opgave zou doen van haren toestand en dien van haar huisgezin.
Lijnslager verliet het meisje, dat den naam van Wimpje droeg, met een gevoel van genoegen, omdat hij zich in staat gesteld gezien had, om, ten minste aan het evenbeeld zijner lieve Maria, met hetwelk zij onbekend in eene zoo naauwe betrekking stond, eenige weldaad te hebben kunnen bewijzen, en te zorgen, dat het haar, in haren kring, niet aan het voldoen van wezenlijke behoeften ontbreken zou. Zoo meende hij ook best beantwoord te hebben aan het verlangen van eenen stervenden, wiens misstap hij wel veroordeelde, maar wiens berouw hem diep het harte getroffen had, terwijl hij zich geregtigd, ja verpligt achtte, om zelfs, hoe klein de wezenlijke nalatenschap van zijn vrouws vader was, hare onbekende zuster eenigermate daarin te laten deelen; en wel zoo, dat zij in den kring, waarin haar het beloop der wereld geplaatst had, dien trap van onbekommerde ruimte kon bereiken, welke, met ware rust en tevredenheid, meer is dan het bezit van aanzienlijke goederen.
Nu keerde Maurits met zijne Maria eerlang van Rotterdam terug, daar hem de bezigheden van zijn

{==173==} {>>pagina-aanduiding<<}

kantoor en haar de zucht voor de twee te huis gebleven kinderen met onwederstaanbare stemmen naar Amsterdam riepen. Met veel aandoening verliet nu Maria de ouderlijke woning, waarin zij zoovele genoegens gesmaakt had, en waarin nu geene schaduw meer van hun gevonden werd, welker lieveling zij zoo bij uitstekendheid geweest was.


Negende hoofdstuk.

Maurits afkeerig van alle Godsdienstige geschillen, en een ijverig voorstander van verdraagzaamheid was zeer wel te vreden, dat de verstandige Regering zijner geboortestad de heethoofdige drift van sommige kerkelijken in teugel hield, en verstond met vreugde, dat bij oogluiking voor de vervolgde Remonstranten een huis tot eene kerk vertimmerd werd. Hij stemde geheel in met het treffelijk gedicht, dat hem van Vondel voorlas, door dezen bij de inwijding van die kerk vervaardigd, en beäamde volkomen deszelfs krachtig bijschrift op de afbeelding des Christen Tempels:

‘De heiligheid hing nooit in kostelijke stof; 
Al waer de Tempel gansch van louter gout gegoten, 
Gesmeet van diamant. Wie anders denkt is grof; 
Ook wert de Godtheit in kappel noch kerk besloten: 
Zij straelt in 't heilig hart: waer dat is, daer is Godt. 
Eenkennig Bijgeloof wil poppen met de zinnen; 
En zoekt hem slechts in schijn, en acht Gods wijsheidzot, 
Wie God sluit buiten 't hart, die sluit den Afgodt binnen.’ 



{==174==} {>>pagina-aanduiding<<}

Doch de gematigdheid van Lijnslager was zoodanig, dat hij het afkeurde, daar nu de verdraagzame gevoelens meer en meer veld begonnen te winnen, dat de Akademie door eenige in verzen uitgeschreven vragen, op nieuw aanleiding gaf tot het ontvonken van tweedragt. Hoe verbitterd dus van Vondel, de steller dier vragen, op de Heeren van den Geregte, welke die vragen verboden hadden, zich bij hem deswegens kwam beklagen, gebruikte Lijnslager de vrijheid, om hem onder het oog te brengen, hoe dezelfde Regering, die de heethoofdigheid sommiger Geestelijken aan banden legde, met reden zorgde, dat van de andere zijde geene gelegenheid gegeven werd, om door scherpe dichtstukken aan dat vuur nieuw voedsel te geven. Hoe hevig van Vondel daartegen spartelde, Lijnslager beweerde, dat de verstandige Regering van die stad, welke hij zelf met zooveel reden die welbestierde Stad geheeten had, voor de vrijheid van elks geweten zorgende, zonder krenking van het regt, de ontijdige opwellingen van verbitterde gemoederen kon te keer gaan. Hij beweerde dit op onderscheiden gronden, en ook als een Amsterdamsch koopman, die eene verstandige verdraagzaamheid voor eene der grondzuilen van den koophandel der stad hield. - ‘Immers’ zeide hij, ‘gij hebt zelf gezegd in uw scherp gedicht Papieren Geld, en aan die regels hang ik als koopman volkomen mijn zegel:’

‘Godt, Godt, zeidt d'Amstelheer, zal elx geweten peilen: 
De vrijdom ga zijn' gang, en vlieg met volle zeilen 

{==175==} {>>pagina-aanduiding<<}

Den IJstroom uit en in: zoo wort ons vest gebouwt, 
Zoo tast de koopman tot den elleboogh in 't gout.’ 


‘Veel’ voegde hij 'er bij ‘hangt 'er van af, dat men een juist denkbeeld vorme, waarin de vrijheid van het geweten bestaat; maar, het is, naar mijn gevoelen de zaak van eene verstandige Regering te waken, dat, ter behoudenis van elks vrijheid een veilige middelweg wordt verkozen, en zoowel de driftige Geestelijken als heetgebakerde, Poëten, wanneer het op het bijleggen van Godsdienstige en Staatkundige geschillen aankomt, in hunnen dikwijls onberadenen ijver gestuit worden, en daarom zeg ik den Drossaard Hooft in zijn antwoord op de eerste uwer vragen na:

‘De beste tong, die stemmen smeedde, 
Zong Gode lof, den menschen vrede.’ 


‘Vrede en verdraagzaamheid houd ik voor de voornaamste bronnen van de welvaart van Stad en Land.’ - Met veel ijver blees van Vondel beweren, dat elke belemmering, schoon onder het masker van vredelievendheid en verdraagzaamheid, aan de vrijheid der drukpers toegebragt, eene inbreuk was op de vrijheid van de Ingezetenen, en eene zijdelingsche strekking had, om die edele beginsels uit te dooven, die de vaderen bezield hadden, toen zij tegen dat zelfde Spanje, dat den Staat nog bestookte, de wapens opvatte.
Het was ook omstreeks dezen tijd, dat Lijnslager dagelijks berigt verwachtte van het binnenko-
{==176==} {>>pagina-aanduiding<<}
men van den Groenlandsvaarder, over welken hij boekhouder was, en op welk schip Joosten als tweede stuurman geplaatst was. Hij had reeds voorloopige tijding ontvangen, dat de vangst zeer gezegend geweest was; want hij had bijzondere berigten, dat zijn schip zoo goed als vol was. Wetende, welk belang Krisje stelde in het geluk van haren vriend, had hij niet nagelaten, om haar daaromtrent de noodige kennis te geven. Bij voorraad verheugde zij zich, dat zij haar' Joosten regt welkom uit zee zou zien terug keeren; en, daar hij en de overige schepelingen het voordeel van hunne meesters behartigd hadden, maakte zij staat, dat haar Heer, die als Boekhouder het opperste toezigt had, niet achterlijk wezen zou met buitengewoon ruime belooningen... Maar hoe spoedig verdwenen de uitzigten van Lijnslager rook, en hoe akelig werden eensklaps die van Krisje. 'Er liep een berigt in, dat bij een' hevigen storm, het schip de Hopende Visscher met man en muis vergaan was. Lijnslager, aan wien Maria zeldzaam of nooit eenige verandering bespeurde, het zij hij een' zeer voordeeligen beursgang gedaan had, of dat hij een of ander verlies geleden had: want hij bezat die gelijkmoedigheid van geest, welke den koopman bovenal behoort eigen te zijn, of hij is een lastig en luimig huisvader, al naar dat de nukkige fortuin bij afwisseling hem hare gaven toereikt, of terughoudt - Lijnslager kwam treurig van de beurs terug. Maria ontdekte dit al spoedig en liet niet na, om naar de oorzaak te vernemen, die Maurits haar berigtte, te bestaan in het zoo even bij het afloopen van

{==177==} {>>pagina-aanduiding<<}

de beurs ontvangen berigt wegens het vergaan van den Groenlandsvaarder de Hopende Visscher. Een Kommandeur, die gisteren in Texel binnengekomen was, had niet alleen bij een' vliegenden storm het schip tegen de ijsklippen zien verbrijzelen, maar had zelfs eene der sloepen, met de naamletters van den Kommandeur van het verongelukte schip opgevischt. Dus was 'er geen twijfel aan dit berigt, gelijk anders zoo dikwijls het geval is omtrent scheepstijdingen. ‘En hoeveel zijt gij in dat schip geïntresseerd?’ vroeg Maria. ‘Voor een achtste’ antwoordde Maurits ‘maar hoe smartelijk mij dat verlies ook is, 'er loopen op den koophandel wel eens meer groote schaden, doch het doet mij zoo bijzonder leed om het verlies van zoovele zielen. Bedenk, dat de Kommandeur eene weduw achterlaat met zes kinderen, en de Stuurman heeft nog zwaarder huishouden. En dan de tweede Stuurman...’
Maria. Hemel! hoe zal ons Krisje gesteld zijn, als zij dat verneemt. Ik vrees, dat zij het besterven zal, als zij het te weten komt.
Maurits. Als ik het althans afmeten moet, naar de smartelijke aandoening, die ik ondervind, dan zal hare droefheid allerhevigst zijn. Ik heb met den braven jongen eens gedeeld in het gevaar; toen wij Krisje redden van onder de puinhoopen van haar vaders huis, toen heb ik groote achting voor hem opgevat, en het is waarlijk, of het eene zekere soort van verbroedering geeft, wanneer men eens met elkander in gevaren gedeeld heeft...
Zoo zat Maurits nog tegen Maria te spreken;

{==178==} {>>pagina-aanduiding<<}

toen Krisje, doodelijk bleek bestorven, binnenkwam, en met een afgrijsselijke onstuimigheid vroeg, terwijl de stem bijna in hare keel bleef steken ... ‘o God! mijn Heer! is het waar, is het waar ... ze zeggen ... ze zeggen ... dat 'er tijding in de stad is, dat het schip de Hopende Visscher ... gebleven is ... met man en muis...’ Lijnslager verschrikte, toen hij haar zag, die reeds in volle grootheid het ongeluk vernomen had, hetwelk hij voornemens geweest was, om haar langzaam en bedaard bekend te maken. Nu zij echter de grootheid van haar ongeluk wist, oordeelde hij het overtollig, om dat voor haar op eenigerhande wijze te verbloemen. Hij verzocht haar alleen, dat zij bedaard zou zijn, en zich zetten zou... ‘Och mijn Barend is dood ... mijn goede Barend is dood ...’ riep zij hare handen wringende uit ... ‘o ik ongelukkig meisje... Had ik hem, voor dat hij vertrok, nog gezegd, dat ik hem hartelijk lief had ... o hoe zou dat nog den goeden jongen verblijd hebben ... maar ik heb hem ... zoo ongetroost ... laten henen gaan...’ Nu barstte zij in een bitter geschrei uit - en Lijnslager noch Maria stuitten haar in haar jammeren of schreijen, beide wel te vreden, dat de hevige droefheid eensklaps het geluk had van die ruimte aan zichzelve te banen. Door het herhaald uitroepen van, Barend is dood! kreeg de kleine Jakob 'er erg in, en zeide. ‘Heden Krisje, is Barend dood... Hij had mij beloofd, als hij weêr kwam, een beertje te zullen meêbrengen, kleiner als fidel van Martha in de Spiegelhuisjes...’ ‘Och ja lieve Jakob’ zeide Krisje... ‘Hij is

{==179==} {>>pagina-aanduiding<<}

dood ... die goede jongen ... die altijd zoo vrolijk was...’ Lijnslager, schoon zelf zeer aangedaan, begon nu hoop te scheppen, dat hij iets tot troost van Krisje zou kunnen zeggen. ‘Krisje,’ zeide hij, ‘gij hebt wel opgemerkt, uit mijn zwijgen, dat ik maar te veel geloof slaan moet aan de tijding van het ongeluk, aan mijn schip, de Hopende Visscher, overgekomen. Ik vrees, dat het berigt maar al te waar zal zijn. Gij weet, dat ik voor Barend groote achting had, en mijn oogmerk was, om, als hij nog een reisje of twee gedaan had, en hij was nog een weinigje bedaarder geworden, hem zelf een schip te geven. - Hartelijk doet het mij leed, zoo, omdat mijne goede oogmerken, die ik met hem had, geheel verijdeld zijn geraakt, als bijzonder, omdat ik zie, welk eene hartelijke genegenheid gij voor hem voedde, dat hij zoo ongelukkig geweest is, om zijn graf in de zee te vinden. Ik beklaag u van harte ... maar bedenk, hoe groot uw ongeluk is, hoeveel grooter nog dat is van den Kommandeur en Stuurman, die met hun beiden veertien kinderen nalaten. Gij verliest veel, zeer veel, maar gij, blijft echter volkomen dezelfde, die gij zijt. Wij zullen u het leven zoo aangenaam zoeken te maken, als mogelijk is; en door beginsels van Godsdienst en door den tijd zal uwe rouw slijten, al schijnt u dat op dit oogenblik onmogelijk ... maar dit is het geval dier ongelukkige weduwen niet. Zij hebben beide hunne kostwinners verloren, en de weesjes, die haar omringen, zullen haar jaren na dezen dag het verlies op de gevoeligste wijze

{==180==} {>>pagina-aanduiding<<}

herinneren, dat zij door den ontijdigen dood van derzelver vaders geleden hebben.’
Ook Maria deed alles, wat in haar vermogen was, om het bedroefde Krisje op te beuren, en schoon zij in het eerst niet vatbaar was voor de aangevoerde troostredenen, en zich als de ongelukkigste van alle menschen beschouwde, kwam zij na eenige dagen van dit denkbeeld terug, toen de vrouwen van den Kommandeur en Stuurman, die, op Texel wonende, zoodra zij de tijding van het ongeluk van hare mannen gehoord hadden, met eenige harer kinderen, zich in de Kaag ingescheept hadden, bij Lijnslager als den boekhouder van het schip, naar de echte tijding kwamen vernemen. - De bittere droefheid der vrouwen deed haar nu ten klaarste beseffen, dat, hoe groot zij haar verlies achtte, het echter niet halen kon, bij hetgeen deze vrouwen geleden hadden. Lijnslager deed ook alles, wat in zijn vermogen was, om die bitter bedroefden te vertroosten door beloften, dat hij zooveel mogelijk voor hare jongens zorgen zou, om hen, zoodra zij maar wat grooter waren, bij vertrouwde schippers aan boord te geven, en zoo doende, vroeg bij de zee opgetrokken, de plaatsen van hunne vaders te laten bekleeden. Onaangezien de zware schade, die hij geleden had, tastte hij ook diep in de beurs, om die ongelukkige vrouwen, welke, schoon tot den burgerlijken stand behoorende, nu van de verwachte inkomsten verstoken waren, zooveel mogelijk te gemoet te komen. De droefheid van deze vrouwen, welke zooveel overeenkomst had met die van Krisje, maakte, dat dit meisje zeer diep deel nam in het

{==181==} {>>pagina-aanduiding<<}

ongeluk, dat haar wedervaren was. Het was Zondag 's avonds en Lijnslager gaf met zijne vrouw na den kerktijd een bezoek aan een vriend en vriendin, toen de twee vrouwen van den braven boekhouder en zijne vrouw, en van Krisje kwamen afscheid nemen, daar zij den volgenden ochtend met een' visscher naar den Helder vertrekken zouden. Zij zaten in de keuken met het meisje nog eens te spreken over het droevig verlies, dat zij geleden hadden, toen Krisje, omdat 'er aan de deur geklopt werd, naar voren ging, en, zoo als deze de deur had opengedaan, zag zij bij het licht van de kaars haar' Barend met nog vier andere zeelieden voor hare oogen staan. Zij bestierf van schrik, gaf een' gil... en liet de kaars uit hare handen vallen... Een van de kinderen van de treurige moeders was met haar naar voren geslenterd, en vatte die no brandende op - en zag zijn' vader, die het meende, dat dood was, mede levendig voor zijne oogen staan. Barend vloog Krisje om den hals ... en met eene grove stem, die door den gang klonk vroeg de Kommandeur: ‘Is de boekhouder Lijnslager te huis,’ ‘Vader! vader!’ riep de jongen met de kaars in de handen naar achter loopende - terwijl de vrouw van den Kommandeur naar voren schoot, die terstond de stem van haar' man herkende... Krisje kon van schrik en vreugde naauwelijks spreken. Barend verzekerde haar, dat hij den Kommandeur en den Stuurman bij zich had, en nog twee matrozen, de eenige, die zich in eene sloep van het schip gered hadden. Toen verzocht Krisje, dat zij allen achter zouden komen.

{==182==} {>>pagina-aanduiding<<}

Onbeschrijfelijk was de vreugde van den Kommandeur en Stuurman en bovenal die hunner vrouwen, aan welke zij als uit den dood werden teruggegeven. - Nadat de eerste aandoeningen voorbij waren en zij verhaald hadden, hoe zij na twee dagen in eene sloep op zee te zwerven door een' anderen Groenlandsvaarder, die nu gisteren binnen gekomen was, waren ingenomen geworden, herhaalde de Kommandeur zijne vraag naar den Boekhouder, welke hij wenschte te spreken, en daar hij hem een schip vol spek had meenen te huis te brengen, niet anders dan vijf ongelukkige zeeluî, die alles behalve de plunje, die zij om en aan hadden, verloren hadden, vertoonen kon.
Het duurde maar kort of Lijnslager kwam met zijne vrouw te huis. Tegen gewoonte waren zij genoodzaakt meer dan eenmaal aan te kloppen, en, toen de deur openging, hoorden zij een buitengewoon gejoel in hun huis, dat het eerste oogenblik eenige ontevredenheid in hun hart deed oprijzen; maar die, toen zij de reden verstonden, terstond in genoegen en vreugde overging. Onmiddellijk liet Lijnslager den Kommandeur en de overige zeeluî binnenkomen. Den Kommandeur, schoon anders een' hardvochtig man, schoten de tranen in de oogen, toen hij Lijnslager zag, en, op een' zeer droevigen toon, zeide hij: ‘Daar zijn wij nu, mijn Heer Lijnslager! met ons vijven, God betere het, van de geheele manschap... Ik heb van kajuitsjongen af voor het kantoor van uw' vader zaliger gevaren, en nooit nooit een' mast over boord gezeild, en nu heb ik zoo een best schip vol spek, en zooveel kostelijke zielen verloren.

{==183==} {>>pagina-aanduiding<<}

Was het niet om mijn wijf en kinderen, ik zou wenschen, dat ik maar meê gebleven was. Evenwel, dank ik God, dat mijn Stuurman, en die drie overige nog gespaard zijn, die kunnen ten minste getuigen, dat het schip niet door verzuim, maar door Gods weêr en wind is verloren gegaan.’ Lijnslager, schoon hij zijn best deed, om 'er tusschen beide te komen, en hem in die treurige aanspraak te stuiten, gelukte dit niet voor dat deze woorden 'er uit waren - maar nu ook viel hij 'er oogenblikkelijk op in: ‘Kommandeur! ik dank God, dat ik ten minste u en die andere manschap levendig terugzie. Ik ken u en den Stuurman te wel, sedert zoovele jaren, om u eenig verwijt te willen doen, over het verlies van schip en goed. Ik houd mij verzekerd, dat het volkomen ongeluk is, en, als 'er de meeste reeders zoo over denken, als ik, dan wensch ik u geluk met een nieuw schip - en wij zullen toekomende voorjaar beproeven, of wij de geleden schaden door nieuwe winsten kunnen goedmaken. Blijf nog een dag of drie hier, en ik zal een oproeping van de reeders doen, en ik twijfel geen oogenblik, of ik zal in mijne poging wel slagen...’ Groot was natuurlijk de vreugde, die de Kommandeur en de overige op die taal gevoelden - en de Kommandeur kon niet anders zeggen, dan: ‘Ik kan duidelijk merken, dat gij de zoon zijt van uw' zaligen vader, die had ook zulk een hart voor de zeeluî, en, als zij eens een ongeluk hadden, sprak hij hun altijd moed in het lijf, in plaats, dat hij, zoo als helaas! zooveel anderen doen, hen hevig doorstreek.’ Lijnslager

{==184==} {>>pagina-aanduiding<<}

wenkte zijne vrouw, en verzocht haar door Krisje, die van blijdschap naauwelijks wist, wat zij verrigtte, een' eenvoudigen maaltijd te doen aanrigten. Daarop onthaalde Lijnslager de zeeluî met hunne vrouwen en kinderen, en, de schade, die hij door het verlies van zijn schip geleden had, vergetende door het genoegen, dat hij ondervond, van den Kommandeur en nog eenige van de manschappen behouden te zien, was hem die avond uitstekend aangenaam; terwijl hij, diep deelende in het geluk van zijne naasten, met hartelijk genoegen de verrukking der blijdschap beschouwde, die de zielen van Barend en Krisje doorstroomde. - Toen het gezelschap vertrokken was, kon zijne vrouw niet nalaten op te merken, dat zij het toch eenigzins vreemd vond, dat hij, die zoo ijverig van den vroegen morgen tot den laten avond op zijn kantoor bezig was, en alles behalve onverschillig over voordeel en schade, zoo opgeruimd vrolijk zijn kon bij een' Kommandeur en een' Stuurman van een schip, waarmede ettelijke duizenden waren verloren gegaan. Lijnslager grimlachte. ‘Als ik,’ zeide hij, ‘een oogenblik verzuim bij één van beiden kon onderstellen, zou ik, zonder hem zwaar te berispen, den zoodanigen in eens zijn afscheid geven. - Het ongeluk, dat mij nu beloopen heeft, is een van die nadeelen, welke ieder koopman bij de zee dagelijks treffen kan, en die hij niet wijten mag aan hun, welke, ter bevordering van zijne belangen, zich blootstellen aan alle de onaangenaamheden en gevaren, die 'er aan de zeevaart verbonden zijn. Ik erken, de schade is vrij groot, maar dezelfde Kommandeur, die nu reeds

{==185==} {>>pagina-aanduiding<<}

zoovele jaren voor ons kantoor gevaren heeft, gelijk ook de Stuurman, heeft ook bijna jaar op jaar groote schatten uit Groenland medegebragt. Nu is 'er niet anders op, dan maar hoe eer zoo beter hem weder in de gelegenheid te stellen, om deze laatste schade, den volgenden zomer, door eene ruime vangst goed te maken. Wij zullen, om de geleden schade, die u nu toevallig bekend is, ons geheel niet behoeven te bekrimpen, het zou dus wel jammer zijn, dat zij, die, op andere tijden, ons groote voordeelen hebben aangebragt, en zich dit jaar geheel verstoken zien van die winsten, welke zij zich met regt hadden voorgesteld, nu ook zelfs geene gegronde hoop zouden koesteren, om, in het volgend voorjaar, de geleden schade te kunnen inhalen.’
Lijnslager riep, volgens zijne belofte, aan den Kommandeur gedaan, de Reeders spoedig bij elkander, en liet voor hun den Kommandeur en Stuurman zich verantwoorden over het verlies van het schip, waartoe zij zeer weinige woorden behoefden, daar, volgens berigten van andere Kommandeurs, die storm, waarin hun dit ongeluk getroffen had, zeer hevig was geweest, en het reeds bekend was, hoe, bij het onverwacht opkomen van denzelven, de ligging van het schip zoodanig was, dat het zonder wonderwerk niet behouden kon blijven, maar, gelijk gebeurd was, tegen den nabijgelegen ijsberg moest verpletterd worden. Slechts twee der reeders, die nog maar kleine aandeelen hadden, werden afgeschrikt, om op nieuw hun fortuin te beproeven: alle de overige traden gereedelijk toe, en wenschten den Kommandeur geluk

{==186==} {>>pagina-aanduiding<<}

met een nieuw schip, waarop Kommandeur en Stuurman met blijde harten naar hunne vrouwen terugkeerden. - Barend, die ook al het uirzigt van te behalen voordeel had zien verdwijnen, en alleen met dezen togt zooveel gewonnen had, dat hij bij zijne terugkomst sprekende overtuigd was geworden van de hartelijke liefde, die hem Krisje toedroeg, begreep, dat hij echter den volgenden winter niet van de liefde zou kunnen leven; en pas veertien dagen aan wal geweest zijnde, had hij gelegenheid gevonden, om nog voor den winter een reisje naar de Middellandsche zee te doen. Hij kwam dit Lijnslager en ook zijn Krisje heel onverwacht bekend maken, en schoon de laatste wel een weinig te onvreden zag, daar zij zich ten minste eenig langer verblijf had voorgesteld, prees hem Lijnslager zeer over zijnen ijver, en bekrachtigde nogmaals de toezegging, die hij hem gedaan had, om hem in het volgend voorjaar te plaatsen op het schip, dat geheel nieuw werd uitgehaald.
Lijnslager spoorde nu den Timmerman, die het nieuwe schip onder handen had, ten sterkste, aan, om nog voor den winter het schip te 'water te krijgen, ten einde, zoo het weder wat gunstig bleef, vroeg in het voorjaar gereed te zijn. De manschap daar aan werkende werd verdubbeld, en eer de maand October ten einde was, werd Lijnslager reeds genoodigd, om het afloopen van het schip bij te wonen. Schoon zijne Maria zich weder hoog zwanger bevond, wist hij haar echter te bewegen, om, daar de afstand van de werf en hun huis klein was, aan de uitnoodiging te voldoen. Zij was zeer dik-
{==187==} {>>pagina-aanduiding<<}
wijls in de gelegenheid geweest, om dit van nabij te kunnen zien, maar toevallig was dit altijd misgeloopen, en uitgesteld geraakt, juist omdat de gelegenheid zich bijna dagelijks aanbood. Van haar dochtertje Grietje en de twee oudste zoontjes vergezeld ging zij met haren Maurits naar de werf, waar reeds alles krioelde, en gereed stond, om als de Boekhouder en Reeders tegenwoordig waren met het werk een' aanvang te maken. Van den achter- en voorsteven van het schip, dat zich nu in zijn' verbazenden omvang voor ieders oog vertoonde, waaide de vaderlandsche vlag, en het groot gevaarte stond reeds genoegzaam los. Men wachtte slechts het teeken van den Baas der werf, om met het kloven van het stapelblok een' begin te maken. Ondertusschen was het schip reeds bemand geraakt met een aantal jonge knapen, die 'er zich een feest van maakten, om met dit schip te water te gaan. De twee zoontjes van Lijnslager aan de hand van hunn' vader staande, vooral de oudste, sommige jongens ziende, die hem niet veel grooter toeschenen, dan hij zelf, wenschte, om mede in dat groot schip te mogen zijn, en, op het verzoek van Maria, was het alleen, dat Lijnslager hem voor ditmaal nog weigerde, om, van hem vergezeld, met het schip mede af te loopen. - Nu werd het stapelblok weggekloofd, en het in evenwigt staande schip was geheel vrij en los - en op glad gesmeerde planken neêrgezonken, die voor hetzelve tot eene loopbaan verstrekten. De wiggen werden nu onder een luid gejuich van de werkgasten, met forsche rammen, aangeslagen. Reeds begon zich eenige beweging in het verbazend lig-
{==188==} {>>pagina-aanduiding<<}
chaam te vertoonen, maar nog scheen het te twijfelen, om de werf, waarop het gebouwd werd, te verlaten. Met vernieuwde kracht en vernieuwd gegeschreeuw werd het rammen hervat. Vreesselijk begon nu het gevaarte te kraken, en zachtelijk, terwijl men nog de rammen bewoog, voortteglijden. Binnen weinige oogenblikken nam de snelheid toe, en onder een luid gejuich dompelde het schip zijn' steven diep in het water, en verliet, terwijl de rook, door de sterke schuring veroorzaakt, achter na vloog, al duikende, de werf, tot dat, de geheele kiel te water zijnde, het schip nog voortsnellende zich ophief, en, ter eere van menschelijk vernuft en kunstvermogen, zich als een drijvend zeekasteel vertoonde, terwijl het water als van schrik teruggestoven, met verbazende golven terugkeerde, en aan het nieuw gevaarte de plaats, die hetzelve op zijne oppervlakte beslaat, scheen te willen betwisten. - Tot driewerf werd het hoezee herhaald, en het schip aan de overzijde der werf tegen balken gestuit, had zijn' eersten watertogt volbragt. - Lijnslager wenschte nu de Reeders geluk met het afloopen van hun schip en den Timmermans baas met het ongemeen welgelukken daarvan. - Margaretha, het dochtertje van Lijnslager, stond bleek van ontzetting aan de zijde van hare moeder, en de twee jongens hadden fel de handen van den vader genepen, toen het schip te water ging. Maria was ten uiterste wel te vreden, dat zij deze trotsche vertooning had bijgewoond, en betuigde aan Maurits, dat zij wezenlijk getroffen was geweest van aandoening op het gezigt van eene zoo stoute onderneming, die zeker zij alleen met koelheid

{==189==} {>>pagina-aanduiding<<}

kunnen beschouwen, die van hunne jeugd af, of herhaalde malen, reeds ooggetuigen van dezelve geweest zijn, en dus gewoon geraakt aan een zoo verbazend en stout schouwspel der kunst.
Nu volgde een eenvoudige maar gulle vaderlandsche maaltijd aan het huis van den Scheepstimmerman, waarop de Reeders met hunne vrouwen tegenwoordig waren. - Vrolijkheid en gulhartigheid zaten aan dezelve voor, en aller harten waren vol van hoop op het toekomstig geluk van het nieuwe schip, dat nu in kalmte zich spiegelde in het nieuw element, waarin het zich voortaan zou bewegen. Nu ook moest de naam aan het schip gegeven worden. Men liet dit aan Maria over, en nadat deze zich een oogenblik bedacht had, doopte zij het met den naam van Hoop op Beter. Bij deze gelukkigen, schoon eenvoudigen, inval ging een algemeen gejuich op. - En elk der aanzittenden vond den naam zoo eenvoudig, dat hij meende denzelven ook te zullen gevonden hebben. Zoo ooit natuurlijk, was het nu, dat zich onder de vaderlandsche dronken bij een bokaaltje, waarop een afloopend scheepje verbeeld was, het wel afloopen van het scheepje gedronken werd, waarvoor Maria zeer heuschelijk bedankte, toen haar man haar een' kus bij dezen dronk gaf, 'er in stilte bijvoegende: ‘Ik zal God danken als het zoo vlot mag gaan, als het schip, dat heden afliep.’
De dag liep in gulle vrolijkheid ten einde, en weinig dacht Maria, dat zij nog voor middernacht aan den zoo hartelijk door haar' man uitgeboezemden wensch voldaan zou hebben gezien. Echter nog voor dien tjjd was zij reeds weder moeder van een

{==190==} {>>pagina-aanduiding<<}

gezond kind - en hetgeen haar moederlijk harte bijzonder streelde, daar zij nu reeds drie zonen na elkander gekregen had, het was een meisje, dat, op de begeerte van haren man, den naam van Maria ontving, daar hij 'er bijzonder op gesteld was, dat de naam van zijne lieve huisvrouw aan een der kinderen geschonken werd. Gezegend was weder het kraambedde van Maria, en binnen weinige dagen keerde zij tot hare bezigheden en het bestuur van haar aangroeijend huisgezin terug. Ja, het scheen dat, naarmate zij tot meerder werkzaamheid geroepen, en de last des huwelijks zwaarder werd, de Hemel haar meerder krachten schonk, of dat dezelve door het aanhoudend aanwenden toenamen. De liefelijke en heldere glans der gezondheid blonk van haar gelaat, en hetgeen Dorothea haar van tijd tot tijd bezoekende eens lagchende tot hem zeide, was eene waarheid: ‘Waarlijk, Maurits! 't is gelukkig, dat gij op uwe vrouw als meisje verliefd geraakt zijt, want anders zoudt gij het zeker geworden zijn, als gij haar als vrouw hadt leeren kennen.’ Voorbeeldeloos was ook de zorge, die zij voor hare kinderen droeg, en ondersteund door haren echtgenoot, wist zij den juisten middelweg te houden tusschen verwijderende strafheid, en nog verderfelijker slapheid. Alles was in het huishouden van Maurits orde zonder gemaaktheid, en blijdschap zonder woestheid.
Lijnslager was een groot voorstander van werkzaamheid, en zijne eerste zorg was, zoodra de ligchaams- en geestvermogens van zijne kinderen begonnen te ontkiemen, dat zij naar ligchaam en ziel, of

{==191==} {>>pagina-aanduiding<<}

naar beide te gelijk bezig waren. Zelfs hield Maurits de uitspanningen slechts voor afwisselende bezigheden, en nam daarom dikwerf, vooral in het aankomen van den Zomer, eene uitvlugt, het zij naar het Gooiland, of ook naar de ommestreken van Haarlem. Derwaarts verkoos hij althans nu te gaan met zijn huisgezin bij het naderen van de Lente, daar het nu niet langer noodig was, om met rijtuig den wijden omkring van den Dijk langs het IJ te nemen, of zich aan de onzekere, en dikwerf lastige reis over het IJ te scheep te wagen, daar nu de tusschen de steden Amsterdam en Haarlem gegraven waart hun waarborgde, om binnen de drie uren, op de gemakkelijkste wijze van de eene tot de andere stad te varen, zonder de minste vermoeijenis. Reeds vroeg in het voorjaar ging Lijnslager met zijne vrouw en vijf kinderen, Krisje ook mede nemende, zich in dit aangenaam oord van Holland verlustigen. Bovenal schiep hij vermaak met zijne kleinen te laten ronddraven in het bosch, nabij die stad gelegen, dat nu weder volkomen de ramp des oorlogs ontgroeid was. - Hij zette zich daar met hun in de schaduw der eiken in het gras ter neder, en was geheel vreugde en vergenoegen, als hem zijne kinderen met gras en gebloemte bestrooiden. Hij moedigde Grietje en Jakob aan, om voor het jongste kind kroontjes van het gebloemte te breijen, dat Maria, in de schaduw van jeugdige beuken gezeten, uit hare moederlijke borst laafde. - Allen waren zij tusschen beide verrukt door de liefelijke toonen van de schelzingende nachtegalen, schoon het eentoonig geroep van den koekkoek ook de aandacht der kinderen

{==192==} {>>pagina-aanduiding<<}

trok, en Krisje betuigde, dat haar het gekir der wilde tortels meest behaagde. Nadat zij een' geruimen tijd in den Hout hadden doorgebragt, liet hij een rijtuig komen, en daarmede in de nabuurschap van Haarlem zich met de zijnen rondvoeren, bezoekende niet alleen het aangenaam gelegen Overveen, maar rondrijdende, ook de streken van Aalbrechtsberg, zoo bloemrijk, dat men dien hertogelijken titel vergeten en met den natuurlijken naam van Bloemendaal verwisseld had. Ook rustte Lijnslager niet, voor dat zij den Kruidberg niet alleen gezien maar ook beklommen hadden. Aan zijnen oudsten zoon wees hij de ruïnen van het slot van Velsen - en de uitgebreide muren en torens van het kasteel, waarop de Brederodes zich weleer onthouden hadden, toen misschien een arm van den Rijn zich tot daar uitstrekte. Den weg naar Haarlem vervolgende, hielden zij even stil bij het vervallen Huis ter Kleef, en terwijl zij daar vertoefden en dien steenklomp bereikten, zagen zij een stok oud man, die op een krukje leunde. ‘Goede vriend,’ zeide Lijnslager tegen hem, ‘gij telt al wat jaren.’
De Oude Man. Ja, mijn Heer! ik ben reeds mijn drie en-tachtigste jaar... voorbij....
Lijnslager. En kunt gij dan nog zoo ver komen, want ik denk, dat gij in Haarlem woont?
De Oude Man. Ja, mijn Heer! ... ik houd de spieren nog zoo glad als ik kan.... Evenwel verder dan hier, kom ik niet, maar ik mag dat nog zoo graag eens doen.... Ik herinner mij dan nog zooveel oude dingen, want ik ben van ouder tot ouder een Haarlemmer. Het staat mij nog zoo klaar voor als de dag van gisteren, dat de zoon van Ducdalf

{==193==} {>>pagina-aanduiding<<}

op dit Huis ter Kleef, dat 'er nu zoo ellendig uitziet, zijn hoofdkwartier had. Toen was het een bange tijd binnen de stad... o ik ben zoo dikwijls met den Gouverneur Ripperda uitgetrokken, en het was 'er bij af, toen de stad eindelijk overging, of ik had het ook met den kraag moeten boeten. Ik heb Kenau Hasselaar zoo goed gekend, als mijne eigen moeder ... ja, mij dunkt ik zie haar nog met driehonderd gewapende vrouwen, met de mannen gelijk op, een' uitval wagen.... Toen zat 'er nog hart in de menschen, en wat praten zij nu van den oorlog, omdat men zoo wat aan de grenzen ligt te schermutselen... neen! als men den vijand vlak voor de poorten heeft, en 'er alle dagen honderde van kogels in de stad vliegen, dan noem ik het eerst regt oorlog... maar ook velen hebben het niet kunnen navertellen, zoo als nu mijn geval is.
Nog meer zou de oude man gesproken hebben en van den ouden tijd opgehaald, zoo hem Maurits niet had te kennen gegeven, dat zij voornemens waren, om nog dezen dag weder te Amsterdam te zijn, en zij zich dus moesten haasten, om de laatste schuit te krijgen, die op Amsterdam voer. Ondertusschen prentte Lijnslager zijn Grietje en twee oudste zoontjes diep in, toen zij den ouden man verlaten hadden, dat zij wel onthouden moesten, dat zij nog iemand gesproken hadden, die het zwaar beleg van Haarlem had bijgewoond. Onder het rijden naar die stad verhaalde hij hun korrelijk, wat, in dat beleg van zeven maanden lang, die dappere burgerij voor de goede zaak der vrijheid bedreven en geleden had. Zoo trouwens was Maurits altijd gewoon, om aan

{==194==} {>>pagina-aanduiding<<}

zijne kinderen, bij voegzame gelegenheden, en wanneer zij groote zinnelijke voorwerpen als gebouwen of geheele steden voor oogen hadden, hun de lotgevallen van derzelver bewoners of burgers in te prenten, omdat hij zich voorstelde daardoor levendiger, dan op eenige andere wijze, den kinderlijken gemoederen de beginsels in te drukken, die de harten vasthechten aan die voorwerpen, welke als sprekende gedenkteekens mogen aangemerkt worden van burgertrouw en vaderlandsliefde. Lijnslager hield het daarvoor, dat, schoon hij veel op had met het geheele menschdom, en bij het pligt achtte, om alle menschen als zijne broeders en zusters te beminnen, men zeer zeldzaam in staat is, om van dezen algemeenen en wijd strekkenden pligt zich te kwijten, daar men dagelijks gelegenheid vindt, (schoon de meeste menschen, zoo als zij over het algemeen gesteld zijn, daartoe werks genoeg hebben,) om jegens die menschen, welke met ons als het waren één burgerlijk huisgezin uitmaken, de pligten van broederlijke liefde en trouw te betrachten.
Te huis gekomen ontving Lijnslager van een' zijner kantoorbedienden berigt, dat een zeer aanzienlijk Heer, staande zijn afwezen, hem een bezoek had willen geven, doch welke pogingen hij had aangewend, zorgvuldig zijnen naam verborgen had gehouden, maar beloofd, dat hij den volgenden dag weder komen zou: hij sprak Nederduitsch maar met een' Vlaamschen tongval. Zeer werd de nieuwsgierigheid van Lijnslager hierdoor opgewekt, maar vruchteloos poogde hij den man uit te vinden, daar hij aan de gegeven beschrijving niet ontdekken kon,

{==195==} {>>pagina-aanduiding<<}

dat het zijn vriend van Dijk was, gelijk hij zich eerst verbeeldde, schoon hij in zeer langen tijd taal noch teeken van hem omvangen had. Den volgenden dag zag hij zich toch door eenen schilder verrast; maar het was de beroemde Rubbens, die den titel voerende van Geheimen Raad van den Koning van Spanje, brieven van vrij geleide gekregen had van de Staten dezer Landen, om van wege dien Koning met hun over een Bestand te handelen. Daar hij echter best geraden gevonden had, om het misnoegen van andere gemagtigden tot dat werk niet op te wekken, en daardoor de groote zaak des vredes te vertragen, had hij besloten, om hun hetzelve aanbevolen te laten, maar nam echter deze gelegenheid waar, om het Gemeenebest der Nederlanden, en daarin zijne zoo veelvuldige kunstbroeders te bezoeken. Te Amsterdam gekomen kon hij niet afzijn, van ook Lijnslager op te sporen, met welken hij te Genua kennis gemaakt had. Niet weinig achtte zich Lijnslager met het bezoek van een' zoo aanzienlijk man vereerd. - Met die vriendelijke gulhartigheid, welke het Hollandsch karakter eigen is omtrent vreemdelingen, bevlijtigde zich nu Lijnslager, om Rubbens alle de genoegens aan te doen, welke in zijn bereik vielen. Bovenal maakte hij 'er zijn werk van, om hem aan te wijzen, hoedanig, onaangezien den oorlog, de bloei der nog jeugdige Koopstad was. Rubbens zag ten huize van Lijnslager, de woeling en het gekrioel, dat op de straten plaats had, en tevens de ontelbare menigte van Koopvaardijschepen, die door het bosschaadje hunner masten het gezigt op het IJ belemmerden, alles het uitwerksel van den van

{==196==} {>>pagina-aanduiding<<}

dag tot dag toenemenden koophandel. Een diepe zucht rees, zijns ondanks, op uit zijne borst, en doordrongen van liefde voor zijne geboortestad Antwerpen, zeide hij tegen Lijnslager: ‘Gij ziet het, mijn Heer! ik ben aangedaan op dit gezigt, en, schoon ik u en uwen stadgenooten den bloei van uwe stad niet misgun, wil ik u niet ontkennen, dat ik met zekere droefheid in de opkomst van Amsterdam den val van mijn geliefd Antwerpen beschouw. - Breidt zich de koophandel van deze stad, onaangezien de belemmeringen, welke de oorlog toch eenigermate den handel toe moet brengen, zoodanig uit, hoe zal dan, als de vrede de handen geheel ruim geeft, Amsterdam den koophandel der geheele wereld naar zich trekken.’ -
Lijnslager. Die aandoening, mijn Heer! doet uw hart eer aan; en welke ook de oorzaken zijn, die eene stad, ons door geboorte en opvoeding dierbaar, vervallen doen, natuurlijk moet deszelfs verval elk weldenkend burger, die liefde voor zijn vaderland en medeburgers gevoelt, treffen: en zekerlijk te dieper, hoe minder waarschijnlijkheid zich opdoet, dat zij, naar het menschelijk uitzigt, weder in staat zal zijn, omdat verval hersteld te zien. Zeker is het, dat den Hollander een geest van koophandel eigen is, en dat de ligging van ons land dien geest aanprikkelt, maar de kracht, waarmede hij zich de laatste jaren ontwikkeld heeft, is toch een bijzonder en elk in het oogloopend verschijnsel en dat niet anders op te lossen is, dan door den schok, dien alle de gemoederen in dit land ontvangen hebben bij gelegenheid, dat de verkeerde staatkunde van het Spaansche Hof, in plaats

{==197==} {>>pagina-aanduiding<<}

van de Nederlanders minzaam aan de hand te gaan, de schattingen verzwaarde, en het geweten zocht onder het juk te brengen. Het heeft ons handje vol volks, zooals wij nog uitmaken in vergelijking van het magtig Spanje, oneindig veel gekost, om zich staande te houden en aan hetzelve het hoofd te bieden; maar die verbazende poging heeft alle krachten ontwikkeld, en zoodanig het geheele ligchaam des volks in werking gebragt, dat het niet alleen door het voeren der wapenen, maar ook door het drijven en uitbreiden van den koophandel aan de Spaansche Monarchij een' geweldigen knak heeft toegebragt. In 't kort, mijn Heer! 't Is de koophandel, die aan de burgerlijke vrijheid haren voorspoed en bloei te danken heeft. Die moed, die zucht voor onafhankelijkheid, dat gevoel van eigen waarde, zonder welke een koopman geen koopman zijn kan, gaat verloren, waar eigendunkelijk gezag door vrees en afhankelijkheid de menschen tot zekeren trap van laaghartigheid vernedert, en den geest van den koophan del uitdooft.
Rubbens nam, na nogmaals zijn bezoek herhaald te hebben, afscheid van Lijnslager, hem toezeggende, om bij de eerste gelegenheid aan den schilder van Dijk te zullen schrijven, welke hij gehoord had, dat in Londen reeds eene Ridderorde ontvangen had, en, hem zijne nalatigheid herinnerende, met ernst te onderhouden over de schandelijke losheid, van zoo weinig aan zijne oude vrienden te gedenken.
Omtrent dezen tijd trof Maurits een slag, die hem na aan het hart ging. Schoon de omstandigheden van de Haan niet hadden toegelaten, dat hunne

{==198==} {>>pagina-aanduiding<<}

verkeering veelvuldig was, en deze meest altijd zich op zee bevond, den korten tijd, dien hij aan wal doorbragt, bezocht hij hem dan dagelijks, en Lijnslager bleef die hoogachting voor hem koesteren, welke een braaf en dapper verdediger van zijn vaderland verdient. De Haan gaf herhaalde proeven van heldendeugd en kunde in het stuk der zeevaardij; en daar hij nooit zijne vijanden telde, doch, waar maar wat te vechten viel, 'er kloekmoedig op indrong, verwierf hij den naam van het Haantje. Voornamelijk muntte hij uit, toen hij tot den rang van kapitein opgestegen op de Duinkerksche roofschepen, die 'sLands koopvaardij op eene geweldige wijze ontrustten, jagt maakte. Het was in een gevecht tusschen hem en twee Duinkerksche roovers, dat hij, hoe ongelijk in magt, het een van dezelve in den grond boorde - en het ander op de vlugt dreef - maar en dit was het onheil, dat de ziel van Lijnslager zoozeer bedroefde, maar in dit gevecht ook ontving hij eene doodelijke wonde, en, schoon zijn schip zeeghaftig in eene der havens van het Gemeenebest inliep, de dood van den dapperen Kapitein bewolkte de vreugde van deze zegepraal. Met een bloedend hart berigtte Maurits zijne Maria den val van zijnen vriend: ‘Eindelijk, mijne lieve! is dat gebeurd, hetwelk wij zoolang gevreesd hadden, eindelijk is de Haan het slagtoffer geworden van zijne onversaagde dapperheid.’
Maria. Waarlijk; Maurits! gij jaagt mij een' schrik aan, schoon ik wel met u verwacht had, dat het een of ander tijd zijn lot zou zijn, zoo als dat van zoovele Zeekapiteins; nu het echter gebeurd is,

{==199==} {>>pagina-aanduiding<<}

grieft het mij dieper, dan ik verwacht had. - Hij had wel een zekere ruwheid en woestheid, en daarbij eene losheid veeltijds aan lieden van zijn beroep eigen, maar het hart zat hem op de regte plaats.
Maurits. Ja, als 'er gevaar of nood was, vergat hij geheel zichzelven. Om te komen, of te redden was de stelling, die hij niet met de lippen, maar met het hart aankleefde. Aan het vaderland en deszelfs dienst had hij zijn leven toegewijd. Te zegepralen of te sterven was zijn doelwit. - Hij kende niets tusschen beide ... en ik geloof, dat als een krijgsman, althans een aanvoerder van krijgsvolk een ander midden zoekt, dat hij dan groot gevaar loopt, van zich onwaardig aan zijnen post te gedragen; maar het valt ondertusschen hard, zeer hard, zulk een' waardig man te moeten missen, en, schoon ik mij verheug, dat mijn vriend een' eerlijken naam met zich in het graf draagt, hij zou even beroemd hebben kunnen zijn, en mogelijk tot nog hooger trap van eer zijn opgeklommen, zoo hij het geluk had gehad van de vijandelijke kogels te ontkomen. - Dan zouden wij de korte poozen, die hij in Amsterdam doorbragt, nog het genot gehad hebben van zijne onvervalschte en ronde vriendschap.
Zelfs de kinderen van Lijnslager, welke hem van tijd tot tijd gezien hadden, en met welke hij op eene zoo aardige wijze wist om te gaan, voornamelijk de oudsten begonnen te schreijen, toen zij hoorden, dat Kapitein de Haan overleden was, - Lijnslager behoorde onder die zijner vrienden, welke zijn lijk, dat op eene prachtige wijze in de Oude Kerk begraven werd, hielp geleiden, wanneer 'er

{==200==} {>>pagina-aanduiding<<}

reeds gesproken werd, dat zijne dapperheid en verdiensten door een gedenkteeken zouden vereerd worden. Het leed ook niet lang, of 'er werd met goedvinden der Regering, ter gedachtenis van hunnen dapperen stadgenoot een zwart marmeren Tafereel door de Beschermers en Bestuurders van de zaken der Noordzee aan een hoekpilaar opgerigt, waarop een Latijnsch Dichtstuk, door Kasper van Baerle vervaardigd, met vergulden letters geplaatst werd. Boven het tafereel staat een Haan in laurieren, en beneden hetzelve wordt het zeegevecht voorgesteld, waarin de Kapitein vechtende voor het vaderland is omgekomen.
Zooras het gedenkstuk in orde geplaatst was; nam Maurits zijnen oudsten zoon Jakob met zich naar de kerk, daar maakte hij hem opmerkzaam op het eereteeken van zijnen vriend, en liet hem het volgend grafschrift van Laurens Reaal, onder hetzelve geplaatst, lezen:

‘Hier rust de Held, die van zijns vijands schepen 
In zevenmaal kwam zeven vlaggen sleepen: 
En gaf in 't laatst op twee zoo dapper vonk, 
Dat de eene vloot, en d'ander bij hem zonk.’ 


Dit grafschrift herlas de jonge Jakob nog tweemalen, en te huis gekomen zeide hij het op voor zijne moeder; terwijl zijn vader hem aanbeval, om het diep in zijn geheugen te prenten, als van den eersten Zeeheld, dien hij in persoon gekend had.



{==201==} {>>pagina-aanduiding<<}

Tiende hoofdstuk.

Nogmaals verheugde Maria haren man door de geboorte van eenen zoon. Met hartelijke dankbaarheid merkten Lijnslager en zijne huisvrouw iedere telg, die hun huisgezin vermeerderde, aan als een' vernieuwden zegen des Hemels. Verre waren zij 'er af, om, zoo als het geval is van eenige onverstandigen en loszinnigen, opdat wij hen met geen erger naam bestempelen, die, onder het masker des huwelijks aan hen zinnelijk genot gaarne bot vieren, maar zich niet schamen, om hun leedwezen te betuigen, wanneer hun huisgezin tot een matig getal aangroeit, het zij, omdat dit hen dwingt, om eenige nopdelooze uitgaven aftesnijden, het zij hen het onschuldig gewoel en de beslommering aan een uitgebreid huishouden verbonden, belemmeren in het nemen van geliefkoosde vermaken en uitspanningen. Neen! schoon Maurits en Maria verre waren, van zich af te zonderen van de verkeering met hunne medeburgers, of schuw waren voor eenen gezelligen omgang, in het midden van hun huisgezin was het middelpunt van hun genoegen, en ieder kind beschouwde zij als een' nieuwen straal, die de zon van hun huisselijk geluk met grooter glans deed schitteren. Hier kwam bij, dat door de vlijt van Lijnslager en de gelukkige uitbreiding van den Hollandschen koophandel, niettegenstaande het huisgezin gestadig aanwies, hij jaar aan jaar zijne bezittingen aanmerkelijk zag vergroo-
{==202==} {>>pagina-aanduiding<<}
ten; en dus in zijnen geest geene bekommering oprees, hoe het aangroeijend huisgezin niet alleen van het noodige maar zelfs van het verkwikkelijke te voorzien. De vierde zoon, het zesde kind, dat Maria ter wereld bragt, en zij den naam van Maurits schonk, was hem zoo welkom, als het eerste kind, dat hij als vader begroette. Hij gevoelde wel niet die verrukking, welke de nieuwheid van eene aandoening in het menschelijk hart verwekt, maar eene Godsdienstige dankbare blijdschap overmeesterde hem elke maal, wanneer hij een kind, de vrucht der teedere liefde, die zijn hart aan dat van zijne lieve Maria verbond, aan zijn vaderlijk harte drukken mogt.
Hoe juichte zijn hart van vreugde, toen zijne Maria, uit het kraambedde weder spoedig hersteld, met den blos der gezondheid op het gelaat, en een hart vol dankbaarheid, uit het heiligdom Gods terugkeerde, waar zij de offerande van eene erkentelijke ziel den Almagtigen, op het geleide van den Leeraar, had toegebragt, voor den gunstigen bijstand haar verleend, in het ter wereld brengen van een wezen, niet alleen geschapen voor dit kort verblijf op aarde, maar om eens een deelgenoot van eeuwige zaligheden te worden.
Alleen werd het genoegen van Maurits somtijds beneveld door bekommerende gedachten over de zich verspreidende pestaardige ziekte, die zich van tijd tot tijd in Amsterdam meer en meer geopenbaard had, maar nu met eene ongewone hevigheid, en wel in de nabuurschap zijner woning woedde. Hij sloeg dikwerf met een oog vol aandoening en een hart

{==203==} {>>pagina-aanduiding<<}

vol bekommering zijn uitgebreid huisgezin gade, bedenkende, hoe ook hetzelve als zoovele andere blootstond, om door de kwaadaardige besmetting aangegrepen uit de armen der welvaart in het duister graf te worden neêrgestort. Nog meer dan hij, was het hart van Maria bezwaard over het gevaar, dat hen van alle zijden omringde, toen die afgrijsselijke ziekte de huizen der beide geburen ingeslopen, in het eene huis den huisvader en in het ander man en vrouw als hare slagtoffers vallen deed. Maurits, zijn' eigen angst verkroppende, bemoedigde zooveel mogelijk zijne huisvrouw; haar onder het oog brengende, hoe, met het gebruik van de noodige voorzorgen, een kalm en gerust hart een der beste behoedmiddelen tegen de besmetting was: hoe het nu de tijd was, om met Christelijke kloekmoedigheid te vertrouwen op de bijzondere bescherming der Voorzienigheid;... hoe het nu de tijd was, om, uit den Godsdienst troost te scheppen op een beter leven, daar nu de broosheid en onzekerheid van het tegenwoordige met eene zoo luide stemme verkondigd werden. - ‘Want,’ zoo eindigde hij een gesprek, dat zij over dit onderwerp gevoerd hadden, ‘want, mijn lieve Maria! schoon ik vertrouwe, dat de goedertierene, God ons en onze lieve kinderen onder zijne hoede en bescherming neemt, wij moeten niet zoo stout of dweepachtig zijn, van ons te verbeelden, dat 'er ten onzen bijzonderen behoeve eene afwijking van den loop der dingen zal plaats hebben. Wij zijn even eens als alle andere aan de ziekte blootgesteld, en wat regt zouden wij hebben, om te verwachten, dat 'er juist om onzen wil eene

{==204==} {>>pagina-aanduiding<<}

wonderbare bescherming zou plaats hebben. - Neen! Maria! maar, schoon dit geen plaats heeft, en wij deelen kunnen in het lot, dat onze medeburgers treft, de weldadige God heeft in onze harten eene hoop opgewekt, die alleen de Godsdienst schenken kan, en aan allen schenkt, die dezelve met een ernstig hart begeeren; de hoop, om als deze proefstaat eindigt, in eenen anderen overtegaan, waar geene bekommernissen van deze aarde zullen gevonden worden. Welaan! mijne lieve! laten wij dan met kloeken moed en een gerust, vertrouwen op Gods wil, ons niet te zeer beangstigen over het mogelijk onheil.’
Niet lang duurde het, of de vreesselijke plage, die tot nog de woning van Lijnslager scheen gemijd te hebben, trad ook dezelve binnen, juist daags voor dat hij besloten had, om met zijne vrouw en kinderen op het voorheen betrokken Buitenverblijf in den Beemster eene wijkplaats te nemen. Plotseling werd zijn oudste zoon door die verschrikkelijke ziekte aangegrepen, en met zulk eene woedende hevigheid, dat binnen weinige uren zich reeds kenteekens opdeden, dat de besmetting door alle zijne vochten gedrongen was, en hij buiten twijfel een slagtoffer derzelve zijn zou. Hoe was de ziel getroffen van Lijnslager, hoe was het hart verbrijzeld van Maria, daar zij den knaap, dien zij nog den vorigen dag met den blos der gezondheid op het gelaat, als den wellust van hun hart beschouwden, herschapen zagen in een voorwerp van medelijden, schrik en afschuw. Een akelige benaauwde dampkring, opgevuld met smetstoffe, omringde den reeds, zieltogenden

{==205==} {>>pagina-aanduiding<<}

jongen lijder, het doodbleek, hier en daar door blaauwe en roode vlakken afgewisseld, bedekte het gelaat, en de oogen, die hij nu en dan pijnlijk opende, vertoonden een gloeijend rood, waardoor naauwelijks de kwijnende oogappels zigtbaar waren. - Maria, de diepbedroefde Maria, door haren Maurits ondersteund, week echter niet van het doodelijk krankbed, den lijder lavende, en alle die verzachtingen toebrengende met eene onverschrokkenheid waartoe alleen de kinderliefde in staat is, Lijnslager zorgde, ondertusschen, om zijne overige kinderen zooveel mogelijk afgezonderd te houden van het vertrek, waarin de besmetting bijna tastbaar rondwaarde. Met een hart, krimpende van droefheid, en oogen, waarin de tranen van het medelijden tintelden, zag hij, hoe het sterk gestel van zijn' zoon nog eenigen wederstand bood aan den pijl des doods, die hem reeds in het hart gedrukt was. Met eene hevig geschokte ziel bad hij tot God. - ‘o Zoo het nog mogelijk is, o God, bij wien alle dingen mogelijk zijn, bij wien uitkomsten zijn tegen den dood, red dan nog dit dierbaar kind ... maar niet onze, doch uwe wille geschiede.’ - En hierop de oogen op het kind nederslaande, zag hij, hoe de laatste schok het voorwerp zijner liefde wegrukte. - Jammerende van droefheid en wanhopig de handen wringende liep nu Maria de kamer op en neder ... ‘Jakob is dood - Jakob is dood’ - gilde zij - o waarom ... waarom ... heeft mij God niet gelijk met mijn' lieven Jakob weggenomen! ...’ Maurits wendde alles aan, zooveel het zijne eigen droejfheid toeliet, om haren geest tot bedaren te

{==206==} {>>pagina-aanduiding<<}

brengen - haar vooral onder het oog brengende, hoe hij God bad, dat Hij haar in het leven bewaren zou voor hem en de vijf overige kinderen. Met veel moeite bewoog hij haar, om, daar nu hare oppassing niet meer baten kon aan den afgestorvenen lieveling hunner ziele, het besmette vertrek te verlaten, en de behoedmiddelen tegen de ziekte met alle vlijt aan te wenden. Behalve Krisje was ook een zijner kantoorbedienden hem getrouw bij gebleven - en deze laatste was hem bijzonder van dienst, om de spoedige en stille begrafenis te doen bezorgen van het afzigtig lijk, naar die beschikkingen, welke de Wethouders van Amsterdam bij het woeden der plage, op de begrafenis van aan de pest gestorvenen gemaakt hadden. - Stom van droefheid zat Maria neder, toen het lijk uit het huis werd weggevoerd - en Lijnslager, hoe overstelpt van droefheid, zeide, op den toon van den waarlijk Godsdienstigen man: ‘o Maria! 't kost veel aan vleesch en bloed ... maar nu is het tijd; dat God van ons eischt te zeggen: De Heere heeft gegeven, de Heere heeft genomen, de naam des Heeren zij geloofd!’ -
Lijnslager, altijd hopende en van eene kloekmoedige inborst, vleide zich nu, dat de gruwelijke ziekte zich met dit eene slagtoffer uit zijn geslacht, en wel met zijnen oudsten zoon vergenoegen zou - maar naauwelijks twee dagen was dat dierbaar kind begraven, of zijne tweede dochter en de zuigeling aan de borst van Maria werden eensklaps door dezelfde ziekte overvallen. Nu vernieuwde en verdubbelde zich het ijsselijk tooneel. Maurits nam de

{==207==} {>>pagina-aanduiding<<}

zorg voor het besmette meisje, en Maria dat voor haren zuigeling op zich. Eerst liet het zich aanzien, of de ziekte bij het meisje minder hevig was, maar dezelve ondermijnde op eene bedektere wijze hare ligchaamskrachten. Met siddering wendde Maurits op zijne Maria het oog, die den doodkranken zuigeling met de moedermelk uit hare borst nog poogde te laven, terwijl het eene afgrijsselijke stuip, de voorbode des doods, lachte. Vergeefs deed hij eenmaal de poging, om haar te raden, dat zij niet langer zichzelve bloot zou stellen aan een zoo onmiddelbaar gevaar van besmetting, daar toch niets meer tot redding van haren zuigeling baten zou... ‘Maurits ... Maurits!’ zeide Maria; ‘zou ik den laatsten droppel melk, die misschien de heete tong van mijn stervend wichtje laaft, het, uit lage vrees voor mijn leven kunnen onthouden? ... o Zoo de ljpjes van het stervend kind mij besmet hebben ... en ik hem en zijn broêr in het graf volgen moet ... dan zal mij in mijn laatste oogenblik de zaligste troost zijn, dat onder het betrachten van mijn' pligt als moeder, de besmetting mij overvallen is...’ Kort duurde het maar met het teeder kindje, of het trilde op den schoot der moeder de laatste stuip ... en het was bijna op datzelfde oogenblik, dat zich bij Maria de eerste krnteekens der afgrijsselijke ziekte lieten bespeuren. Naauwelijks had Krisje het doode kind van haar weggenomen, daar zij radeloos en in bittere rouwe nederzat, of eene felle koorts greep haar aan. Maurits wilde zich nog vleijen, dat misschien de hevigheid harer aandoeningen haar deze

{==208==} {>>pagina-aanduiding<<}

koorts had op den hals gehaald, maar de Geneesheer, die weldra een bezoek aan het krankliggend dochtertje kwam afleggen, gaf aan Lijnslager te kennen, dat ook zijne Maria besmet was.
Nu had Maurits alle de krachten van zijnen geest noodig, om niet te bezwijken onder de overmaat der smarte, die hem drukte... Maar de denkbeelden van pligt en Godsdienst hielden hem staande. In plaats van zich over te geven aan eenige wanhoop, liet hij de zorge voor zijn dochtertje over aan het trouwhartige Krisje en gaf zijn oudste dochtertje op een bedaarde wijze te kennen, hoe ook hare moeder ongesteld geworden was, en zijn' kantoorbediende beval hij de zorg voor de drie nog gezonde kinderen, daar hij geheel de oppassing van zijne dierbare Maria op zich nam. - Juist, wijl hij bezig was met nog eenige beschikkingen op zijn kantoor te maken, om, ingevalle hij eensklaps en gelijktijdig zijne vrouw in het graf mogt volgen, geene verwarringen zouden plaats grijpen, kwam de oude Martha, die nu reeds bijna tachtig jaren oud was, aanstrompelen. Door den kantoorbediende ingelaten, zag zij terstond Lijnslager en met al de aandoening der hartelijkste genegenheid, zeide zij: ‘God dank! mijn Heer! gij leeft nog ... daar heb ik gehoord ... dat ook God de Heer uw huis met de plage bezocht heeft... Ik heb het pas twee uren geweten, maar toen kon mij geen ... mensch langer houden ... de andere oude vrouwtjes in de Spiegelhuisjes zeiden wel: “Martha! Martha! waar gaat gij u in begeven ...” ‘maar ik vertrouw op den Heere... Het was wel, of 'er

{==209==} {>>pagina-aanduiding<<}

een gril over mijn hart ging, toen ik hier aan de deur het teeken zag, dat hier de ziekte was, maar als God met ons is, wie zal tegen ons zijn?.. Waar is uwe vrouw - hoe is het met uwe kinderen?’ Lijnslager gaf haar nu den droevigen toestand van zijn huisgezin te kennen, en hoe hevig de besmetting was, die 'er in zijn huis heerschte. Hij dankte haar voor de bezorgde genegenheid, die zij voor hun betoonde, maar raadde haar, om hetzelve hoe eer hoe beter te verlaten. ‘Verlaten?’ hernam Martha ‘en daarom, daarom zou ... ik hier gekomen zijn ... neen! mijn Heer! ik ben ... hier gekomen, om, nu gij zeker van alle uwe vrienden verlaten zijt ... u nog mijnen dienst, hoe gering en klein hij ook wezen mag, aan, te bieden... Ik weet wel, dat de oude Martha niet veel krachten heeft ... maar zij kan ten minste nog wel wat doen... En zou ik bang zijn voor den dood? ... o ik heb al zoovele pesttijden beleefd ... en, ziedaar, het zal met de oude Martha, buiten dat, wel haast gedaan zijn ... o ik hoop maar, dat God de Heer mjj zooveel sterkte, geven zal, dat ik de gezonden of de zieken van eenigen dienst zal kunnen zijn. Ik hoop, dat de goede Maurits, neem niet kwalijk, dat ik u, dien ik honderde malen op mijn arm gedragen heb, nog eens zoo gemeenzaam noem, aan de oude Martha haar verzoek niet zal afslaan...’ Tranen van een aangenaam gevoel over. de belangelooze liefde der getrouwe dienstmaagd rezen in de oogen van Maurits, en hij wederstond haar verzoek niet langer. -

{==210==} {>>pagina-aanduiding<<}

Nu ging hij terug naar zijne Maria, en hij kon niet nalaten, om haar die ontmoeting nog te verhalen, daar hij oordeelde, dat dit bewijs van trouw niet wel anders dan een' aangenamen en zachten troost aan het hart van Maria zou kunnen schenken... Dit deed het waarlijk - en, schoon de ziekte haar nedersloeg, betuigde zij haar verlangen, dat, zoo Martha niet bang was, zij even bij haar komen zou. De oude Martha aarzelde geen oogenblik. Terwijl Lijnslager bij het ziekbed van zijn doodkrank dochtertje stond, en Krisje bijstahd bood, door hetzelve nog eenigê geneesmiddelen toe te dienen, sluisterde zij Martha in: ‘Goede oude vrouw! Ik zal wel aan ... deze ziekte sterven ... ik zal, wel mijne twee ... kinderen in het graf volgen, maar ... zorg toch ... zorg toch voor ... mijn' Maurits ... en voor ... mijne ... andere ... kinderen ... o ik wenschte ... die ... nog zoo ... gaarne ... te zien ... eer ik ga sterven ... zeg ... zeg ... dit ... aan mijn' man.’ Martha liet niet na, om dit aan Lijnslager te berigten, en, schoon hij liever zijne kinderen buiten het zoo besmet vertrek gehouden had, begreep hij echter aan de eene zijde, dat toch het geheele huis zoodanig in de besmetting deelde, en aan de andere, hoe zeer het moederlijke hart zijner dierbare Mariazich bedroeven zou, indien het haar geweigerd werd, om van hare kinderen het jongste afscheid te nemen. - Hij stond dus aan Maria haar verzoek gereedelijk toe, en, hoe diep bedroefd, ging hij zijne drie nog gezonde kinderen halen, en onderrigtte hen, zooveel hunne kundigheden toelieten, van het oogmerk. Het bed van

{==211==} {>>pagina-aanduiding<<}

Maria genaderd zijnde, zeide hij: ‘Lieve Maria! Hier zijn nu uwe kinderen.’
‘o Beur ... beur ... mij dan wat ... op ...’ zeide zij, met het matte hoofd in het kussen half weggezonken. ‘Lieve kinderen! ... komt ... komt nu maar niet ... nader ... bij... Ik zou ... u ... gaarne ... nog vaarwel ... kussen ... maar ... ik wil ... u ... met ... mijn' brandenden ... adem niet besmetten ... ik kon ... toch ... niet sterven, zonder ... u, nog eens gezien te hebben... o Zoo ... God ... u het leven spaart, en uwen ... braven ... vader ... maakt hem dan toch het leven ... zoo aangenaam ... als u mogelijk is ... zijt hem gehoorzaam ... hebt hem lief ... houdt altijd God en ... de deugd voor oogen... Vaartwel ... lieve ... kinderen... God weet ... hoe spoedig ... wij elkander zullen wederzien...’ Snikkende van droefheid en sprakeloos vertrokken nu de drie kinderen van het akelig krankbed harer zoo liefhebbende en zorgvuldige moeder. Lijnslager tot haar terugkeerende vond hare verstandelijke vermogens reeds zoodanig gekrenkt, dat zij hem naauwelijks herkende, in hare ijlhoofdige mijmeringen somtijds wanende reeds begraven te zijn, of den staat der onsterfelijkheid ingetreden. In eene dier mijmeringen, waarin zij Maurits nog scheen te herkennen, zeide zij: ‘Hier ... hier ... Maurits is het geheel anders, dan ... op de wereld... Hier ... zijn wij niet meer - bevreesd ... dat wij gescheiden zullen ... worden... Gij zijt ... immers niet bevreesd, om ... voor den regterstoel van ... Jezus ... te verschijnen... Met de zes kinderen ...

{==212==} {>>pagina-aanduiding<<}

die God ons geschonken heeft ... alle in hunne schuldelooze kindschheid gestorven ... ja ... zie ... zie hoe onze kleine ... Maurits lacht ... heel anders lacht hij, dan toen hij ... aan mijn borst ... stierf ... kom ... kom ... haasten wij ons ... naar den regterstoel van ... Jezus ... zijn vonnis ... zal over ons genade zijn... Kom lieve Maurits... Laten wij tot hem gaan, die de liefde en goedheid zelve is. - Hier Maurits ... hier ... hier ... in de nabijheid van Jezus, die ook de kinderen ... zoo hartelijk beminde ... hier in zijne nabijheid ... verder ... onze lieve panden opgevoed... Daar ... daar ... komen de Engelen in eene wolk, om ons op te voeren ... om met onze kinderen ... o ... gij zijt zelf een Engel ... mijn Maurits ... mijn Maurits...’
Nog dieper troffen Maurits deze teedere en kinderlievende uitboezemingen van het verbijsterd verstand der kranke moeder, daar op dat oogenblik, hare lieve naamgenoot ook den laatsten adem in den arm van Krisje uitblies; maar best kunnen zijne aandoeningen blijken uit den brief, welken hij, dienzelfden dag, kort na het overlijden van zijn dochtertje Maria, op eenen kleinen afstand van het krankbed zijner huisvrouw aan zijnen schoonbroeder van Vliet en deszelfs huisvrouw schreef, welken brief hij, onder de voorzorgen, die door de Regering bepaald waren, omtrent brieven uit besmette huizen, deed afvaardigen.

{==213==} {>>pagina-aanduiding<<}

‘Waarde Broeder en Zuster!

Ik heb al uitgesteld, om aan u te schrijven, daar de omstandigheden van mijn huis, helaas! zoodanig zijn, dat het bijna beter wezen zou, dat 'er geen brief uit hetzelve in uwe handen kwam, schoon ik meen, dat men thans zeer strenge voorzorgen draagt, om te beletten, dat de brieven de besmetting niet kunnen verspreiden. Gij zult al begrepen hebben, uit dit begin, dat mijn huis, mede bezocht is door de vreesselijke pestziekte, die zoovele duizenden wegsleept. Ja, dat is zoo - en ik kan, ik mag het niet langer voor u verbergen, gelijk mijn oogmerk geweest was, tot dat de plaag van mijn huis geweken was, maar nu is mijn ellende te groot om die voor u te bedekken, en God weet, waar het einde zijn zal... Ik heb daarom en door de verdere omstandigheden, in welke ik gedompeld ben, u nog niet berigt, dat mijn huis vreesselijke slagen getroffen hebben, daar eerst mijn oudste zoon, na eene hevige ziekte van naauwelijks twee dagen, door de pest aan het hart van mij en mijne dierbare Maria ontrukt is. Gij hebt zelf kinderen - uw Frederik uw oudste is van dezelfde jaren - ik behoef u dus niet te zeggen, wat het voor het ouderlijke hart is, als men een' zoo dierbaren schat missen moet, en genoegzaam in één oogenblik uit den staat der bloeijendste gezondheid door de afgrijsselijkste ziekte in het graf ziet storten ... maar - o lieve broeder en zuster! - hoe werd die slag verzwaard, als gij bedenkt, dat, toen ik hoopte, dat het bij dit eene

{==214==} {>>pagina-aanduiding<<}

slagtoffer zou blijven, eensklaps twee dagen daarna onze kleine Maurits en Maria door dezelfde ziekte overvallen werden. - Spoedig, zeer spoedig overmeesterde de ziekte dien aan ons hart zoo dierbaren zuigeling en hij stierf op den schoot van mijne Maria. Nu is mijne lieve dochter Maria, na eenigen tijd lang aan de ziekte wederstand geboden te hebben, ook ontslapen. - Dus de helft onzer kinderen, binnen den tijd van eene week. - Beseft beseft, hoe onze harten gesteld zijn - en bovenal thans het mijne, daar mijne lieve vrouw, mede door die ziekte hevig aangegrepen, niets weet van den dood van hare dochter ... ja lieve vrienden, mijne Maria, mijne dierbare Maria ligt doodelijk krank, en, bij het laatst bezoek van den Doctor, haalde deze de schouders op ... en schoon hij nog geene doodelijke kenteekens bespeurde, ontdekte hij 'er ook geene, die hem hoop deden scheppen, of zich misschien de ziekte ten beste keeren zou, en welke hij bij de enkele herstellenden waarneemt... Afgrijsselijk ziet gij, is mijn toestand. Schoon ik over de trouwe oppassing van ons Krisje en Adolf mijn' kantoorbediende uitermate te vreden ben, en zij, benevens Martha, de oude dienstmaagd van mijne ouders, alles doen, wat strekken kan, om mij bij te staan, en te vertroosten, ik ben van alle andere toespraak verstoken. De Letter voor mijne deur geplaatst, dat op last der Regering voor alle besmette huizen geschiedt, is genoegzaam, om elk, behalve den Doctor, mijn huis te doen schuwen. Ik moet dus allen troost in mij zelven zoeken, want mijne

{==215==} {>>pagina-aanduiding<<}

nog gezonde kinderen, bij welke ik ook zoo weinig kom als mogelijk is, om hun de besmetting niet mede te deelen, waaraan ik den geheelen dag ben blootgesteld, hebben, zoover zij 'er vatbaar voor zijn, meer mijne vertroosting noodig, dan dat ik die van hun ontvangen kan. Tot op het oogenblik, dat mijne Maria door de ziekte overvallen werd, bleef ik, hoe zeer de ziekte en dood van mijne kinderen mij nedersloeg, bedaard, en, zoo ik het van mij zelven zeggen mag, vrij kloekmoedig; maar, schoon ik met Gods hulp nog niet bezweken ben, beken ik gaarne, dat mij de proef nu zwaar, zeer zwaar valt... En zoo ik, mijne Maria... (o Ik kan het naauwelijks schrijven - zoo ondragelijk is mij het denkbeeld, en God weet, hoe nabij de slag mij dreigt) zoo ik mijne Maria verliezen moet ... o ... ik hoop - ik hoop dan Gode te zwijgen ... maar ik ducht, dat die slag mij verpletteren zal... Ik zamel alle mijne grondbeginsels van Godsdienst wel bij elkander, om tegen dien dringenden slag mij te wapenen. Ik weet, dat ik niet morren mag, maar de hand op den mond leggende, God danken voor al den zegen, dien hij mij eene reeks van zooveel jaren in een aanhoudend gelukkig huwelijk geschonken heeft; ik weet, dat ik geene eischen heb op grooter heil dan andere menschen; ik weet, dat ook deze zware ellenden misschien strekken om mij voor te bereiden tot het doen van dien grooten stap, welke mij ook zoo nabij kan wezen. En al is dit zoo niet, ik weet dat de verdrukkinge lijdzaamheid werkt, de lijdzaamheid bevinding - en de be-
{==216==} {>>pagina-aanduiding<<}
vindinge hope. - Maar de weg is hard voor het vleesch - en zoo God mij niet ondersteunt, zal ik bezwijken. Drie zulke lieve kinderen zich als in een oogenblik van het hart te voelen scheuren, en zijne huisvrouw op den rand van het graf te zien, o daartoe is eene sterkte noodig, die de krachten der menschelijke natuur te boven gaat. Had ik nog den troost van een' eenigen goeden vriend, om mij den last te helpen dragen, maar het zou eene onbillijke vordering zelf der vriendschap zijn, dat zich, alleen om zwakken troost van woorden te bieden, daar mij andere hulp nog niet ontstaat, een vriend in dezen besmetten dampkring wagen zou, waarvan ik, schoon reeds aan denzelven sedert eenige dagen gewoon, de onzuiverheid bijna bij elke ademhaling gewaar worde. 't Gezigt van mijne drie overige kinderen kan mij geen' troost aanbrengen, daar ik hen beschouw, als op het punt, om de waardigste moeder te verliezen, en de oudste helaas! dit zoo duidelijk beseft, dat ik het lieve meisje in hare tranen zou kunnen wasschen. Krisje is een hupsch braaf meisje, maar ook deze behoeft troost van mij, daar zij zegt van enkelen rouw te zullen sterven, als zij, nadat 'er drie zulke lieve kinderen, waarvan zij zooveel hield, gestorven zijn, ook nog mijn vrouw zou moeten derven. De oude getrouwe Martha, schoon de eenvoudige goedheid zelve, kan mij ook geen' enkelen troostgrond aanbieden - en mijn kantoorbediende, van wien ik minst verwacht had, dat hij mij bij zou blijven, is alleen geschikt, om sommige onvermijdelijke zaken

{==217==} {>>pagina-aanduiding<<}

te verrigten, maar bezit, buiten de gewone kundigheden, die in eenen kantoorbediende vereischt worden, en in een' zeer engen kring besloten zijn, geheel geen' aanleg, om mijn' dikwerf diep nedergebogen geest te bemoedigen... Denk daarom niet, lieve vrienden, dat ik geheel verstoken ben van allen troost, behalve dien van mijn eigen hart ... neen! Ik neem als Christen toevlugt tot de ware, de eenige bron, welke in het Evangelie gevonden wordt. Dat, dat leert mij, hoe de voortreffelijkste mensch, die ooit deze aarde bewandelde, schoon niet blootgesteld aan de proeven van het lijden, dat ik thans onderga, na een leven vol kommer en gevaar te hebben doorgebragt, aan een lijden is blootgesteld geweest, dat hem van alle zijden met eene hevigheid zonder voorbeeld aangrimde - waarin hij van alle zijne vrienden verlaten was, en hetgeen in eenen schandelijken en pijnlijken dood eindigde, die hem juist den weg baande tot eene heerlijke opstanding en den verhevensten trap van zaligheid - o dan, dan verootmoedig ik mij, mijn lieve vrienden! dan besef ik, indien aan den grootsten en besten aller menschen zulk een lot wedervaren is, hoe weinig het mij, die mij aan vele zonden en overtredingen schuldig ken, passen zou, om God te lasteren door te morren over het wel smartelijk, maar zeker in de uitkomst heilzaam middel, dat mij niets, onder de toelating van Gods Voorzienigheid, overkomt, dan om mijne ziel te zuiveren en op te leiden tot eenen gelukstaat, op deze wereld onbereikbaar. - o Hoeveel troost verschaffen mij ook de brieven van de

{==218==} {>>pagina-aanduiding<<}

Leerlingen van Jezus, die onder de verdrukkingen zich steeds bemoedigden door een uitzigt op eenen staat na dit leven, zoo voortreffelijk, dat zelfs de pen van Paulus niet in staat is, om die heerlijkheid, tot welke zijn levendig vernuft zich had opgebeurd, met woorden, verstaanbaar voor stervelingen, uit te drukken. - Eindelijk ook vertroost mij de Godvruchtige Dichter Kamphuyzen, die ook nu reeds sedert eenige jaren ontslapen is; o in zijne gezangen ontdek ik eene kracht van Evangelischen troost, zoo geschikt om den geest van ware kloekmoedigheid in het harte te storten, waarvoor zij alleen berekend zijn, die, doordringende tot den geest van het Christendom, met hem gevoelen, dat van waar de mensch troost, hulp en uitkomst verwachten mag, dezelve alleen in het verstandig geloof van den Christelijken Godsdienst te zoeken en te vinden is. - Ook neem ik nog meer de toevlugt tot het gebed, en schoon hetzelve meer bestaat in afgebroken verzuchtingen, dan in aaneengeschakelde gedachten, ik ben doordrongen van het besef, dat elke gedachte, die in het menschelijk harte geboren wordt, bekend zijn moet aan den alomtegenwoordigen God, die, zoo als wij menschen zeggen, alles hoort en ziet. Ja Hij weet, Hij ziet, Hij doorgrondt de wenschen mijner ziele. God weet, hoe ik met al den ootmoed, die een' sterveling boven alles past, smeeke, dat het hem behage, mij mijne Maria nog te laten behouden, indien het met zijnen wil bestaanbaar is - maar God weet ook, wat het mij kost, om van heeler harte, niet met den mond,

{==219==} {>>pagina-aanduiding<<}

maar uit de volheid van mijne ziel, Jezus na te bidden: - Niet mijne, o God! maar uwe wil geschiedde ... - Gij zult u misschien wel verwonderen, dat ik eenen zoo langen brief aan u in dezen mijnen zoo drukkenden toestand heb kunnen schrijven ... maar behalve dat dezelve bij tusschenpoozen, geschreven is, zoo als u uit het opstel zelven blijken zal, en ik 'er den ganschen nacht meê heb doorgebragt, is 'er langzamerhand eene rust en kalmte in het gestel van mijne kranke Maria gekomen, die, zoo dezelve geen voorboden des doods zijn, mij hopen doen, of God misschien mij het dierbaar voorwerp mijner liefde zal laten behouden.... o Zoo dit het geval ware ... maar laat ik mij niet vleijen. - Ik heb onder het schrijven van dezen brief zelfs eene vertroostende bezigheid voor mijn diep gewond hart gevonden, en wie weet, lieve Broeder en Zuster! of het niet wel de laatste zijn zal, dien ik u schrijve, want ik bespeur, dat mijn gestel ook in wanorde is, en zou het niet zeer te verwonderen zijn, dat ik van de besmetting vrij liep? Is dit mijn laatste, wel nu bewaar hem dan als eene gedachtenis van mij, en een bewijs van de levendige en Christelijke hoop, die in mij was. - Deel, bid ik u, van Teylingen en zijne vrouw den inhoud mede; ik stel 'er belang in, dat zij dien weten: want het heeft zelfs iets troostelijks, dat onze goede vrienden onze ellenden vernemen, omdat wij ons verzekerd houden van hun deelnemend medelijden. Ik zal dezen niet voor heden avond afzenden, omdat ik u dan misschien nog iets naders

{==220==} {>>pagina-aanduiding<<}

van mijne lieve vrouw berigten kan. Ik ben enz.’
Het naschrift onder den brief geplaatst, was van dezen inhoud: ‘God zij geloofd, vrienden! De Doctor heeft verschijnsels bij mijne lieve vrouw ontdekt, die hem gegronde hoop geven, dat zij eene van die weinige zijn zal, welke het algemeen verderf ontkomt. Ook mijne drie overgebleven kinderen zijn allen nog zeer wel ... en, hoe is het mogelijk, na het verlies van zulke drie dierbare panden, in het midden van zooveel ijsselijkheid en terwijl wij aan de besmetting blijven blootgesteld, 'er heeft heden eene zekere stille vreugde in ons huis plaats, door de hoop, dat mijne dierbare Maria behouden blijven zal. De Doctor heeft mij ook verzekerd, dat de ongesteldheid, welke ik u bij het slot van mijnen brief berigtte, geen kenteeken hoegenaamd heeft, dat dezelve een voorbode zijn zou van de geduchte ziekte. Zij komt alleen uit groote vermoeidheid voort, en op zijnen raad zal ik, dezen nacht, voor het eerst in zes dagen, te bedde gaan... Vaarwel - God behoede u en uwe stad genadiglijk voor de rampen, die ons en onze stad zoo gevoelig treffen!’
De Geneesheer had zich niet bedrogen in de gunstige kenteekenen der ziekte van Maria, want, toen Maurits na den nacht, dien hij in eenen diepen slaap had doorgebragt, aan haar bedde terugkwam, was zij zigtbaar in een' veel gunstiger toestand, dan toen hij haar den vorigen avond verliet, en de nevel, die haar verstand bedekt had, was verdwenen. Schoon doodelijk zwak, en naauwelijks met eene verstaan-
{==221==} {>>pagina-aanduiding<<}
bare stemme sprekende, gaven de enkele woorden duidelijk bewijzen van haar' opgehelderden geest, en een wel flaauw maar teeder drukje, dat zij aan de hand van Maurits gaf, verzekerde hem, dat zij hem volkomen kende. Vol van dankbaarheid keerde nu Maurits uit het vertrek zijner vrouw, en bragt, na zich gewasschen te hebben, om zoo min mogelijk besmet te zijn, zijnen kinderen het heugelijk berigt van de beterschap hunner moeder ... maar welras ontdekte hij, dat 'er iets van belang moest gebeurd zijn, daar hij niettegenstaande eene zoo blijde tijding, eene groote ontsteltenis vooral bij de oude Martha bespeurde. Daarna onderzoek gedaan hebbende, gaf deze hem te verstaan, dat de Kantoorbediende te zoek was; dat zij hem het geheele huis door van boven tot beneden vergeefs gezocht hadden. Zij hadden het pas een uur geleden ontdekt, en Lijnslager niet in zijn slaap durven storen. Oogenblikkelijk vermoedde nu Lijnslager eene daad, die hij tot zijn hartelijk leedwezen, zooras hij op zijn kantoor kwam, volkomen bevestigd zag. Zijn kantoorbediende, die zich gedragen had, als of hij, door den ellendigen staat van het huisgezin zijns meesters bewogen, de gevaren der pestziekte zelfs trotseerde, had juist den eersten nacht, dat zich Lijnslager eenige rust vergunde, waargenomen, om heimelijk in deszelfs slaapvertrek te sluipen; had zich van de sleutels van zijn kantoor meester gemaakt, en eene zeer aanzienlijke somme gouds, die Maurits altijd als een soort van noodkas bewaarde, om, bij onverwachte en onverhoopte gelegenheden te kunnen aanspreken, uit eene der ijzeren kisten medegenomen, en het bleek

{==222==} {>>pagina-aanduiding<<}

duidelijk door het openstaan van een venster, dat hij met dien schat gevlugt was.
Lijnslager schrikte op het gezigt van de openstaande kist - en schoon hij, naar het kantoor gaande, wel iets dergelijks vermoedde, had hij echter niet durven denken, dat de diefstal van zooveel belang zijn zou. Diep verslagen stond hij eenige oogenblikken, met de armen over elkander, de ledige kist aan te staren, maar zijne schrik ging weldra in verontwaardiging over: ‘De schelm is weg ...’ boezemde hij in zich zelven uit. ‘Altijd had ik in zijne gelaatstrekken wel iets van den booswicht meenen te lezen, maar zulk eene trouweloosheid, zulk een overlegd helsch schelmstuk, gepleegd in een zoo ijsselijk tijdsgewricht, had ik niet durven vermoeden...’ Na eenige oogenblikken peinzens viel hem de gedachte in: ‘maar, zoo mij gisteren iemand het missen van dezen schat in de keur gegeven had, of dat ik de zoete hoop op het herstel van mijne Maria zou hebben moeten derven ... geen oogenblik zou ik immers geaarzeld hebben.’ Tot eenigen troost vond hij, hoe buiten deze gelden, zooverre hij na kon gaan, niets gemist werd, en dat de papieren aan toonder houdende, welke in zijn' lessenaar lagen, behouden waren. Diep getroffen zoo over de grootheid van het verlies als over de schelmachtige wijze van den diefstal keerde hij tot de zijnen terug, en, onder het strengste verbod, om 'er volstrekt aan zijne vrouw of aan niemand anders iets van te laten blijken, verhaalde hij aan Martha en zijne dochter Grietje, daar hij de twee andere kinderen, als te jong zijnde, om iets

{==223==} {>>pagina-aanduiding<<}

zoodanig toe te vertrouwen, het vertrek voor eenige oogenblikken had doen ruimen, hoe hij het op zijn kantoor gesteld gevonden had. Martha, die in de eenvoudige opregtheid harer ziel zich zou bezwaard geacht hebben, zoo zij eene speld zich had toegeëigend, welke haar niet toekwam, sloeg, toen Lijnslager den schelmachtigen diefstal verhaald had, hare handen naar den hemel, uitroepende: God in den hemel zijn 'er zulke schelmen in de wereld, en laat gij zulke monsters leven, daar 'er zooveel duizende brave lieden sterven.’ ‘Martha! Martha! bedaar’ zeide Maurits, verschrikt door den kreet, welken zij aanhief. ‘Bedaar, Martha! bedaar... Hoe groot de schade ook is, het is en blijft maar wereldsch goed...’ ‘Wereldsch goed of niet’ zeide Martha. De schelm heeft u bestolen. Ik wou, dat ik hem hier had, ik zou dien mof de oogen uit zijn hoofd kunnen krabbelen, ja dat zou ik met mijne oude handen. Ik heb, zoo oud als ik ben, nooit eene executie gezien, want ik zeg altijd ... God de Heer weet, hoe de menschen 'er toe komen ... en die sta zie toe dat hij niet valle, ... maar, als die schelm, die, onder den schijn van zijn' Heer getrouw te zijn boven anderen, terwijl hier de pest in huis is, hem zoo goddeloos besteelt, als die schelm geregt wordt, dan zal ik naar den Dam, als God mij zoolang in het leven spaart - al zou ik 'er mij naar toe laten dragen.’ Lijnslager suste zooveel mogelijk den regtmatig ontstoken toorn van de eerlijke grijze dienstmaagd; ook maakte hij, zoodra zich eenige gelegenheid daartoe aanbood, de zaak

{==224==} {>>pagina-aanduiding<<}

bekend aan Krisje, die hem betuigde, dat zij nooit iets zoodanigs van hem vermoed had, schoon hij in andere opzigten een slechte karel was, want dat hij, onaangezien hij wist, dat zij door Joosten ten huwelijk was verzocht, en het bekend was, hoe zij alleen naar de verbetering van deszelfs omstandigheden wachtte, meermalen haar voorslagen gedaan had, die zij zich wel wachten zou, ooit in hunne volle kleuren te verhalen. 'Er bij voegende: ‘Het spijt mij, mijn Heer! dat de schade, die gij 'er bij lijdt, zoo heel groot is, maar anders ben ik 'er heel blij om, dat de karel de deur uit is.’ Dit bevestigde Lijnslager in de somtijds schijnbaar ongegronde, maar door de schranderste zedekundigen voor eene op de ondervinding gevestigde waarneming gehouden, dat zoowel als 'er een onderling verband is tusschen de onderscheiden deugden, schoon dezelve zoo verschillende zijn, dat zij geene betrekking op elkander schijnen te hebben, even eens ook ondeugden, schoon zij van eene geheele andere soort schijnen, echter wel degelijk met elkander in zeker verband staan. En wat ook zou de schelm, die zooverre de beginsels van het goede en eerlijke verzaakt heeft, die zooverre de gevoelens van pligt en Godsdienst onderdrukt heeft, dat hij de kas zijns meesters besteelt, om zich in ruimen overvloed te bevinden, wederhouden, om de eer van een onschuldig meisje te sparen, of het heilig regt, dat een ander op hare hand en haar hart heeft, te ontzien, als hem zijn lust aanprikkelt; daar ook het tegenwigt van pligt en Godsdienst, dat de kracht van de geweldige natuurdrift met zooveel moeite opweegt, niet bij hem gevonden wordt.

{==225==} {>>pagina-aanduiding<<}

Verrukt van vreugde, en gloeijende van dankbaarheid was het hart van Lijnslager, toen hij welras van den Geneesheer de verzekering ontving, dat zijne Maria, zoo 'er zich geene onverwachte toevallen opdeden, hoogstwaarschijnlijk de gevaarlijke crisis van de afgrijsselijke ziekte door was. Tranen van blijdschap stroomden uit zijne oogen, toen Maria met eene flaauwe maar zeer verstaanbare stem tot hem zeide, daar zij van den Doctor hoorde, dat hij haar' toestand beter vond en hoop op hare herstelling schepte; ‘o Maurits! als het ... God ... behaagt ... ô hoe gaarne wil ik dan ... bij u ... en bij ... de lieve ... kinderen ... die God ons nog gelaten heeft, blijven...’ Zoo verheugd was Lijnslager op dit tijdstip, zoo dankbaar voor dien zegen, dat hij tegen zijne dochter betuigde: ‘o Lieve Grietje! als op dit oogenblik de booswicht, die mij zooveel duizenden ontstolen heeft, voor mij stond, geloof ik, dat ik in staat zou zijn, om zijn schelmstuk hem te vergeven, daar ik althans zeker te vergenoegd ben, dan dat ik hem eenig nadeel zou kunnen toebrengen.’
Nog den avond van dien dag werd Lijnslager, op eene allezins aangename wijze, verrast door de komst van de huisvrouw van van Teylingen. Hij schrikte, toen hij haar hoorde aanmelden, daar hij zich op zijn kantoor en Krisje zich bij zijne Maria bevond. - Martha had haar in eene zijkamer gelaten, en, Lijnslager binnen tredende, zeide terstond: Hemel! Doortje gij hier ... weet gij niet...’
Dorothea. Ik weet alles... Ik weet, dat ik

{==226==} {>>pagina-aanduiding<<}

in een besmet huis ben, want uw' brief van eergister heb ik door uw' broeder hooren leezen ...
Lijnslager. En gij komt echter...
Dorothea. Foei! welke gedachte hebt gij van mij... Denkt gij, dat, als een vriend en eene vriendin, bij welke ik zoovele genoegelijke dagen heb doorgebragt, in zulk een' nood zijn, denkt gij, dat ik dan zou kunnen te huis blijven uit vrees... Gij kent mij niet ... Gij hebt zelfs niet wel gedaan, met mij niet onmiddellijk kennis van den ellendigen toesland van uw huisgezin te geven ... maar dat is nu zoo ... hoe is het met uwe vrouw? ... hoe is het met uwe kinderen?
Lijnslager. God zij gedankt, 'er is hoop, meer hoop dan vrees, omtrent Maria.... En de drie kinderen, die van de zes mij overig zijn, zijn alle nog frisch... Maar gij komt dan hier, om...
Dorothea. Om wat anders, dan om al die hulp, al die handreiking hier toe te brengen, die een vriend en eene vriendin vorderen kunnen. Waar ligt uwe Maria?...
Lijnslager. In het achterste vertrek van mijn huis; maar in dat vertrek zijn alle mijne kinderen gestorven... Zoudt gij...
Dorothea. Gij zijt 'er immers ook dikwijls in geweest; gij hebt 'er zeker uren aan uren doorgebragt, en gij zijt toch nog van de besmetting vrij gebleven, en waarom zou dit ook mijn geval niet kunnen zijn?
Lijnslager. Mijne liefde tot vrouw en kinderen, en mijne verpligting, om hen bij te staan, deden mij

{==227==} {>>pagina-aanduiding<<}

met zekere kloekmoedigheid het onvermijdelijk gevaar trotseren...
Dorothea. En denkt gij dan, Maurits, dat alleen daartoe de liefde in staat is? ... moet ik u zeggen, dat ook de vriendschap voor kloekmoedige daden berekend is? Breng mij bij uwe Maria.
Lijnslager. Laat ik dan vooraf haar waarschuwen, dat gij gekomen zijt ... maar nog vooraf een woord. Hoe welkom gij zijt, ik moet u toch vragen, hoe hebt gij uw' man kunnen bewegen, om u toe te laten, dat gij vertrokt...
Dorothea. Ik geloof niet, dat mijn man, zoo hij al geaarzeld had, om mij mijn oogenblikkelijk genomen besluit te laten uitvoeren, dat hij niet gedaan heeft, daartoe regt zou gehad hebben. Zoo ik kinderen had, ja dan ... dan zou ik ... hoogstwaarschijnlijk ... niet gekomen zijn ... maar wat zou mij nu wederhouden hebben ... en, mijn man, nadat hij mij de zwarigheden, die ik trouwens zelf wel wist, nog eens voor oogen had gehouden, kon niet nalaten mijn oogmerk goed te keuren, schoon hij openhartig bekende, dat hij 'er niet toe in staat zou zijn. Ondertusschen dank ik God, dat ik zooveel kracht van ziel bezit, en dat mij de vriendschap in staat stelt, om de vrees voor den dood te overwinnen...
Lijnslager. (Haar met verrukking aanziende.) Waarlijk ... waarlijk, gij zijt een model van die heldhaftige vriendschap, waarvan men de zoo zeldzame voorbeelden onder de wonderen der oudheid telt...
Dorothea (grimlagchende.) Juist, of wij andere menschen zijn, dan die ouden; en wat helpt het al die mooije historietjes te lezen of te hooren vertel-
{==228==} {>>pagina-aanduiding<<}
len, als wij die, zoo de nood aan den man komt, niet zelf betrachten ... maar verbeuzelen wij onzen tijd niet langer met praten: ga liever uwe Maria waarschuwen. -
Lijnslager voldeed aan dit verlangen van Dorothea, en berigtte op de voorzigtigste wijze aan Maria derzelver komst. Maria hoe zwak zij was, zeide alleen, toen Doortje bij haar kwam, hare hand drukkende, ‘dat noem ik proef van vriendschap...’ Doortje, hoe kloekmoedig, stond verzet over den staat, waarin zij hare vriendin aantrof, en ontdekte duidelijk, hoe nabij zij aan het graf geweest was.
Met eene onbeschrijfbare hulpvaardigheid en dienstbetoon verving nu Doortje Lijnslager of Krisje, aan het ziekbed van Maria, die, schoon langzaam, echter gedurig in beterschap toenam, en zelfs door den schok, toen zij den dood van hare lieve naamgenoot vernam, met welker behoud zij zich gevleid had, minder werd achter uitgezet, dan de Geneesheer gevreesd had. - Met een treurig hart dankte zij God, dat haar lieve man en drie overige kinderen genadig voor het pestvuur bewaard waren gebleven. - En bovenal kwam haar behalve de oppassing het aangenaam gezelschap van Doortje te stade, die haar zooveel mogelijk afleiding van treurige gedachten verschafte, of, zoo zij het begeerde, met haar en haren man sprak over het hartgrievend verlies van hare drie kinderen, en dezelve met al de deelneming van eene opregte vriendin beschreide - geenszins behoorende tot het getal van die vertroosters, die met een brandijzer van vergetelnis de wond

{==229==} {>>pagina-aanduiding<<}

der droefheid over dierbare afgestorvenen pogen toe te schroeijen, - daar zij wist, hoe de opregte droefheid door den tijd verslijten moet in eenen zachten weedom, die eindelijk zelfs tot eene aangename en teedere gewaarwording overgaat, als de herdenking der afgestorven lievelingen des harte zich met de kalme overtuiging paart, dat de zaligheid, welke zij genieten, verbiedt, dat wij uit eigenbatige liefde hen op aarde terugwenschen.
Juist den laatsten dag, dat, volgens de wet der Regering, het huis met het teeken der besmettende ziekte, moest gemerkt zijn, kwam Joosten, die als tijdingbrenger door den Kommandeur van het Groenlands schip: Hoop op beter, op deszelfs verzoek, geprikkeld door het vurig verlangen naar zijn Krisje, aan Lijnslager was afgezonden, om het blijde berigt te brengen, dat het schip binnen Texel gekomen was met twaalf walvisschen, en zoo vol spek, dat men zich genoodzaakt had gezien, om, wilde men alles bergen, zelfs de watervaten, die men rekenen kon, dat men met mogelijkheid zou kunnen ontberen, daarmede te vullen. IJsselijk schrikte Joosten, die vele gevaren ontworsteld was, bij het Teeken, dat de heerschende pestziekte aanwees, aan het huis van den Boekhouder aan te treffen; maar niet weinig bedaarde zijn schrik, toen hij daar Krisje, met den blos der gezondheid op het gelaat, zich de deur zag openen. ‘Gij leeft nog ... Krisje!’ zeide hij; Door blijdschap zelfs de zoo even geziene letter vergetende, pakte hij haar in zijne armen. Het volgend oogenblik vroeg hij naar den Heer Lijnslager, die zijne stem hoorende reeds van zijn kantoor kwam. Met

{==230==} {>>pagina-aanduiding<<}

weinige woorden zeî hem Krisje, wat 'er gebeurd was, en hoe hij veilig binnen kon komen, daar het huis geheel zuiver was. - De tijding van de volle lading, die het schip Hoop op beter binnen bragt, was Maurits bij uitstekendheid aangenaam, te meer, daar de anders slechte vangst van dit jaar de prijzen van de traan en baleinen aanmerkelijk had doen rijzen - en hij dus zichzelven, die in dit schip zooveel belang had, en de overige Reeders eene aanzienlijke uitdeeling mogt beloven. Hoe ruw ook de zeebonk scheen, werd hem het hart week, toen hij van Krisje naauwkeuriger verstond, wat 'er al, staande zijn reis, in het huis van Lijnslager had plaats gehad.
De eerste keer, dat zich Lijnslager weder in eenen eenigzins vrolijken kring bevond, was bij de monstering van het Groenlandsch schip, toen het voor de stad gekomen was. - Eerst aarzelde hij nog, maar zoowel Maria als Doortje raadde hem aan, om, daar hij zoolang van de Maatschappij was afgezonderd, en genoegzaam in huis opgesloten geweest, zich, eene zoo uitstekend genoegelijke gebeurtenis, die daarenboven met zijne belangen verbonden was, als de monstering van den binnen gevallen vol geladen Groenlandsvaarder, niet zou onttrekken. - Lijnslager gevoelde zelfs, dat het noodig was, zich weder aan de woelige bezigheden des levens te begeven, maar hij bespeurde, hoezeer hij door de schokken, welke zijn geest geleden had, niet berekend was voor de vreugde, welke nu zijne medereeders gevoelden. - Hartelijk en groot was de vrolijkheid, die zoo onder de Reeders, als onder het scheeps-
{==231==} {>>pagina-aanduiding<<}
volk heerschte, zich met hunne meesters over de ruime vangst, die ook hetzelve zoovele voordeelen aanbragt, luidruchtig verheugende, daar elk, behalve het verdiende loon, met een' roemer wijn de gezondheid van de Reeders dronk; maar bij Maurits braken tegen zijnen wil sombere gedachten door, vooral daar hij zich herinnerde, hoe hij bij het monsteren van het schip, toen het ter uitreize gereed lag, zijn' lieven Jakob bij zich had. Gedurig zweefden de lieve jongen en zijne beminnelijke gestalte voor zijnen geest, en hoe die zich gevleid had, om, als het schip terug kwam vol visschen, dan met zijn' lieven vader, al die blijde matrozen het geld in hunne mutsen te zien wegstrijken. Maurits was echter vast genoeg van karakter, om die beelden, met welk eene kracht zij zich aan zijnen geest opdrongen, te onderdrukken; en, schoon hij geen blijdschap veinsde, daar treurigheid in zijnen boezem huisvestte, was hij geenszins hinderlijk aan de vreugde van het gezelschap, ja poogde zich zooveel mogelijk optebeuren. Hij ontdekte inderdaad, te huisgekomen, dat zijn geest eenig nut getrokken had van deze genoten uitspanning, en vooral was hij wel te vreden, bij zijne te huis komst, toen hij daar zijnen vriend van Teylingen ontmoette. Deze kwam nu zijne vrouw, welke hem geschreven had, dat al de vrees voor besmetting uit het huis van Lijnslager geweken was, onverwacht bezoeken, en van haar vernemen, of zij misschien genegen zijn zou, om hem naar Rotterdam te volgen, het echter geheel aan hare keur latende, hoedanig zij in dit geval wilde handelen. Op het zoo hartelijk en welmeenend verzoek van Maria,

{==232==} {>>pagina-aanduiding<<}

liet zich Doortje spoedig bewegen, om daar zij aan huis zeer wel gemist kon worden, nog eenige weken tot derzelver troost en opbeuring bij haar te blijven.
Daar nu ook allengskens de hevige pestziekte, die over de zeventien duizend slagtoffers binnen de muren van Amsterdam gemaakt had, afnam, begonnen ook de gewone bezigheden en bedrijven haren ouden loop te nemen. - De dochter van Lijnslager werd naar de schole gezonden, en na dezelve nu weder eenigen tijd bezocht te hebben kwam zij op zekeren middag te huis, met den schrik op haar gelaat. Lijnslager die zeer naauwkeurig acht gaf op alles, wat zijne kinderen betrof, daar hij als een echt Hollandsch huisvader het voor een' zijner grootste pligten achtte, om zorge te dragen, dat, zooras 'er zaad van schadelijk onkruid in de ziel van zijne kinderen bij toeval gestort was, hetzelve uit te roeijen, eer dat het eenigen wortel geschoten had, vroeg: ‘Wat scheelt u Grietje.’
Grietje. Zou ik niet ontsteld zijn. Ik heb daar dien grooten vreemden vogel op het kruis van den toren van de Oude Kerk zien zitten, die 'er alle avonden, net als de zon ondergaat, zich vertoont.
Lijnslager. En wat doet die vogel daar?
Grietje. Wel hij zit 'er den geheelen nacht over met zijn' kop naar het westen en als de zon opkomt, dan vliegt hij weêr heen.
Lijnslager .En is dat alles Grietje? dat zegt niet met al, dunkt mij.
Grietje. Ja maar de menschen zeggen, dat die vogel beteekent, dat de pest weder erger komen zal.

{==233==} {>>pagina-aanduiding<<}

Lijnslager. Dat is erger... Maar zeg mij hoe weten dat de menschen?... of heeft hun de vogel dat gezegd?
Grietje. Vader! gij spot 'er meê...
Lijnslager. Zulke grollen, Grietje, zijn niet anders dan bespotting waard.
Grietje. 'Er staan rondom de Oude Kerk wel duizend menschen, 'er is zulk een beweging... en de praatjes die 'er omgaan, o die moest gij eens hooren. Sommigen denken, dat die vogel duren tijd beteekent: anderen zeggen, dat 'er slechte tijding uit Oost of West zal komen; weêr andere praten van oproeren...
Lijnslager. Gij ziet immers daaruit duidelijk, dat niemand eigenlijk 'er iets van weet - en lieve Grietje! 't Is dus heel groote dwaasheid, dat men een oogenblik aan zulke verschijnsels geloof slaat. Ja het is meer; het is zondig. God, die den mensch het gezond verstand geschonken heeft, wil niet, dat hij hetzelve zal misbruiken, om, zich aan allerhande zotte bijgeloovigheden hechtende, daardoor zich ongeschikt te maken, om zijnen pligt, dien hij hier op aarde te vervullen heeft, met lust te betrachten - om zich in te beelden, dat God onnoozele dieren, die alleen de aandrift van hunne natuur volgen, gebruiken zou, als eene soort van profeten. - Hij heeft het zelfs door Mozes in zijne wetten aan de Israëlieten verboden: want Grietje het is geene vreemdigheid, dat de menschen op de Vogelen acht geven, niet alleen de joden, maar ook de meeste oude volken letten daarop bijzonder. - En de priesters, die 'er hun belang bij vonden, om het ligtge-
{==234==} {>>pagina-aanduiding<<}
loovig volk de kap, en zich zelve de beurs te vullen, voorspelden uit den koers van het vliegen der vogelen, uit het geluid, dat zij maakten, uit hun eten of niet eten, goede of kwade gebeurtenissen ... maar kom, ik moet dien profeet met vleugels eens zien - ga met mij, Grietje!
Naauwelijks waren zij om den hoek van het Water gekomen, of Grietje wees haar' vader op het kruis van den toren den grooten vogel, die weder zeer gerust op zijne gewone slaapplaats nederzat. Ook eene menigte volk stond op het Water naar dien Vogel te staren, en Maurits vond, gelijk hij wel verwacht had, alles juist, zoo als zijn Grietje het hem beschreven had ... maar, terwijl zij met haar' vinger haar' vader naar den Vogel wees, hoorde men een sterk schot, en met een was de gevleugelde profeet verdwenen. Maurits had hem zien nedertuimelen, en het duurde maar weinig oogenblikken, of men hoorde, dat op last der Regering deze Vogel, die zooveel opschudding baarde, ter neêr geschoten was. Sommigen prezen, andere laakten dit bedrijf der Regering, en daar deze gebeurtenis al vrij wat beweging onder de menigte begon te veroorzaken, oordeelde het Maurits veiligst, om met zijn Grietje naar huis te gaan. Toen zij uit het ergst gedrang van het volk waren, zeide Lijnslager tegen haar. ‘De Regering van deze Stad heeft, naar mijn gevoelen, weder in dit geval zeer verstandig gehandeld. Zij heeft door dit schot hare verachting betoond voor de vooroordeelen van het gemeen, dat, nu de belagchelijke profeet dood geschoten is, hem wel spoedig vergeten zal - en dus den angst, die

{==235==} {>>pagina-aanduiding<<}

op zich zelf vooral, in tijden van besmettelijke ziekte, een groot kwaad is, weggenomen. - Zij heeft juist gedaan, zoo als die verstandige Burgemeester die, daar voor een' zeeslag de kuikens niet wilden eten, hetwelk de Romeinen, die veel met de vogelwigchelarij ophadden, voor een zeer slecht teeken hielden, zich boven de vooroordeelen van zijne soldaten verheffende, de kuikens over boord deed werpen, en lagchende zeide: “Drinkt dan, zoo gij niet eten wilt;” want, schoon de gevolgen van den zeeslag ongunstig waren, bleek daaruit echter het verlicht verstand van dien Burgemeester.’
Dit voorval, dat in het huisgezin van Lijnslager, toen hij met zijn Grietje was teruggekeerd, terstond een onderwerp van gesprek uitmaakte, had niet alleen dien invloed op het hart van zijne dochter, dat zij in het vervolg niets aan de voorbeduidsels van het bijgeloof, in die dagen nog zeer sterk in zwang, hechtte, daar zij ook bij de uitkomst ontdekte, dat op de verschijning van dien Vogel niets gevolgd was; maar ook strekte het tot een middel, om bij de twee andere kinderen in het vervolg gunstig te werken. Immers als 'er maar van eenig voorteeken, of voorbeduidsel gesproken werd, dan was het aanstonds. ‘'t Zal 'er mede zijn, zoo als met den Vogel op den oude kerkstoren, in het jaar zevenendertig.’
Eindelijk had de pestaardige ziekte geheel opgehouden, en Amsterdam zette weder, ongestoord, met zijne naburen en verafgelegen landen zijnen koophandel voort. Echter vond de Regering goed, om aan

{==236==} {>>pagina-aanduiding<<}

de Godsdienstige neiging der Burgerij te voldoen waarom zij, op eenen bepaalden dag, dezelve op riep, om, onder stilstand van allerleije bezigheden den grooten God te danken, dat het zijner Almag behaagd had, om genadiglijk de pestziekte, die zoovele duizenden had weggerukt, te doen ophouden, met nederige bede, om in het vervolg de Stad en Burgerij te behoeden voor eene zoo verschrikkelijke plage. Deze dag was voor Lijnslager en zijne vrouw wel een treurige, maar tevens een aan ware Godsdienstigheid geheiligde dag. Het verlies van het drietal aan hun hart zoo dierbare kinderen stond altijd nog levendig voor hunnen geest; maar op een dag, aan de gedachtenis van dien akeligen tijd toegewijd, waarop de Gebeden en Leerredenen der Leeraren strekten, om aan de overgeblevenen den akeligen toestand te herinneren, waarin de stad gedompeld geweest was, om des te levendiger den zegen der verlossing voor te stellen; op dien dag vernieuwden zich bijzonder alle die smartelijke tooneelen, en hun geest werd aan de ziek- en doodbedden der geliefde panden teruggevoerd. Maar hoe was de ziel van Lijnslager van ware dankbaarheid doortrokken, hoe was de geest van Maria vol dankbare vreugde, toen de Leeraar, in zijne dankzegging zich dus uitdrukte. ‘Almagtige God, in wiens band, dood en leven, verderf en uitredding is, wij naderen uwen troon met die verlosten, welke, door den geesel der pestziekte aangeraakt, en op het krankbedde nedergeslagen, echter zich daarvan weder hebben opgebeurd, die tot hunne vorige gezondheid teruggekeerd, en aan hunne huis-
{==237==} {>>pagina-aanduiding<<}
genooten teruggegeven, zich in den lande der levendigen bevinden, en die hunne zuchten en tranen, als eene offerande hunner getroffene zielen, voor uwen troon brengen, op dezen plegtigen vierdag. Wij juichen dankbaar met hun over deze verlossing - o laten die dierbaren, die in ons midden gespaard zijn gebleven, tot sprekende bewijzen strekken, hoe uwe weldadige hand, zelfs in het midden van de grootste ellende, niet verkort is, en dat 'er bij u zelfs uitkomsten zijn tegen den dood. Laten zij vooral, die zulk een' zeldzamen zegen, boven zoovele duizenden genoten hebben, door hunnen ingetogenen wandel en godzalig leven aantoonen, hoe diep zij doordrongen zijn van de broosheid des levens, en van de waarheid, dat zij hier geene blijvende stad hebben; laat die bijna wonderbare verlenging van hunne dagen hen en ons aansporen, om ieder dag, ieder uur van het leven te heiligen aan uwen dienst, zoo in ons openbaar leven, als in onze buisselijke betrekkingen, en zoodanig de uitstekende genade, die gij, o goede Vader! ons boven anderen bewezen hebt, als voor het oog der tijdgenooten regtvaardigen.’
Maria uit de kerk te huis gekomen zijnde, zeide tegen Lijnslager: ‘Lieve Maurits! heb ik tot op dezen dag toe, nog met zekere lusteloosheid, voortspruitende uit het treurig denkbeeld van het gemis onzer lieve kinderen, alles verrigt; ik heb voorgenomen, en God gebeden, dat Hij mij versterken zal, om, met aflegging van deze ondankbare traagheid, weder alle de pligten van huisvrouw

{==238==} {>>pagina-aanduiding<<}

en moeder te vervullen, tot welke God mij geroepen heeft, en die zijne genade mij vergunt, dat ik, uitgered, nog tot uw en hun geluk betrachten mag.’ -
Nu dreven ook de treurige wolken, die sinds eenige weken de zon van het huisselijk geluk van Lijnslager beneveld hadden, weg. De opregte vriendin Dorothea vertrok eindelijk weder naar Rotterdam, en ook Martha betrok weder hare woning, in een der Spiegelhuisjes, doch overleefde maar weinige maanden het bewijs der trouwe liefde, dat zij aan den zoon van haar' overleden meester gegeven had; - welke nog daarenboven blijkbaar was, daar zij, geene familie hebbende, hare geringe nalatenschap vermaakt had aan Margaretha, de oudste dochter van Lijnslager, en door den Notaris 'er bij had doen stellen, in haar' uitersten wil, dat zij dit deed ‘op dat het geen zij, onder Gods zegen, in de familie van de Lijnslagers, gewonnen en gespaard had, tot dezelfde familie zou terugkeeren, en wel aan een meisje, dat behalve dat zij net het beeld was van hare moeder, ook de deugden van hare grootmoeder geërfd had.’ De Notaris vroeg bij Lijnslager en zijne vrouw, op eene beleefde wijze, verschooning voor deze eenigzins van den gewonen stijl afwijkende periode, in den uitersten wil van de overleden Martha: want zij had niet gerust, voor dat hij 'er dat zoo in gesteld had.... ‘Daarvoor,’ zeide Lijnslager ‘behoeft gij geene verschooning te vragen. Over het algemeen zijn de uiterste willen veel te weinig de taal van het hart, en ik hoor in die passagie de oude

{==239==} {>>pagina-aanduiding<<}

goede Martha nog uit haar graf tot ons spreken.’
Grietje was zeer getroffen door het onverwacht bewijs van liefde der oude Martha; en de tranen, die zij stortte over haren dood, zeggende: ‘Ik wenschte, dat ik de oude brave vrouw voor mijn' geheelen spaarspot in het leven kon terugkoopen; wat heb ik aan het goedje, dat de brave Martha mij gemaakt heeft?’ bewezen Maurits en Maria, dat in het hart van hare dochter die edele belangelooze en liefderijke neigingen reeds vroeg gevonden werden, welke de eigenschappen zijn van waarlijk goede en groote karakters.


Elfde hoofdstuk.

In het midden van de onaangenaamheden, waarin Lijnslager, zoo door de slagen, die zijn huis door het verlies zijner kinderen getroffen hadden, als de aanzienlijke schaden en het groot ongerijf, dat hij geleden had, door den boosaardigen en aanzienlijken diefstal, welks pleger zich oogenblikkelijk onzigtbaar gemaakt had, doch jaren daarna, van diefstal tot huisbraak voortgaande, te Hamburg het leven op het schavot eindigde: in het midden van die onaangenaamheden had Lijnslager echter met alle aandacht en naauwkeurigheid zijne bezigheden en bedrijf voortgezet, en dus op alle verschijnselen acht gegeven, die zich in den koophandel vertoonden. Dus was ook zijner opmerkzaamheid niet ontglipt, hoe

{==240==} {>>pagina-aanduiding<<}

eene razende drift, om handel in Tulpen te drijven, niet alleen den geest van de ingezetenen van het naburig Haarlem, waar deze prachtige en schoone bloemen in overvloed gekweekt werden, had aangestoken, maar hoe die ook tot Amsterdam was overgeslagen. Hij beschouwde echter dezen handel, gegrond op eenen grilligen en voorbijgaanden smaak, en aangezet door de kunstenarijen van eenige zwendelaars, als van geene vastheid en deugdelijkheid, en belachte een' windhandel, waarvan elk den mond vol had, en waardoor eenige fortuinzoekers in weinige weken schatten wonnen, om die, als door dobbelspel, na weinige dagen, weder geheel te verliezen. Lijnslager had door de lessen van zijnen verstandigen vader, en nu door eigen ondervinding geleerd, welk onderscheid 'er is tusschen het drijven van een' wezenlijk gevestigden koophandel, en het hagchelijk spel van windhandel, dat alleen voor eenige oogenblikken grove winsten kan aanbrengen, doch die, met de eer en het krediet van den koopman onbestaanbaar, meestal verzwolgen worden door de roekelooze dwaasheden van waanwijze en opgeblazen plannenmakers, die, het eene luchtkasteel op het andere stapelende, eindelijk dezelve voor ware gebouwen aanzien, 'er zelf opklimmen, en met een' verschrikkelijken val nederploffen. Hij was eene dier zuilen van de Amsterdamsche Beurs, die den koophandel als een voortreffelijk en edel bedrijf beschouwde, zich niet ophoudende met de streken, van welke zich laaghartige zwendelaars en listige beurzensnijders bedienen: die ook den koophandel, aan hoevele lotgevallen, onverwachte tegenslagen, of voor-
{==241==} {>>pagina-aanduiding<<}
deelige uitkomsten onderhevig, niet gelijk stelde met een hazardspel - neen maar denzelven dreef, op eene regtschapene en rondborstige wijze, en in zoodanige onderscheiden voorwerpen, als waarvan hij, naar eene verstandige berekening een goed ja groot voordeel, zoo zijn oogmerk flaagde, trekken kon, maar zoo zijn oogmerk faalde, geenen slag kon ontvangen, die zelfs zijn krediet een' schok zou toebrengen.
Natuurlijk werd hij dikwerf aangezocht, daar hij bekend stond voor een' man, dien het geenszins aan moed ontbrak, om eens een' stouten slag te wagen, om deel te nemen in dien Tulpenhandel, dien duizenden als eene gevonden goudmijn beschouwden. Onder andere toonde men hem eene Tulp, die Admiraal van Enkhuizen geheeten was, en hem voor de som van drie duizend guldens werd aangeboden, welk aanbod hij mede afsloeg. Den volgenden dag werd dezelve voor vijfduizend guldens te Alkmaar verkocht. - Dit verhaalde hem de makelaar, die hem dezelve voor drie duizend guldens had aangeboden, en vroeg hem, of hij nu geen berouw had, dat hij die winst van tweeduizend guldens zoo had laten loopen.... ‘Neen!’ antwoordde Lijnslager: ‘Ik rekende de kans, om twee duizend guldens te verliezen, bij uw aanbod van eergisteren, waarschijnlijker, dan de mogelijke winst van eenige honderden op dien beroemden Tulpenbol; en mijne stelregels volgende, was ik dus verpligt, om dat artikel niet te koopen. Ik hoop nu, dat de eigenaar 'er wel mede zal varen, en dat de verkooper zich te vreden houdende met die winst,

{==242==} {>>pagina-aanduiding<<}

niet verlokt zal worden, om zich dieper te steken in eenen handel, die nu honderden denkbeeldig rijk maakt, maar misschien in de gevolgen duizenden wezenlijk arm.’ Het eerstkomende voorjaar wettigde het gevoelen, dat Lijnslager van dezen handel, die door grooten en kleinen, zelfs door geringe handwerkslieden, gedreven werd, had opgevat, daar, toen de in het najaar gekochte bloemen in de lente ontvangen moesten worden, de koopers zich buiten staat bevonden, om dezelve te betalen. Hartelijk verheugde zich Maurits, dat zelfs de Staten van Holland, die in het eerst dezen handel voor een zoo ernstig stuk hadden gehouden, dat zij in overweging hadden genomen, om een' impost op denzelven te stellen, nu den aard van dezen windhandel inzagen, en zoodanige maatregels daarstelden, die de baatzucht, azende op de dwaze winzucht van onnoozele en onkundige menschen, een' breidel in den mond legden. Hij kocht ondertusschen alle de spotprinten en schimpdichten op dezen handel, om dezelve als eene gedachtenis te bewaren van een' dwazen windhandel, die voor eenige oogenblikken tot schande van het Hollandsch karakter en van den vaderlandschen koophandel, met zulk eene razernij gedreven was, om daardoor aan zijne zonen, als door een levendig voorbeeld te leeren, hoe de zucht, om spoedig rijk te worden, door ongeoorloofde middelen of door eenen handel, niet gebouwd op stevige en wel berekende grondslagen, zeldzaam slaagt; ja meest altijd een tegenovergesteld uitwerksel heeft, en de ondernemers in ellende en armoede nederploft.

{==243==} {>>pagina-aanduiding<<}

Daar Lijnslager nog van tijd tot tijd de Nederduitsche Akademie bezocht, zooveel maar eenigzins tijd en omstandigheden hem toelieten, bleef hij zijne kennis met alle de fraaije vernuften van dien tijd onderhouden, en hij verheugde zich zeer dat dezelve, in het bezit geraakt zijnde van Regenten van het Wees- en Oude Mannenhuis, door hun tot een' geheelen nieuwen Schouwburg werd ingerigt; daar, hoezeer het Tooneel der Nederduitsche Akademie wel zoodanig was, dat 'er zich de liefhebbers der Tooneelkunst eenigermate mede aan hunnen lust tot kunstoefening op voldoen konden, het echter zeer veel afstak bij de Tooneelen bij andere beschaafde volken van Europa. - Lijnslager hield het daarvoor, dat eene zoo aanzienlijke en bloeijende koopstad, als het opkomend Amsterdam, behoorde voorzien te zijn van eenen openbaren, uitmuntend ingerigten Schouwburg, daar juist dezelve gelegenheid gaf tot eene der edelste uitspanningen voor den geest, en wel bestuurd een krachtig middel kon zijn, om het verstand te beschaven, en zelfs eene strekking hebben, om de zeden des volks te verbeteren.
Hij was het hier zeer in eens met zijnen vriend van Vondel, die hem met eene zekere geestvervoering berigt had, hoe het stuk, waarmede de Schouwburg geopend zou worden, zijn Gijsbrecht van Amstel was. Hij had dit onderwerp behelzende de verwoesting van Amsterdam en de ballingschap van Gijsbrecht van Amstel, na den dood van Graaf Floris den Vijfden voorgevallen, erkende hij ronduit aan Lijnslager, verkozen, zoo omdat die stoffe hem gelegenheid schonk, om op eene too-
{==244==} {>>pagina-aanduiding<<}
neelmatige wijze vele der schilderachtigste deelen der AEneis van den verhevenen heldendichter Virgilius na te volgen, en in den ondergang van Amsterdam dien van Troje te herhalen, als om daardoor aan zijne stadgenooten een stuk te leveren, dat hun bijzonder welgevallig zijn zou, omdat het handelde over de lotgevallen van de stad hunner inwoning, waaraan de Amsterdammers, met de gewone bijzondere gehechtheid, die bovenal de inwoners van aanzienlijke en hoofdsteden der landen bezielt, verkleefd waren. Vondel Lijnslager een bezoek gevende en weder over dit onderwerp handelende, zeide de laatste. ‘Ik hoor toch, dat 'er bij sommigen nog al zwarigheid over het ten tooneelvoeren gemaakt wordt, uit hoofde, dat de kerkgebruiken der Roomschgezinden daarin ten tooneele gebragt worden.’
Van Vondel. Ik hoor 'er ook veel van spreken, maar ik geef geen acht op hetgeen zij 'er van zeggen, die het alleen als een middel gebruiken, om het stuk van het tooneel te houden. Die wangunstigen zijn mijne aandacht onwaardig.
Lijnslager. Het zijn niet alleen dezulken, welke die aanmerking maken; maar ook zijn 'er, die zich verbeelden, dat hierdoor aan de Roomschgezinden misschien ergernis zal gegeven worden.
Van Vondel. 'Er zijn, mijn vriend, onder waarlijk brave en welmeenende menschen altijd vele zwakke zielen, die zoo beschroomd zijn, dat zij, om niemand ergernis te geven, tot het besluit zouden kunnen komen, om niets hoegenaamd te doen, dat eenigzins van het betreden spoor afwijkt. Ik daag

{==245==} {>>pagina-aanduiding<<}

ieder uit, om mij een gedeelte aan te toonen, waarin de Godsdienst in het algemeen, of de Roomsche in het bijzonder, in een ongunstig licht gesteld wordt. Waarom zou men op het tooneel, mits met al die matiging, welke de eerbied voor den heiligen Godsdienst afvordert, niet even goed over de plegtigheden der Christenen, en hunne kerkzeden mogen handelen, ja die ten tooneele voeren, als die der Grieken en Romeinen.
Lijnslager. Het blijft toch altijd spel, en geheel tot uitspanning van den geest ingerigt.
Van Vondel. Als men nu het spel en de uitspanning eene zoo ernstige rigting geven kan, dat 'er eene verhevene en Godsdienstige stemming der gemoederen door bevorderd wordt, wat ongeoorloofds, wat kwaads steekt 'er dan in, mits dat alles met eene deftigheid, de verhevenheid der zaken waardig, geschiede en 'er geene de minste aanleiding gegeven worde tot spotternij: en waarlijk het gezang der Nonnen op den Kersnacht verbeeld ik mij, als het plegtig aangeheven wordt, zal geene dan waardige en Godsdienstige indrukken op de gemoederen kunnen veroorzaken, en is voor Christen menschen, in een Christen land veel verstaanbaarder, dan een Koorzang van heidensche Priesters. Maar ik bid u neem 'er zelf de proef van.
Lijnslager. Dat is mijn voornemen. Ik hoop met mijne Maria en mijne twee oudste kinderen de Inwijding van den Amsterdamschen Schouwburg bij te wonen. Na den dood mijner drie kinderen hebben wij nog aan geene openbare vermaken deel genomen, maar ik zou het mij zelven altijd verwijten,

{==246==} {>>pagina-aanduiding<<}

als ik mij onthield aan de plegtige inwijding van een gebouw, hetwelk ik mij voorstel, dat aan de Burgerij van Amsterdam de voortreffelijkste en nuttigste uitspanning zal opleveren.
Veel, zeer veel moeite kostte het aan Lijnslager om zijne Maria over te halen, toen de dag gekomen was, dat de Schouwburg zou worden ingewijd, om, hoe gaarne zij dat vermaak aan haren man en kinderen gunde, eene deelgenoot van hetzelve te zijn. Daar zij echter duidelijk bemerkte, dat het haren Maurits grieven zou, indien zij bij hare weigering volhardde, en hare afwezigheid inderdaad veel van zijn genoegen zou hebben weggenomen, besloot zij eindelijk, om hare verkiezing aan den wensch van haren man te onderwerpen. - Geenszins echter had zij berouw, dat zij aan het verlangen van haren echtgenoot had toegegeven. Reeds bij het intreden van den Schouwburg, waar alles van pracht en nieuwheid blonk, was zij verrukt over de grootschheid en luister, die oog en hart betooverden. Ook was haar moederlijk hart blijde, dat altijd zoo bezorgd was over hare kinderen, dat zij zelve, in dit met menschen opgepropt gebouw, het oog over hare lievelingen kon laten gaan - en niet minder, dat zij de getuige was van de vatbaarheid en verrukking harer kinderen, toen het schouwspel geopend werd - en eene doodelijke stilte het geruisch en gewoel vervangende, na het voorspel, Gijsbrecht van Amstel voortrad. Zij beschouwde ook met een streelend genoegen, hoe haar Maurits met gespannen aandacht het voortreffelijk voortbrengsel van het genie van zijnen vriend van Vondel aanstaarde, en met al dat

{==247==} {>>pagina-aanduiding<<}

gevoel van verheven wellust, waarvoor alleen edele zielen gestemd zijn, de voortreffelijke dichterlijke gedachten, bekleed met zulke schoone woorden, als verzwolg. Ook zag zij met vermaak, hoe hij zijn' Frederik opmerkzaam maakte op de gedeelten, waarvoor hij bijzonder rekende, dat zijn jeugdig verstand vatbaar was. - Maria was diep getroffen bij den rei der Klarissen, daar dezelve, ondersteund door de smeltende toonen der muzijk, de slagting, die de bloeddorst van Herodes onder de Bethlehemsche kinderen aanrigtte, voordroeg. Hare moederlijke ziel, die alles voor hare kinderen was, verplaatste zich in den rampzaligen toestand van de Bethlehemitische moeders. Zij herinnerde zich met eene groote levendigheid van geest den treurigen toestand van haren gestorven zuigeling - zij zag hem als voor hare oogen zweven, toen de rei zong:

‘De winckbraeu deckt nu met zyn booghjes 
Gelokene en geen lachende oogjes, 
Die straelden tot in 's Moeders hart, 
Als starren, die met haar gewemel 
Het aenschyn scheppen tot een hemel, 
Eer 't met een mist betrocken wert. 
 
Wie kan d'elende en jammer noemen, 
En tellen zooveel jonge bloemen, 
Die vroegh verwelckten, eer ze noch 
Haer frissche bladeren ontloken, 
En liefelyck voor yder roken, 
En 's morgens droncken de eerste zogh.’ 



{==248==} {>>pagina-aanduiding<<}

Maar bovenal deelde hare aandoenlijke ziel in den toestand van de voor haren Gijsbrecht zoo doodelijk beangste Badeloch, daar zij haren dierbaren Echtgenoot onder de dooden telt. - Onder den zoo bekenden rei der Edelingen, waarbij alles aandacht en verrukking was, smolt ook het hart van Maria weg in aandoeningen. Iedere zangsnede, tot lof der Huwelijksliefde aangeheven, gevoelde zij, dat als uit haar hart was opgeschreven. - Zij zag haren Maurits aan met een oog van gevestigde liefde, - en Maurits, die zich herinnerde, welke zijne aandoeningen waren geweest, toen hij op het punt stond, om zijne Maria te verliezen, vroeg, toen die zang geëindigd was, aan Maria, of zij nu berouw had, dat zij was medegegaan?... ‘Neen! mijn Maurits neen! - hoe’ zeide zij ‘zou het mij berouwen kunnen, daar ik zulke schoone schilderijen van het huwelijksleven zie.’ En als zich verplaatsende in den staat van de diep bedroefde Badeloch: ‘o Zulk een' staat kunnen zich alleen elkander teederlievende harten voorstellen.’ Toevallig stond nu van Vondel achter haar, en hield zich stil, tot dat het bedrijf geheel geëindigd was, en de schouwburg van luidruchtig handgeklap daverde. - Toen kreeg Lijnslager en ook Maria eerst van Vondel in het oog, en Lijnslager drukte hem met al het vuur der verrukking en de deelneming der vriendschap de hand, zeggende: ‘Geluk, hartelijk geluk mijn vriend! met den voortreffelijken uitslag van uw stuk. Ik voorspel u, dat zoolang Amsterdam Amsterdam is, zal elk regt geaard Amsterdammer dit stuk met verrukking beschouwen.’

{==249==} {>>pagina-aanduiding<<}

Van Vondel. Zoo de vriendschap niet te veel deel in uwen lof heeft, dan verheug ik mij hartelijk over uwe goedkeuring, want meer dan het luid gejuich der aanschouwers is mij uwe opregte en gulhartige gelukwensching waardig... maar nog meer de tranen van aandoening, die ik in de oogen van uwe vrouw heb zien oprijzen, en, schoon ik daarvan ook een gedeelte stellen moet, op de fraaije wijze, waarop de verzen zijn gezongen; ik geloof, dat ik mij toch ook een gedeelte van den lof mag toeëigenen. Ik heb acht gegeven op het spelen, maar ook tevens op de aandoeningen, die het teederste gedeelte op het hart van mijne vriendin maakte - en ik stel hoogen prijs op die lofspraak. -
Nu werd van Vondel afgetrokken van Lijnslager en zijne vrouw, en te huis gekomen herhaalde Maria van lieverlede de betuiging van hare wel te vredenheid, dat zij afgezien had van haar zoo vast genomen opzet, daar zij dezen avond onder een der genoegelijkste telde, die zij in maanden had doorgebragt. Lijnslager prentte nu ook zijnen kinderen in, zooveel hunne vatbaarheden zulks toelieten, wat eigenlijk de bedoeling van dit stuk was. Ook wist hij, onder deze gesprekken de zucht voor hunne geboortestad diep in hun hart te drukken, en nam deze gelegenheid waar, om hun levendig onder het oog te brengen, hoe spoedig en tot welk een' top van grootheid Amsterdam uit kleine beginsels was opgeklommen.
Holland was nu van zulk een gewigt in de staatkundige schaal van Europa, dat eene Maria de Medicis, Koninginne Moeder van Frankrijk, door het beleid van den Kardinaal Richelieu, welke over

{==250==} {>>pagina-aanduiding<<}

den Koning haren zoon en het Fransche Rijk het bewind voerde, gedwongen om Hof en Rijk te verlaten, tot de Staten van dit aanzienlijk gewest hare toevlugt had genomen, om derzelver bemiddeling tusschen haar en haren Koninklijken zoon te verzoeken. De Vorstin had zich om die reden naar den Haag begeven, en, staande haar verblijf in dit land, bezocht zij verscheiden der Hollandsche steden. - Amsterdams wijze Regering, altijd en met reden de waardij gevoelende van hare aanzienlijke stad, wier stem zich zoo dikwerf in Hollands Vergadering met zooveel nadruks hooren liet, en daardoor de Raadsbesluiten van het geheel bondgenootschap die klem gaf, waardoor de onafhankelijkheid, grootheid, koophandel en zeevaart van het geheele volk bewaard bleven; Amsterdams wijze Regering oordeelde het met het staatkundig belang dier stad meest overeentestemmen, dat zij die aanzienlijke Vrouwe uitnoodigde, om die stad met hare tegenwoordigheid te vereeren. Nadat reeds zeer vele prachtige voorbereidsels gemaakt waren, om haar te ontvangen, zond de regering van Amsterdam een harer leden naar de Koninginne-Moeder, met dat verzoek, zooras zij met de Prinses van Oranje binnen Haarlem gekomen was. En dit, met welgevallen aangenomen en gegeven, bezoek, gaf gelegenheid tot het ten toon spreiden van een pracht en luister, welke die Vorstin en geheel Europa overtuigden van het aanzienlijk vermogen der groote koopstad van een klein gemeenebest, dat, terwijl het nog met het magtig Spanje kampte, de rijkdommen van den koophandel uit Oost en West in haren schoot verzamelde.

{==251==} {>>pagina-aanduiding<<}

Lijnslager, die zooveel mogelijk het voorbeeld van zijnen braven vader navolgde in alles, wat hij zich herinnerde eenen gunstigen indruk op zijnen geest gemaakt te hebben, toen hij nog een jongeling was, stond ook nog levendig voor den geest, hoe zijn vader hem altijd medenam, en, onder zijn geleide, alle openbare plegtige gebeurtenissen deed bijwonen. ‘Het paste’ plagt die te zeggen, ‘dat een vader zijnen kinderen alle mogelijke gelegenheid verschafte, om op eene voegzame wijze deel te nemen aan feesten, die door de Regering der Stad ter eere van groote lotgevallen van stad of land, of bij de tegenwoordigheid van aanzienlijke personen gegeven worden.’ Dus ook moesten de Feesten, welke bij gelegenheid der komst van Maria de Medicis, op hare reize door de Prinses van Oranje vergezeld, gegeven werden, door Lijnslager met zijne kinderen worden bijgewoond, - Ook wist hij thans gemakkelijk zijne Maria te bewegen, om hem daarbij te vergezellen, en door zijne betrekkingen met de aanzienlijkste kooplieden en sommige leden der Regering zich te voorzien van eenen gereeden toegang op die plantsen en standpunten, waar zich de feestelijke toestel en vertooningen in het schoonste licht voordeden. Zoo zag hij met zijne Maria en kinderen, behalve de andere plegtigheden, die bij de inhaling dier Vorstin plaats hadden,hoe dezelve op het Oost Indisch Huis getoefd werd op een onthaal geheel en eeniglijk bestaande uit Indische gewassen en voortbrengsels. Ontzet stond zij, op de beschouwing van een zoo allezins vreemd onthaal, doch dat tevens tot een sprekend bewijs verstrekte van de uit-
{==252==} {>>pagina-aanduiding<<}
gestrektheid der bezittingen van het gemeenebest, dat zoo klein van omvang, landen overmeesterde, en voor zijne zegevierende vlag buigen deed, zeer verre in grootheid, en onuitsprekelijk ver in rijkdom van voortbrengsels het moederland overtreffende. Lijnslager zag met een streelend vergenoegen, en dat gevoel van nationalen hoogmoed, zonder hetwelk een volk en vooral een gemeenebest te gronde gaat, de verbaasde blikken, welke Maria de Medicis op deze verrassende aanrigting wierp, en hoorde haar de vragen doen, welke zij aan de haar geleidende Burgemeesteren wegens de herkomst sommiger voortbrengselen deed, welke zelve meermalen deswegens aan een der Hoofden van de Oost-Indische Compagnie opheldering moesten vragen. Hij ontdekte ook, hoe het hart van de Prinses van Oranje gestreeld werd, daar zij niet kon nalaten bij de beschouwing van dit Banket op te maken, hoedanig een' trap van eer en vermogen een gemeenebest bereikt had, aan welks hoofd haar gemaal geplaatst was, en, schoon verstoken van hoogeren titel, dan die van Stadhouder, met vele aanzienlijke Vorsten kon wedijveren. Immers haar Frederik Hendrik beroemd door zijne dapperheid en krijgsbeleid, nog onlangs, bij de vermeestering van Breda zoo zigtbaar gebleken, was geëerbiedigd en bemind om zijn zacht en vaderlijk bestuur, en bekleedde den eersten rang in eenen vrijen Staat, die nog niet erkend en bestreden door de Mogendheid, aan welker juk hij zich ontworsteld had, tusschen de aanzienlijkste koningrijken van Europa - als scheidsman optrad.
Den volgenden dag geleidde Lijnslager zijne

{==253==} {>>pagina-aanduiding<<}

vrouw en kinderen bij tijds naar een open vaartuig door hun met eenige vrienden daartoe gehuurd, en bij de lange Doelebrug gelegen. Duizenden van menschen omringden van alle zijden de straten aan den rand van het water; geheele wemelende klompen van getuigen bedekten de bruggen - wolken van menschen bedekten de luifels - en uit alle vensters vertoonden zich uitstekende hoofden over hoofden. Hij wees hun aan, hoe men in het midden van het water een eilandje uit de veenen gevoerd had, endaarop, binnen éénen nacht, in een' prachtigen en trotschen Tempel vertooningen vervaardigd had, om het oog der Moeder-Koningin en der Prinsesse van Oranje te verlustigen, en tevens een sprekend bewijs te geven van den smaak en vaardige werkzaamheid der Amsterdamsche burgers. De twee Vorstinnen en het vorstelijk gezelschap met den Hoofdschout en Burgemeesteren van Amsterdam waren in eene zeer prachtig opgesierde sloep met vlaggen, waarin de wapenen van Frankrijk en Oranje blonken, gezeten. Terwijl die sloep de Grimmenessesluis plegtstatig werd ingevoerd, terwijl aanhoudend trompetgeschal en ander muzijk het gejuich en gejoel der menigte verdoofden, opende zich de daartegen over gelegen sluis, en de Zeegod, Neptuin, door een forsch gespierd man verbeeld, met zijnen drietand, en gewone versiersels en kenteekens pronkende, kwam op zijne schelp, als in eene waterkaros aanvaren, gevolgd door Merkuur zittende in een vaartuig eene kogge voorstellende, zoo als in den eersten tijd het wapen van Amsterdam plagt te zijn. Voor in deze kogge zat eene bevallige vrouw, de stad Amsterdam zelve voorstellende. De-
{==254==} {>>pagina-aanduiding<<}
ze kogge, de Staatsie sloep der Koninginne genaderd zijnde, hield eensklaps het muzijk stil - en de duizenden aanschouwers, door dit onverwacht verschijnsel getroffen, zwegen. - Alom heerschte een eerbiedige stilte aangenamer, maar anders gelijk staande met die, welke plaats heeft, als de arm der geregtigheid zich opheft, om de boosheid openbaar loon voor hare werken te verschaffen. - In 't midden dezer ontzettende stilte begroette de Amsterdamsche Maagd de Moeder Koningin met deze weinige dichtregels:

Met welk een offerhand zal ik den Hemel dancken, 
Dat my bezoeken komt de grootste Koningin, 
Die beide waerelden beschaduwt met haer rancken, 
En my een voorspraek strekte, en trouwe Nootvriendin, 
By vader en by zoon, in hare heerschappye? 
Wees overwellekoom, gezegende Marye! 


De Koningin boog zich met plegtstatigen eerbied, en nu werd oogenblikkelijk de Vorstelijke sloep naar de zijde van het kunsteiland gevoerd. Ontzet was zij en het geheel gezelschap over de fraaije vertooningen, welke daar gegeven werden onder een' grooten zegeboog. De Vorstin zag daar met een gevoel van verrukking het huwelijk van François de Medicis en Joanna van Oostenrijk hare vader en moeder voltrekken - en vervolgens. Maximiliaan de Stedemaagd van Amsterdam, met de Keizerlijke kroon beschenken. Oogenblikkelijk na het einde van deze vertooning, werd de Staatsie-sloep naar de andere zijde van het eilandje gevoerd, waar op eene tooneelmatige wijze de ellendig vervallen en verwarde staat van

{==255==} {>>pagina-aanduiding<<}

Frankrijk onder Hendrik den III, in drie vertooningen, werd voorgesteld, waarop het Fransch Rijksgebied, als een wereldkloot, door de Tweedragt in brand gestoken, vaneengereten en van elkander gescheurd werd verbeeld. - De twee anderen vertoonden het luisterrijk Herstel en den bloeijenden Toestand onder Hendrik den Grooten, den besten der Koningen, die ooit den Franschen zetel beklom. Op deze tooneelen werd hij, voor zijne weduwe als uit zijn graf herrezen, in de gedaante van Hercules voorgesteld, die den gespleten en verscheurden Rijkskloot van het Fransch bewind met magt aan elkander hechtte - verders vertoonde hij zich, in de gestalte van Atlas, den door hem herstelden Rijkskloot van Frankrijk op zijne schouders torschende - Vondel, van Baerles Latijn volgende, heeft deze tooneelmatige vertooningen in de volgende sierlijke Dichtregelen beschreven:

Als Vranckryk jammerlyck den Ryxkloot ziet gereten 
Door burgerlycken kryg, en 't land gedeelt in twee, 
De Vorsten handgemeen, en hart op hart gebeten, 
Den Koning zelf vermoort; doet dit haer harte wee; 
Omdat de kloot des Ryx met kracht lach afgesmeten 
Van zulke schouderen, waarop zich elck verliet, 
En d'asfen uit de naef geheven; dies bekreeten 
In dien benaeuwden schyn het naer den hemel ziet, 
Smeeckt Jupiter om hulp, en al de groote Goden, 
En wacht van boven troost in dien vervallen staer. 
Pomoon, en Bromius, en Ceres wech gevloden, 
En van het zwaert verdruckt, en Venus, bloot van raet, 
Met de and're Godheen staan bedruckt aan Vranckryx zyde. 

{==256==} {>>pagina-aanduiding<<}

De Goôn erbarmen zich om die verlegen schaer, 
Verdagvaerden Bourbon, dat hy hen al bevryde, 
En op zijn schouders neem' den last van 't Ryx gevaer. 
Tritoon met Mavors helpt den Helt, op Vranckryx bede, 
Waer hy door hun beleyt de vyanden verstoort: 
Zo, wordt het ryck geheelt door lang gewenschten vrede: 
Navarre, sterck van hals, den Ryxkloot onderschoort, 
Zet d'assen in de naef met kracht: zoo wort herboren 
De rust van 't oude Ryck: zoo bloeyen alle steên, 
De kercken, en het lant weêr heerlyck, als te voren. 
De vreê keert weerom, Astrea gaat bekleên 
Heer troon en eersten staet: gevlughte Goden keeren 
Uit hunne ballingschap in 't voorige bezit. 
Dit wort u hier vertoont: dit wil Alcides leeren, 
Daer hy 't gerabraekt lant weer zet in zyn gelidt, 
En heek 't gesplitste Ryck, gelyck dees stommen spreken, 
Met recht wordt Henrik dan by Herkules geleken. 


Eindelijk om aan de Vorstin een denkbeeld van de kloekheid, dapperheid en vlugheid der Hollandsche zeebonken te geven, kwam in eenige schuiten een aantal matrozen in witte linnen kleederen met roode mutsen op het hoofd aanroeijen, en van handspaken voorzien begonnen deze eene soortvan waterstrijd. Elk was 'er om het vaardigste en handigst bij, om elkander aan te vallen, en van de waggelende schuiten in het water te doen tuimelen zonder gevaar voor hachjes, allen in de kunst van zwemmen fiksch bedreven, en die 'er zich vooraf op geoefend hadden, die ook, slechts in schijn hevig verbitterd, elkander zoodanig wisten te ontzien, dat het hoogst nadeel, dat zij elkander toebragten, bestond in het aftuimelen in het water, en het natmaken van eene dunne

{==257==} {>>pagina-aanduiding<<}

kleeding, die zij, na den afloop van het spiegelgevecht, oogenblikkelijk aflegden.
Met verbaasdheid en vergenoegen had Lijnslager, nevens zijne vrouw en kinderen, dezen prachtigen toestel en de vertooningen beschouwd, en dezelve hadden ook niet weinig indruk gemaakt op den geest van zijne oudste dochter. Te huis gekomen, kon zij niet nalaten tegen haren vader aantemerken, dat het haar voorkwam, dat die Koningin al heel gelukkig zijn moest, daar alles dag aan dag in de weer was, om haar op allerhande wijzen te onthalen. ‘Denkt, gij dat waarlijk?’ vroeg Lijnslager.
Margaretha. Waarlijk, vader!
Lijnslager. 't Ontschiet mij niet, Grietje, daar alle die schitterende en verblindende vertooningen van praal en pracht het oog verbijsteren, en als men 'er niet op doordenkt, wat 'er van binnen bij menschen, in een' zoo verheven stand geplaatst, omgaan kan, (en dikwijls, in het midden van het gejuich, dat hen omringt, dadelijk omgaat,) het voorkomen hebben van luisterrijke eerbetuigingen, die toch de mensch zoo gaarne ontvangt.... Maar ik voor mij geloof, Grietje, dat uwe moeder in haren kring, veel gelukkiger is, dan Maria de Medicis in den haren. Gij ziet mij met groote oogen aan. - En ik merk, dat gij vrij wat zwarigheid maakt, om mij te gelooven. 'Er is voor een moederlijk hart niets streelender, niets aangenamer, dan omringd en bemind van hare kinderen te leven. - En dat geluk heeft uwe moeder, daaraan twijfelt gij niet?
Margaretha. In 't geheel niet, vader!

{==258==} {>>pagina-aanduiding<<}

Lijnslager. Van dat geluk is de Koningin verstoken, want reeds sedert eenige jaren heeft zij, door geschillen tusschen haar en den Kardinaal Richelieu gerezen, geschillen, aan welke, al kon ik u die volkomen verhalen, gij niets hebben zoudt, van haar' zoon den Koning en het Fransche Hof verwijderd, in Braband rondgezworven.
Margaretha. Foei heeft dan haar zoon de Koning niet belet, dat men zijne moeder....
Lijnslager. o Die Koning is geheel onderworpen aan den wil van den Kardinaal Richelieu, die op zijnen naam Frankrijk bestuurt. Bedenk nu, dat deze Vorstin, die hier zoo plegtig wordt ingehaald, en waarvoor geheel Amsterdam om zoo te spreken, eene feestzaal is, in dit land gekomen is, om bij de Staten te verzoeken, dat zij hunne pogingen aanwenden, om tusschen haar en haren zoon eene verzoening te treffen. Hoe denkt gij, dat het hart van die Vorstin, zoo zij waarlijk eenige moederlijke liefde voor haar' zoon heeft, moet gesteld zijn? ... Zeg eens Grietje, zoudt gij, als gij dit zoo bedenkt, niet liever de onbekende Maria Lijnslager, dan de wereldberoemde Maria de Medicis zijn?
Margaretha. Waarlijk, vader! nu beklaag ik die Koningin... en ik houd haar voor een regt ongelukkig mensch. Moeder is veel gelukkiger; dat lijkt 'er niet na - maar vader! zeg mij waarom maakt de Regering van de stad zooveel kosten en omslag om die Vorstin te ontvangen, die zelf bij de Staten van dit land hulp komt verzoeken, dat begrijp ik niet.
Lijnslager. Breek 'er uw hoofd ook maar niet

{==259==} {>>pagina-aanduiding<<}

mede, Grietje! dat zijn geheimen van staatkunde, waarmede zij, die in den burgerkring leven, niets te doen hebben.
Margaretha. En toch, vader! zijt gij 'er zoo op gesteld, dat wij alles zien.
Lijnslager. Zeker, mijn kind! ben ik 'er op gesteld, dat gij en mijne andere kinderen getuigen zijt van openbare plegtigheden, omdat dezelve diep in den geest gedrukt, als mijlpalen zijn op den weg van het leven. Ook heeft het kennen van aanzienlijke personen, welke eenen hoogen rang bekleeden, gelijk Vorsten en Vorstinnen, deze nuttigheid, dat men zich, bij hunne volgende lotgevallen, dezelve veel levendiger voorstelt, ja dat zelfs hetgeen hun overkomt, een' dieper indruk op onzen geest maakt. Zoo Grietje zult gij u, in het vervolg, als gij iets van Maria de Medicis hoort; het zij dat zij zich met haren zoon verzoent, of dat die bemiddeling geene plaats grijpt; het zij dat zij in haar' ouden luister aan het Fransche Hof hersteld wordt, of genoodzaakt blijft als een verstootene bij vrienden hulp te zoeken, veel meer belang stellen bij hetgeen haar wedervaart. Ook is het zien van zulke plegtigheden, als 'er nu plaats hebben bij het verblijf van Maria de Medicis, geschikt, om een klaar begrip te geven, hoe het onmogelijk anders zijn kan, of een mensch, die zooveel eer aangedaan wordt, als in deze dagen Maria de Medicis, moet zichzelve bijna vergeten; althans eene buitengewone mate van verstand en deugd,bezitten, om niet tot het denkbeeld te vervallen, dat zij iets meer is dan een gewoon sterveling. Men is verpligt, om met de ge-
{==260==} {>>pagina-aanduiding<<}
breken der aanzienlijken en vooral der Vorsten en Vorstinnen eene buitengewone mate van medelijden te hebben, daar alle de streken van vleijerij zamenspannen, om, dikwijls van de wieg af aan, het schoonste sieraad der deugd, de nederigheid, den afhankelijken sterveling zoo betamende, met tak en wortel uit hunne harten te roeijen, en hen rond te slepen in eenen maalstroom van vermaken en verstrooijingen, die hun weinig of geheel geen' tijd overlaten, om met ernst en bedaardheid te bedenken, wie en wat zij zijn, ja welke verheven pligten op hun rusten, zoo zij maar eenigzins voldoen aan hunne voortreffelijke bestemming.


Twaalfde hoofdstuk.

Het leven van Lijnslager en zijne Maria vloeide nu een' geruimen tijd voort, als eene effene beek, en zij verdeelden hunnen tijd in de zorgen voor hun huisgezin, en de opvoeding hunner kinderen, die door Gods goedheid hun waren overgelaten. Van tijd tot tijd bezochten zij hunne broeder en zuster van Vliet te Rotterdam, van welke zij ook op hunne beurt bezoeken ontvingen; zoo was ook het geval met van Teylingen en deszelfs huisvrouw. In Amsterdam hadden zij ook hunne kennissen, die zij van tijd tot tijd bezochten, doch daar Maria meer tot het stille huisselijke leven overhelde en niet gelukkiger was dan in den kring van haar huisgezin, breidden zij die verkeering niet zeer uit. Zij achtte

{==261==} {>>pagina-aanduiding<<}

het beter in den kring, welke binnen haar bereik viel, nuttig te zijn, dan door denzelven te veel te verbreeden, dien niet te kunnen overzien, en dus weinig of geheel geen nut te stichten. Zij had nu ook haar Krisje, welke, reeds eenige jaren bij haar gewoond hebbende, meer hare vriendin dan hare dienstmaagd was, verloren, daar deze eindelijk met Joosten in het huwelijk getreden was, nadat hij het zooverre gebragt had, dat hij voor het kantoor van Lijnslager als Kapitein op een koopvaardijschip voer. Eene van hare uitspanningen was aan dit huisgezin wel te doen, en Krisje zelve, welke een zoo uitnemend liefderijk hart bezat, het middel, waardoor zij, zooveel maar eenigzins hare omstandigheden gedoogden, aan onbekende armen en lijdenden weldeed. In het kort Maria betrachtte die stille en verhevene deugden, welke, schoon geen' glans naar buiten verspreidende, behagelijk zijn in de oogen van het Heilig Wezen, wiens weldoende hand, schoon voor de stervelingen verborgen, door dankbare en welgestelde harten met diepe eerbiedenis in stilte gezegend wordt. Buiten haar, want de uitgebreidheid van hare weldaden kende ook Krisje slechts voor een gedeelte, was Maurits de naaste, schoon ook nog onvolkomene, getuige van de liefderijkheid harer voortreffelijke ziel: ja, en dit was een streelend gevoel voor het hart van haren Lijnslager, zij betrad zoo volkomen het spoor van zijne moeder, in het verstandig weldoen aan ware behoeftigen, dat hij dikwerf den stillen gang van hare weldadigheid, bespiedende, met eene zoo levendige verrukking zich dat voortreffelijk beeld van Christelijke weldadigheid her-
{==262==} {>>pagina-aanduiding<<}
innerde, dat tranen van dankbare herdenking zijne oogen besproeiden. Hij bragt zich bij zoodanig eene gelegenheid levendig te binnen, hoe hij eens, nog een klein kind zijnde, door zijne moeder in de buurt gezonden was naar een arm huisgezin, dat zij had leeren kennen, en waarin de huisvrouw en kinderen gebrek leden, omdat de vader, een kruijer van zijn ambacht, zich dagelijks in het gebruik van sterken drank verloopende, bij de meeste kantoren gedaan had gekregen, om eenig geld aan die vrouw in het nijpende van den nood ter hand te stellen; en hoe grootsch hij 'er op geworden was, schoon hij toen nog niet het volkomen goede van de daad zijner moeder kon begrijpen, toen zij tegen hem zeide: ‘Maurits! Maurits! breng dit geld aan Antje buur. Ik weet, dat het mensch in grooten nood is. - En vader wil niet, dat ik haar helpen zal, omdat haar man het zoo slecht gemaakt heeft... maar dat kan zij, dat kunnen hare vijf kinderen niet helpen. Nu weten ik en gij dat alleen op de wereld. En als het dus uitkwam, zoudt gij voor lang uit mijne gunst zijn. Het is reeds schemeravond - gij moet zoo als de vrouw u de deur open doet, haar dit zakje in de hand duwen, en dan zoo spoedig gij loopen kunt, weêr naar huis komen....’ Zulke en soortgelijke, de aangenaamste herinneringen, die in het kinderlijke hart van verstorven ouders kunnen achterblijven, werden dikwijls in den geest van Lijnslager opgewekt, als hij toevallig zijne Maria op eene geheime weldaad betrapte. Het allezins bekoorlijk karakter van Maria, het spoor zelve der treurigheid, dat sedert den dood

{==263==} {>>pagina-aanduiding<<}

van hare dierbare kinderen, op haar anders nog zoo schoon gelaat (want de ziekte had hetzelve niet misvormd) was achtergebleven, een zoo levendig bewijs van de hartelijkste moederliefde, deed haar in de oogen van Maurits eene duurzame beminnelijkheid behouden, en veredelde zijne liefde, nu de hevige opbruisingen der jeugd getemperd waren, tot de edelste soort van vriendschap en teedere genegenheid, voor welke het menschelijk hart vatbaar is.
Maurits was op zekeren dag, volgens zijne gewoonte naar de beurs gegaan, en Maria zat bij hare dochter bezig met het toenmalig nog bij onze natie gewoon vrouwelijk handwerk het spinnen van vlas voor het gezin, als de meid het berigt bragt, dat 'er eene vreemde vrouw, welke zij bijna niet verstaan kon, aan de deur stond, en volstrektelijk, zooveel zij 'er dan uit kon komen, mijn Heer wilde spreken. Zij had een schilderstuk bij zich, en scheen dat te willen verkoopen. ‘Zeg haar,’ zeide Maria, ‘dat zij over een paar uren terugkomt.’ ‘Maar zij geeft te kennen, dat zij zeer arm is en verschrikkelijken honger heeft ...’ antwoordde de dienstmaagd. Nu rees Maria oogenblikkelijk op, en de onbekende herhaalde in gebrekkig Hollandsch en Vlaamsch de vraag of Signore Mauritio Lijnslager te huis was; dat zij dezen wenschte te spreken over eene schilderij, die zij bij zich had.
‘Mijn man,’ zeide Maria, ‘koopt zeldzaam schilderijen, dus denk ik, dat dit vergeefsch zal zijn, maar gij kunt over een paar uren toch terugkomen, dan is hij zeker te huis. Maar mijne meid verhaalde mij, dat gij haar gezegd hadt zeer


{==264==} {>>pagina-aanduiding<<}

arm te zijn, en grooten honger te hebben....’
De Onbekende. Ja, Signora! Te Brusfel heb ik mijne harp in den lombard verpand, en dat geld was op, toen ik te Haarlem kwam....
Maria zag haar met veel aandacht aan en ontdekte, door hare sobere kleeding henen, iets, dat haar onderscheidde van de zoodanige, welke van het bedelen eene kostwinning maken. Oogenblikkelijk stak dus Maria als werktuigelijk de hand in den zak, en wilde haar eenig geld geven.... ‘God! Signora, eene aalmoes ... neen! Signora!’ de deur zelve openende en op de stoep terugtredende tegelijk eene edele buiging makende. - ‘Hadt gij mij eene sneê brood aangeboden, die zou ik hebben aangenomen - maar geene aalmoes - (al achter uitgaande) ... over twee uren is Signore Mauritio te huis ... zoolang zal ik het nog wel kunnen uithouden ... adieu! Signora!’ - Maria stond zeer verbaasd over deze vreemde houding, en Maurits te huis gekomen zijnde, verhaalde zij alles zeer naauwkeurig. Lijnslager, die, voor een weldadig man bekend staande, dikwerf en op onderscheiden wijzen door onwaardige bedelaars werd lastig gevallen, bekreunde zich des weinig, het alleen eene bedelpartij op eene nieuwe vois noemende - 'er bij voegende: ‘'t Is u wel meer gebeurd, dat gij door uwe goedhartigheid altijd het beste van uwen medemensch denkende, edele houdingen en verheven gevoelens ontdekt hadt in personen, die toch nader beschouwd niet beter waren, dan landloopers.’ Het bleef bij dit gesprek onder den maaltijd - doch naauwelijks was deze afgeloopen, of de

{==*6==} {>>pagina-aanduiding<<}


{== afbeelding 
	
III. Deel.

antonia manichetti.. antonia manichetti,....!

bl. 265.==} {>>afbeelding<<}
    


{==265==} {>>pagina-aanduiding<<}

vreemde koopvrouw in schilderijen, want, zoo noemde ze Maria, kwam de stoep op en klopte aan. De meid haar de deur geopend hebbende liet haar in het ruime voorhuis staan, en diende haar aan. Maurits verzocht Maria, om getuige te zijn van zijne onderhandeling, bij welke hij niet twijfelde, of zij zou zichzelve weder bedrogen vinden.
‘Signore,’ zeide de onbekende, in het Vlaamsch, en zij ontroerde zoodanig, dat zij zich aan eene daar staande bank eenige oogenblikken vasthield - ‘Signore Mauritio!’ herhaalde zij, ‘kent gij mij niet meer?’ -
Lijnslager. (Eenigzins verstoord.) Ik u kennen, ... ik weet niet, dat ik u ooit gezien heb....
De Onbekende. Signore Mauritio - o God! kent gij mij niet meer. - Dan zult gij misschien... u te binnen brengen (de schilderij ontdekkende), voor wie uw vriend van Dijk deze schilderij ... gemaakt heeft.
Lijnslager. (Zijn eigen portrait ziende en nu, op eenmaal, door al de vervallene trekken heen, zich de onbekende herinnerende.) Antonia Manichetti - Antonia Manichetti....!
Antonia. - Niet meer Antonia Manichetti, maar de ongelukkige weduwe van Montesarchio.
Maria, schoon zij zich zelve bedwong, kon niet nalaten een' ongunstigen blik op Antonia te werpen. - Lijnslager, zich zooveel mogelijk hersteld hebbende, vroeg met de uiterste verwondering. - ‘Wat toch jaagt u hier naar toe?’
Antonia. Niets anders, dan de doodelijkste armoed.... Ik heb heden morgen de Signora uwe

{==266==} {>>pagina-aanduiding<<}

huisvrouw reeds verhaald, dat ik mijne harp, het laatste, dat mij van alle mijne bezittingen overgebleven was, in den lombard te Brussel verpand heb.... Ik stond dikwerf in den wil, om dit ... uw portrait, dat men mij gezegd had, vrij veel geld waardig te zijn, omdat het door van Dijk geschilderd is, te verkoopen, maar ik besloot eindelijk, om 'er zelve mede naar Amsterdam te reizen, en zoo gij nog in leven zijn mogt, het u te koop aan te bieden. En nu laat ... ik het ... aan uwe edelmoedigheid over, wat u dit portrait ... waardig is.... Wilt gij het in overweging nemen ... goed! ... ik laat het u, maar geef mij dan ten minste zooveel op rekening, dat ik 'er twee dagen van leven kan....
Maria (zich tot haar wendende.) Blijf hier niet staan, ga in dit vertrek, en ik zal u terstond iets doen voortzetten, dat u verkwikken en versterken zal - (dit sprekende opende Maria een zijvertrek, en, Antonia daar intredende, vervolgde zij met eenen schalkachtigen glimlach) zeg nu weêr, Maurits, dat ik mij omtrent de edele houding bedrogen heb....
Nu bood Lijnslager Antonia een' stoel aan, en zich bij haar nederzettende, zeide hij: ‘Ik had wel gewenscht, Signora, dat gij mij vooraf onderrigt hadt van uwe komst, dan zou ik mijne huisvrouw hebben gewaarschuwd.... Waarlijk, Signora! wat kunt gij u van uwe tegenwoordigheid ... meer dan van eenen brief beloven....’
Antonia. (Diep ontroerd en terwijl de tranen langs hare wangen rollen) Jezus! Maria! hoe zwaar moet ik gezondigd hebben, dat bij Signora

{==267==} {>>pagina-aanduiding<<}

Mauritio zelf mijne tegenwoordigheid ondragelijk is.
Lijnslager. Ik zeg dat niet, Signora! maar uwe onverwachte en onvoorbereide verschijning zou immers eenen zeer onaangenamen indruk op het hart van mijne Maria kunnen veroorzaken.
Antonia. o Signore, eene zoo ellendige als ik, die zoo diep vernederd ben, dat ik reeds sedert verscheiden jaren met zingen en harpspelen mijn' kost heb moeten winnen, die zes weken in het Gasthuis te Brussel krank gelegen heb, en wier stem door die ziekte, zoo aanmerkelijk was verzwakt geraakt, dat toen ik daaruit opkwam en mijne vorige kostwinning wilde hervatten, niet meer die bekoorlijkheid of kracht van stem bezat, als voor mijne ziekte; ik, die zoo afgrijsselijk vermagerd ben, (en hoe diep moet dan eene koquette niet in hare eigen oogen gezonken zijn) dat ik niet meer in een' spiegel durf zien ... (opstaande juist op het oogenblik, toen Maria, die oordeelende, dat 'er buiten haar geene getuigen bij dit tooneel noodig waren, zelve met eenige spijze voor haar kwam aandragen) maar ik ... zal heen gaan ... ik zal heen gaan, Mauritio! ik ben hier niet gekomen, om - uw huwelijsgenoegen te verstoren.... Ik kwam alleen, om u het portrait, door van Dijk geschilderd aan te bieden, liever dan aan eenen vreemden.... Signora! Ik ga heen ... en zal Matteo Vittorino opzoeken ... die zal misschien mij nog voor eenige dagen huisvesting verleenen ... maar om u te overtuigen, dat ik geen voornemen heb, om ooit weder eenige verstoring aan uw geluk toe te brengen.... Ontvang (en hier haalde zij den kleinen gouden ring,

{==268==} {>>pagina-aanduiding<<}

met het opschrift: Opregt berouw der onvoorzigtigheid, van haren vinger) ontvang het eenig overblijvend blijk, dat 'er een oogenblik geweest is, waarop mijne nu vervlogen bekoorlijkheden eenigen invloed op den geest van uwen Mauritio gemaakt hebben....
Maria (met veel bedaardheid.) Ik kan niet begrijpen, Mejuffrouw! dat mijn man u in die weinige oogenblikken zoo hard zal bejegend hebben, dat gij gegronde reden hebben zoudt, om zoo in allerij te gaan vertrekken. Maurits! wat mij betreft, het zou mij zeer onaangenaam zijn, indien dit had plaats gehad. Wij hebben over het gebeurde dikwerf gesproken, en gij behoeft niet te vreezen, dat, na zoovele jaren, dat ik blijken van uwe huwelijksliefde ondervonden heb, de jaloezij mijn hart zoo vermeesteren - (tegen Antonia.) Ik bid u ga zitten - en gebruik een weinig spijs.
Lijnslager. Signora Antonia is in deze drift opgestoven, omdat ik haar zeide, alleen gewenscht te hebben, dat zij mij vooraf van hare komst verwittigd had - en ik bid haar, dat zij, met aflegging van de drift, die haar overmeesterd heeft, van de spijs, die gij haar voorgezet hebt, gebruiken wil. - Laat eene kan wijn tappen, die zal misschien na het gebruik van eenige spijze haar nog meer verkwikken.
Maria deed zoo, en Antonia zette zich, bedaard door de minzame en blijkbaar welmeenende taal van Maria, en genoopt door den prikkel van den honger, neder: en gebruikte met eene groote snelheid een gedeelte van de haar voorgezette spijze. - Maurits wilde haar nu niet storen, en gaf haar eerst,

{==269==} {>>pagina-aanduiding<<}

toen hij haar een glas wijn had doen gebruiken, te kennen, dat zij vergeefs naar Matteo Vittorino zoeken zou, want dat die reeds tien jaar geleden overleden en zijne dochter overlang naar Frankrijk vertrokken was. Ook had Lijnslager eenige woorden met zijne huisvrouw in stilte gewisseld, en liet oogenblikkelijk op dit berigt volgen: ‘maar het zal niet noodig zijn, dat gij vooreerst eenig ander verblijf opzoekt, dan waar gij u tegenwoordig bevindt. Mijne huisvrouw is te diep getroffen over uwen ellendigen toestand, dan dat zij u langer wil blootgesteld zien aan de gevaren, die uit uwen deerniswaardigen staat voortvloeijen.’
Antonia. Hoe Signora! Gij zoudt ... mij ... verworpen, verlaten schepsel onder uw dak nemen ... o Goddelijke goedheid! ... o Signore Mauritio! welk een Engel hadt gij in Holland gelaten ... o ik zou u bijna haten kunnen ... dat gij om mij armzalige Italiaansche koquette een oogenblik die Hollandsche Engel vergeten hebt ... al zijn 'er nu reeds ook bijna twintig jaren tusschen dien tijd verloopen....
Maria. o Die zaken, Mejuffrouw! zijn te lang geleden, om daar weder van te spreken ... Ziet gij niet, hoe gij door die woorden mijnen Maurits bedroeft. - En hoe kunt gij hem bedroeven, als gij hem eens hebt lief gehad. Neem hier, Antonia! uw' intrek als vriendin, maar laten wij eene voorwaarde maken, laten wij nooit weder een enkel woord over de bewuste vlaag van verliefdheid reppen.... De herinnering is smartelijk voor mijnen man, en mij niet aangenaam. U is zij geheel nutteloos.... Daarenboven zou het schadelijk kunnen

{==270==} {>>pagina-aanduiding<<}

zijn, indien 'er mijne dochter, die reeds een aankomend meisje is, iets van vernam. Op deze voorwaarde kunt gij in dit huis, als de dochter van een' oud vriend van mijnen man, toen hij in Italie reisde, uw' intrek nemen, tot dat gij elders beter naar uw' genoegen te regt komt, behalve dat ik ook den ring van u overneem, en u rijkelijk deszelfs waarde vergoeden zal. Ik zal dien geheel laten versmelten opdat het laatste spoor vernietigd worde van eene onvoorzigtigheid, welke mij bijna den braafsten man als Echtgenoot verliezen deed.
Antonia was eenige oogenblikken verpletterd van aandoening over deze edelaardige en verstandige grootmoedigheid, en schoon zij eerst geene woorden vinden kon, barstte zij eindelijk, tranen stortende, uit: ‘Grootmoedige vrouw! ik voel, hoe zeer ik de goedheid van uw uitgebreid hart onwaardig ben ... maar ik beloof, ik beloof u, bij God en alle zijne Heiligen, nooit zal 'er over mijne lippen eene syllabe gaan, die, zelfs hij de afgelegenste gevolgtrekking, door u zou kunnen geoordeeld worden te zinspelen op het gebeurde.... Maar hoe is het mogelijk, dat ik in deze omstandigheden, in een vreemd land, zonder toevlugt, zonder bescherming, geen gebruik van uw aanbod maken zou....’
Schoon Lijnslager de edelmoedige inborst van zijne Maria kende, was hij echter eenigzins verwonderd, en met Maria alleen zijnde betuigde hij haar dit bij de eerste voegzame gelegenheid, maar ontving daarop ten antwoord: ‘Het spijt mij eenigzins, dat gij 'er u over kunt verwonderen, voor-
{==271==} {>>pagina-aanduiding<<}
al dat gij mij in staat zoudt gelooven, dat ik uwe, sinds zoovele jaren beproefde, Huwelijksliefde in gevaar zou kunnen achten, omdat gij, in eene vlaag van jeugdige verbijstering, eer 'er nog eenige plegtige band tusschen ons bestond, in een vreemd land, een' geruimen tijd van mij afgescheiden, u liet begoochelen door de schoonheid en bekoorlijkheden van een bevallig meisje.... o Ik hoop, Maurits, dat mijne zwakheden en struikelingen, schoon van eene andere soort, niet zoo hoog zullen genomen, of mij zoo gestreng zullen aangerekend worden.’
Maria, nadat zij Antonia Manichetti bij zich alleen geroepen en eene andere kleeding had doen aantrekken, leidde haar nu, zoo als zij voornemens geweest was, bij hare kinderen in, als de ongelukkige dochter van een' Italiaanschen vriend van haren vader. Met verwondering beschouwde zij het drietal kinderen van Lijnslager, en aan hare scherpziende oogen ontglipten geenszins de voortreffelijke bevalligheden van zijne dochter Margaretha, welker schoonheid juist in den staat was eener roos, die op het punt, om zich geheel te ontwikkelen, en bare bladeren breeder uit te spreiden, bijna wenschen doet, dat die ontwikkeling nog wat vertoeven mag, omdat de bekoorlijkheden van de nabijzijnde hoop die van het volkomenste genot overtreffen. - ‘Zeker,’ zeide zij tegen Lijnslager, ‘zeker, Signore behandelt uwe dochter een of ander muzijk-instrument....’
Lijnslager. Ik heb haar zelve eenige lessen op de guitar gegeven.

{==272==} {>>pagina-aanduiding<<}

Antonia. 't Zou ook jammer zijn, als zij, aanleg hebbende tot die edele kunst, die ik een der schoonste sieraden eener vrouw acht, dezelve niet beoefende....
Maria. Maar, Mejuffrouw! zij is zeer beschroomd, en ik zou haar naauwelijks kunnen bewegen, om voor iemand dan voor mijn' man en mij te spelen....
Antonia. Ook niet als ik het waagde, om haar voor te gaan.... Lieve Signora (tegen Margaretha) geef mij eens uwe guitar, ik heb 'er in lang niet op gespeeld, maar ik zal het toch niet geheel vergeten zijn, zoo ik hoop. Misschien lok ik u dan uit, om ook eens te laten hooren, wat gij kunt. Mijne stem is nog wel niet geheel in orde, sedert mijne laatste ziekte, maar ik zal van een gemakkelijk stukje de proef nemen.
Margaretha aarzelde wel, om haar de guitar te geven, omdat zij met reden vreesde, dat dit haar misschien onder de verpligting brengen zou, om ook eene proeve van hare bekwaamheden te geven. Evenwel op verzoek van haren vader en den vriendelijken oogwenk harer moeder, die zeer begeerig was, om de bekwaamheden van Antonia, die Lijnslager haar meermalen geroemd had, te hooren, terwijl zij, zelve een zeer goede zangster zijnde, hare Margaretha in het zingen onderwees, haalde zij de guitar voor den dag.
Met eenen bevalligen zwier nam Antonia de guitar in handen, en onder het stemmen bleek reeds aan Maria, dat zij eene meesteres in de kunst was. Hoe werd haar hart en dat van hare dochter getrof-
{==273==} {>>pagina-aanduiding<<}
fen, toen zij hare vingers over de snaren zweven liet en zulke bekoorlijke klanken uit dat instrument lokte, als zij niet vermoedden, dat in hetzelve verborgen waren; maar hoe steeg bovenal hare verrukking, toen Antonia, na het einde van het praeludium hare stem, in het vloeibaar Italiaansch, aan het geluid der snaren paarde. Maria vergat bijna op aarde te zijn, en gevoelde nu duidelijk, dat haar Maurits, toen hij Antonia in het bloeijendste harer bekoorlijkheden aantrof, bijna meer, dan mensch zou hebben moeten zijn, althans een jongeling zonder een gevoelig hart, zoo hij niet voor eenige oogenblikken in verrukking was weggesleept geworden; ja zij verwonderde zich over de kracht van zijnen geest, en over de sterkte der liefde, welke hij haar toen toedroeg, als in staat geweest waren, om hem aan zulke ketenen te ontrukken. Toen zij geëindigd had, zeide Antonia: ‘'Er is nog eene raauwheid in mijne stem. Ik neem het de keurige kenners niet kwalijk, dat zij die, na mijne ziekte, niet herkend hebben, wat zegt gij, Signore! is zij niet veel afgenomen?’
Maurits. Ik kan mij zoo juist niet herinneren, op eenen afstand van zoovele jaren....
Antonia. Nu is de beurt aan uwe dochter.
Margaretha. Hoe zou ik durven wagen.... Verwacht dat niet ... al mijn moed is neêrgeslagen.
Antonia (met ongemeene vriendelijkheid.) Ik had het gedaan, om u aan te moedigen ... kom hier ... hoe is uwe naam?
Margaretha. Mijn naam is Margaretha.
Antonia. Kom hier, Signora Margaretha hebt

{==274==} {>>pagina-aanduiding<<}

gij niet eene Italiaansche of Fransche Duët, dan zullen wij te zamen zingen, maar gij moet spelen....
Zoo door de vriendelijkheid van Antonia, als door de aansporingen harer ouderen aangemoedigd, waagde het Margaretha eindelijk, om de guitar in handen te nemen, en daar haar Antonia krachtig op de zwaarste plaatsen in het zingen ondersteunde, had zij geen berouw, van op het geleide der Florentijnsche in derzelver tegenwoordigheid te hebben gezongen. Antonia zeide, toen het Duët uit was. - ‘Waarlijk Signore Mauritio, uwe dochter heeft eene zeer fraaije stem, en zij verstaat de gronden der muzijk.... Niets ontbreekt haar bij het laatste dan losheid van behandeling, door oefening best te verkrijgen, en zekere buigzaamheid van stem, die alleen de gewoonte of een goed voorbeeld geven. Margaretha! gij moet ook dien te grooten schroom afleggen, want minkundigen zijn met eene kleinigheid te vreden, en alle die de zangkunst verstaan, weten wat het in heeft om regt goed te zingen: zij hebben door hetzetfde kreupelbosch moeten wandelen. Alleen leer toch de taal, waarin gij zingt, goed uitspreken, want anders zijt gij, al zingt gij uitmuntend, blootgesteld aan de aanmerkingen en stille bespottingen van vitzieke wijsneusjes, die anders niet verdienen in uwe schaduw te staan.’ Maria hoorde met eene streelende gewaarwording de edele vrijmoedigheid der aanmerking van Antonia, waar van zij de gegrondheid besefte. ‘Ik verheug mij,’ zeide zij, ‘Grietje, dat gij zulk eene goede gelegenheid getroffen hebt, om van deze vriendin,

{==275==} {>>pagina-aanduiding<<}

zoolang zij bij ons vertoeft, onderrigting in de zang- en speelkunst te ontvangen, en het zal mij zeer aangenaam wezen, indien gij daarvan een nuttig gebruik maakt, indien zij genegen is, om, van tijd tot tijd zich daartoe te verledigen.’
Antonia. Niets.... Niets zal mij aangenamer zijn - en daardoor zal ik dan, hoe gering het op zichzelve ook zij, ten minste, eenig bewijs kunnen geven van mijne dankbaarheid.
Lijnslager was ondertusschen zeer nieuwsgierig naar de lotgevallen aan Antonia bejegend, daar hij meende, dat zij een zeer aanzienlijk huwelijk gedaan had. Hij nam dus de gelegenheid waar, toen de twee jongste kinderen 's avonds naar bed gegaan waren, en zeide tegen Antonia: ‘Ik bid u, Signora! zoo het u niet te veel pijnlijke herinneringen veroorzaakt, hoe is het mogelijk, dat gij in een' zoo bekrompen staat gekomen zijt.’
Antonia. Gaarne, zeer gaarne, Signore! zal ik niettegenstaande dat gevoel, u een kort verslag geven van mijne lotgevallen.
Maurits. Maar misschien zult gij dit liever doen, als ook mijne dochter Margaretha vertrokken is.
Antonia. Neen! neen! Signora! Laat zij vrij blijven, want zij mag alles hooren, en het zal haar, zoo het beginsel van het gebrek, dat alleen mijne ellende veroorzaakt heeft, in haar hart mogt schuilen, tot een' leerzamen spiegel verstrekken, om zich daartegen te wapenen. Blijf, lieve Margaretha, en leer van mij, hoe één gebrek, dat men somtijds voor eene kleinigheid acht, het onherstelbaar onge-
{==276==} {>>pagina-aanduiding<<}
luk van eene vrouw naar zich sleept. Gij weet, Signore! dat mijn vader, wiens eenig kind ik was, mij als eene soort van afgod eerde. Alles, wat Antonia deed, was welgedaan, en waarlijk zoo ik mij niet grof omtrent mij zelve bedriege, ik had maar één hoofdgebrek, maar dit werd door de onbepaalde liefde van mijnen vader zeer in mij aangekweekt. Men had mij te vroegtijdig gevleid, en te kennen gegeven, dat ik 'er zeer wel uitzag. Ik verzekerde mij van die waarheid dagelijks meermalen door mijnen spiegel, en niet te vreden met het schoone, dat mij de natuur geschonken had, poogde ik hetzelve door allerhande kunstgrepen te vermeerderen. In weinige woorden ik werd eene koquette. Ik maakte, reeds eer gij mij leerde kennen, 'er mijne eenige hoofdzaak van, om te behagen, en om door dat behagen vermeesteringen op de harten der mannen te maken. Mijne jeugd, mijne leest en gestalte (want, nu beide zooveel geleden hebben, mag ik 'er zonder schijn van ijdelen hoogmoed vrij over spreken) mijne manier van kleeden en van spreken - mijne bekwaamheden in het spelen en zingen, deden mijne ijdelzinnigheid gemakkelijk onderscheidene zegepralen behalen. Nu en dan ondervond mijne hoogmoed geweldige teleurstellingen; maar nieuwe zegepralen stelden mij binnen kort daarvoor schadeloos. Mijn vader, meer en meer overtuigd wordende, onaangezien zijne groote liefde voor mij, dat koquetterij mijn hoofdzwak was, oordeelde zeer verstandig, dat het tijd werd, dat ik, in plaats van gedurig te verwisselen van minnaars, en dezelve te verliezen, na een' korten tijd mij ten hunnen koste vermaakt te hebben,

{==277==} {>>pagina-aanduiding<<}

of na hen moedwillig te hebben bedankt, daar zich Signore Montesarchio aanbood, mij tot hem zou bepalen, dewijl hij hoopte, dat waarschijnlijk, gelijk meermalen, het huwelijk het graf zou zijn der koquetterij. - Het aanzien en de rijkdom van Signore Montesarchio meer, dan eene wezenlijke genegenheid voor zijn' persoon, bewogen mij, om hem mijne hand te geven. Ondertusschen had mijn vader zich geweldig in zijn oogmerk omtrent mij bedrogen: want in plaats, dat ik aan mijne dwaasheid vaarwel zeide, waren juist het aanzien en de rijkdom van mijnen man nieuwe bronnen van koquetterij. Het was voor mijn' hoogmoed te weinig, dat ik aangebeden werd door mijnen echtgenoot, die mij niet alleen vóór mijn huwelijk, maar de eerste maanden na hetzelve, meer als zijnen afgod, dan als zijne vrouw behandelde. - Ik had eenen stoet van dienstboden, die veel naar eene hofhouding zweemde. Onbeschrijfelijk groot was mijne pracht van kleeding en niemands hotel in Florence overtrof dat van Signore Montesarchio in smaak en rijkdom van huisraad. - Dagelijks waren 'er partijen - en ik zat als eene bewierookte Godin in het midden van vele aanbidders.... Intusschen stierf mijn goede vader, en schoon hij mij op zijn doodbedde met al den ernst van eenen stervenden vader, nog gloeijende van liefde voor zijn kind, tegen de koquetterij waarschuwde, en ik dankbaar van hem die waarschuwing aannam, kort na zijn' dood vergat ik zijne lessen, en gaf mij aan dezelve op nieuw over. Bijkans alle maanden had ik eenen nieuwen minnaar, en gij weet, Signore, dat de Italiaansche mannen, op het punt der cicis-
{==278==} {>>pagina-aanduiding<<}
beo's niet teeder zijn, maar mijn man Montesarchio was van een' te jaloerschen aard, om die gedurige afwisselingen van minnaars met groote koelheid te kunnen aanzien. Hij onderhield mij 'er meermalen over, doch ik stelde hem gedurig gerust, en dit kon ik ook met regt doen, dat alles bij mij van weinige beteekenis was, want ik was in waarheid in mijn hart zeer koel omtrent de personen, die zich als mijne aanbidders gedroegen. Ik kon mij zelve niet beter vergelijken, dan bij eene spin, die, in het midden van haar web gezeten, na verzadigd te zijn, toch vermaak schept, om de vliegen, die in haar net vallen, te omwoelen, en zonder medelijden dezelve daar half levendig half dood te laten hangen. In 't kort: ik beminde alle, die mij aanbaden, zooveel en zoo weinig als mijn' man, en achtte mij zelve allen te schrander, ja mijn hart onkwetsbaar voor de liefde, of misschien is het nader aan de waarheid, als ik zeg, dat ik 'er mij in den zwijmel mijner koquetterij weinig over bekommerde. Ik was in den staat van een' veroveraar van landen en volkeren, die, omdat hem alles gelukt en alles voor hem zwicht en buigt, in de duizeling zijner zegepralen waant, dat hem geen kogel treffen kan, en dat hij de slagen van het noodlot ontgroeid is; maar die op de steilte van zijne vermetelheid opgeklommen het hoofd te hoog heft, om aan zijne voeten den onvermijdelijken afgrond te zien, die zich voor dezelve opent, en waarin hij plotseling nederstort. Althans dit was mijn geval. Den jongen Graaf Mello, die nog grooter middelen bezat, dan mijn Echtgenoot en van zeer hoogen rang was, telde ik onder mijne aanbidders.

{==279==} {>>pagina-aanduiding<<}

Deze, daarenboven van ongemeene schoonheid zijnde (o Signore, een Apollo Belvedere in schoonheid van leest en gestalte) en bekoorlijk van manieren, nam mijnen geheelen geest in. Hij deed mij, daar ik blakende op hem verliefd was, alle omzigtigheid verliezen, en mij vleijende met de treffelijkste uitzigten, gaf ik mij geheel aan zijne liefde over. Signore Montesarchio mijn Echtgenoot, die ook geheel geen vreemdeling was in de wereld, bemerkte welras de verandering in mijn gedrag. Een onvoorzigtig geschreven briefje tot een rendez-vous in een' gloeijend verliefden stijl gesteld, viel hem in handen. Terwijl ik aan mijn toilet bezig was, en met mijne Kamenier sprak over de bekoorlijkheden van den Graaf Mello, en op mij zelve en haar verstoord was, dat zeker stuk van mijne kleeding niet beter wilde vallen, stoof mijn man met dat biljet in de hand binnen, en zonder de Kamenier te verwijderen, hield hij mij hetzelve voor de oogen, zeggende in eene uitbarsting van drift: ‘Wijf ... ongetrouw wijf ... dat is meer dan koquetterij. In welke smadelijke bewoordingen drukt gij u over mij uit....’ In plaats van voor den man te voet te vallen, en, zoo als mijn pligt geweest was, op mijne knieën hem verschooning af te smeeken, lachte ik, door mijnen hoogmoed vervoerd, hem schamper uit. Nu steeg zijne drift hooger en hooger, en ook mijne terging ... hij werd woedende, en bedreigde mij met echtscheiding.... Juichende van vreugde was ik toen over die bedreiging, en 'er verliepen slechts weinige minuten, nadat mijn man razende van woede vertrokken was, of ik schreef een biljet aan den Graaf Mel-
{==280==} {>>pagina-aanduiding<<}
lo, hoe ik, van mijnen dwingeland ontslagen, mij geheel in zijne armen wierp, en nu zijne bescherming inriep. Ik zag den Graaf op het bestemde rendez-vous - wij beraamden een ontwerp voor onze volgende levenswijs - ik gaf mijne geheele zaak tegen mijn' man eenen Advokaat in handen, en vertrok naar een der landgoederen van mijnen Graaf. Deze vleide mij, dat ik zijne gemalin worden zou, zooras maar het huwelijk tusschen mij en Montesarchio ontbonden was. Ik, opgewonden door mijnen waan, vergat, dat ik, de dochter van een' Zangmeester, nooit de vrouw zou worden van eenen Graaf. Het proces tusschen mijn' man en mij werd gerekt, en het duurde niet lang, of mijn Advokaat, die een man zonder beginsels was, zoo als de meesten van die klasse, althans te Florence, zijn, had mijn geheel vaderlijk erfgoed ingeslokt. Maar ik achtte die zwarigheid klein. De Graaf, bleef mij beminnen, aanbidden en met de uitzigten op een huwelijk vleijen, ja, schoon mijne bezittingen verteerd waren, hij liet voor zijne rekening het proces tegen mijnen man door alle de schelmsche streken der Regtsgeleerdheid voortzetten, alleen, zoo als mij van achteren bleek met het oogmerk, om mij in den waan te houden, dat zijn aanzoek om mijne hand hem wel regt ernst was. Dwaze, die ik was, ik, die zoovele andere bedrogen had, liet mij nu op mijne beurt misleiden. Ik had ook geen gevoel van mijne afhankelijkheid, daar de Graaf zorg droeg, om mij altijd zoo rijk van geld te voorzien en van alles, waarom ik in mijne ijdelzinnigheid denken kon, dat ik voor allen, die mij kenden en omringden, in eenen benij-
{==281==} {>>pagina-aanduiding<<}
denswaardigen overvloed mijne dagen doorbragt. Op een landgoed van den Graaf Mello leefde ik volkomen als eene Gravin, en kreunde 'er mij in den omgang met hem langs hoe minder aan, of wij dadelijk gehuwd waren, dan niet. Alles, wat eene blinkende Hofhouding vereischen kan, werd op mijn kasteel gevonden - en de Graaf had afhangelingen genoeg, die schoon zij mij haatten en verachtten, zich gedroegen, als of zij mij, als de bezitster van alle de mij omringende goederen, als Gravin, de diepste hoogachting en genegenheid toedroegen. Onder de vermaken, die op het kasteel van den Graaf plaats hadden, behoorde bijzonder een klein Tooneel, dat hij daar alleen, om aan een' inval, dien ik had, te voldoen, had laten oprigten. Hij ontzag geene kosten, liet van de bekwaamste zangers en zangeressen komen, en somtijds, daar ik aanhoudend mij in de zangkunst bleef oefenen, vervulde ik eene rol op hetzelve. Het spreekt van zelfs, dat 'er dan geene handen in onze kleine komediezaal waren, die niet klapten, en de verrukkingen van den Graaf gingen alle denkbeelden te boven. Ondertusschen bleef mij de geest der koquetterij nog bezielen, en ik kon niet nalaten van tijd tot tijd kleine veroveringen te maken, op die personen, welke op het kasteel zich onthielden; evenwel ik leide dit met vrij wat voorzigtigheid aan, omdat ik, in enkele oogenblikken van nadenken, wel begreep, dat het geenszins mijne zaak was, om den Graaf reden tot misnoegen te geven. Schoon ook de liefde tusschen den Graaf en mij bleef voortduren, terwijl hetzelfde beletsel de ontbinding van mijn huwelijk bleef verhinderen, werd

{==282==} {>>pagina-aanduiding<<}

zij echter van een' minder hevigen aard, ja ik verbeeldde mij, dat 'er van de zijde van den Graaf eenige verkoeling plaats had; ook was zijne afwezendheid, nu naar dit dan naar dat Landgoed, menigvuldiger dan te voren, en hij deed minder pogingen, om mij te bewegen, dat ik hem op die kleine reisjes zou vergezellen. Ik geliet mij echter, of ik die verkoeling niet bespeurde, schoon dezelve meer mijne trotschheid, dan wel mijne liefde, kwetste. Ik begon intusschen vermoeden op te vatten, dat de Graaf in eenen anderen liefdehandel gewikkeld was, en daar ik geene middelen ontzag, om de waarheid van die zaak te vernemen, vond ik maar al te spoedig, dat ik regt gegist had. Ik was bij het eerst oogenblik der ontdekking razende ... ik besloot, om mij op eene gevoelige wijze van den Graaf te wreken, en had daartoe het middel zeer gereed bij de hand. De zanger, die op het klein tooneel de baspartij vervulde, was een man van eene zeer fraaije gedaante, maar van eenen eenigzins stroeven aard; ik wilde dus eens mijne kracht beproeven, of ik dien trotschen Edipus gelijk ik hem meermalen, al lagchende, bij den Graaf genoemd had, zou kunnen doen zwichten, terwijl ik mij beloofde, dat ik door het aanprikkelen der jaloezij van den Graaf en door bij tijds hem weder met den geheelen vloed mijner genegenheden te overstroomen, onlosmakelijk aan mij op nieuw verbinden zou. Ik stelde weder alle mijne streken van koquetterij in het werk, bij alle gelegenheden dien koelen Edipus uitnoodigende, om mij in de gronden der Muzijk vaster en vaster te maken. Het duurde niet lang, of ik slaagde in mijn oog-
{==283==} {>>pagina-aanduiding<<}
merk, zelfs boven verwachting. De stuursche jongeling, door mijne toen nog bloeijende bekoorlijkheden overmeesterd, werd een zeer vurig minnaar, en wel zoo hevig, dat het maar weinig tijds duurde, of zijne stoutmoedigheid ging zoo verre, dat hij op zeker concert zich eene gemeenzaamheid jegens mij in de tegenwoordigheid van den Graaf veroorloofde, die ook deszelfs aandacht geenszins ontsnapte. En toen was het oogenblik daar, dat 'er een groote schok aan mijne fortuin zou worden toegebragt. Reeds was de Graaf door zeer gedienstige verspieders aangediend, hoe Pietro, zoo was de naam van dien Zanger, bij mij buitengemeen gezien was, en de Graaf, die eene nieuwe verbindtenis met eene andere aangegaan had, gelijk mij reeds gebleken was, niets liever wenschende, dan een voorwendsel te vinden om van mij ontslagen te worden, greep dat gemeenzaam gedrag van Pietro jegens mij, als zoodanig aan. - Oogenblikkelijk riep hij mij en Pietro in zijn kabinet, en in hevige woede losbarstende, zoo als ik hem nooit gezien had, zeide hij met weinige woorden ons aan, dat wij den volgenden dag met het opgaan der zon het kasteel moesten ruimen, zonder ooit weder onder zijne oogen te komen. Hij vergunde mij mijne kleederen mede te nemen, en het weinige geld, dat ik bij mij had, dat slechts eenige dukaten beliep. Ik wierp mij voor hem op mijne knieën neder, hem om vergiffenis smeekende ... maar met de woorden: ‘Reeds sedert maanden heb ik u meer uit medelijden, dan liefde bij mij gehouden, val mij nu niet meer lastig met uw gejammer - daar gij zelfs het eerste niet meer

{==284==} {>>pagina-aanduiding<<}

verdient,’ verliet hij het vertrek. - Wat schoot mij nu over, dan met Pietro eene gemeene zaak te maken, en daar alle mijne bezittingen verdwenen waren, daar ik de achting van mijne bekenden verloren bad, besloot ik, om te leven van die kunst, welke ik alleen uit vermaak geleerd had. Nooit echter verbond ik mij door het huwelijk aan Pietro, schoon wij verscheiden jaren door Frankrijk en Duitschland rondzwierven, nu eens, al naar dat wij bij de grooten in smaak vielen of niet, in tamelijke ruimte en overvloed levende; maar meestal in kommer en somtijds in dadelijk gebrek. De eerste jaren van mijn zwervend leven waren de beste, en het streelde mij somtijds niet weinig, dat ik de schoone Italiaansche Zangeres genoemd werd. Zelfs in mijnen vernederden toestand verliet mij de koquetterij niet geheel. In het vorig jaar in de Stad Brussel omzwervende verloor ik door den dood Pietro, dien ik altijd tot zijnen lof zal nageven, dat hij mij met eene ongemeene trouw in vele wederwaardigheden heeft bijgestaan, en al had hij slechts een half brood, dat liefderijk met mij deelde. Door zijn' dood nu van alle bescherming beroofd, bleef ik te Brussel om de Zangkunst en de Muzijk onderwijzen.... Daar reeds, gelijk gij weet, door eene hevige ziekte tot het uiterste gebragt, en ook de bron van mijn bestaan opgedroogd zijnde, nam ik herwaarts mijne toevlugt. Ziedaar, Signore, de korte geschiedenis van Antonia Manichetti. Ik heb u mijne voornaamste lotgevallen verteld, en geenszins voor u verborgen, dat ik zelve grootdeels de oorzaak ben van de ongelukken, die mij zijn overgekomen. En ik geloof, dat

{==285==} {>>pagina-aanduiding<<}

ik een zeer gelukkig en vreedzaam leven zou hebben geleid, ware ik geen koquette geweest.
Lijnslager en Maria bedankten Antonia voor het breedvoerig maar belangrijk berigt van hare lotgevallen. De laatste betuigde, dat, indien zij eenigermate derzelver beloop had kunnen vooruitzien, zij hare dochter Margaretha verzocht zou hebben, om het vertrek te verlaten, daar zij het niet noodig vond, dat zich iemand, als Antonia, buiten volstrekte noodzakelijkheid, voor een meisje van Grietjes jaren vernederde. Antonia antwoordde hierop, dat zij reeds zoovele zware vernederingen ondergaan had, dat zij deze van geen het minste gewigt rekende. Integendeel, dat zij, gelijk zij vooraf reeds had te kennen gegeven, geloofde, dat 'er uit hare geschiedenis misschien nog wel eenig nut te trekken zou zijn voor een jong meisje, en haar misschien zou kunnen bewegen, om het eerste kiempje van koquetterij, in haar hart ontspruitende, uit te roeijen.
Maria den volgenden dag met hare dochter alleen zijnde, en door haar naar vele bijzonderheden gevraagd, onderrigtte haar, op dien moederlijken en vertrouwelijken toon, over die zaken, welke zij oordeelde, dat betamelijk waren haar in dat tijdperk van haar leven te openbaren, haar nog nader de gevaren der koquetterij, de oorzaak van Antonia's diepen val, beschrijvende, en haar de beklagelijke dwaasheid van eene aangematigde trotschheid diep in het hart drukkende.

Lijnslager oordeelde het, hoe edelmoedig ook de denkwijze zijner Maria ten aanzien van Antonia was, en hoezeer zij door tegenspoed en rampen

{==286==} {>>pagina-aanduiding<<}

geleerd, en in die jaren gekomen was, dat althans voor hem haar verblijf ten zijnen huize niet gevaarlijk zou worden, echter best, dat zij niet langer dan volstrekt noodzakelijk aldaar vertoefde. Hij schreef daarom aan van Teylingen, of hij haar misschien te Rotterdam als onderwijster in de muzijk en de Italiaansche taal niet aan den gang zou kunnen helpen. Gelukkig deed zich daar zoodanig eene gelegenheid op, en Lijnslager gaf haar voor het uitmuntend portrait door zijnen vriend van Dijk geschilderd eene som, die zij betuigde, dat meer dan de helft die overtrof, welke zij zich voorgesteld had daarvoor te zullen ontvangen. Rijkelijk ook vergoedde haar Maria den afstand van haren ring, en na eenige dagen aan het huis van Lijnslager vertoefd te hebben, aanvaardde zij vol erkentenis voor de genoten weldaden en vol bewondering over de edelmoedige en deugdzame Maria, de gelegenheid, welke haar van Teylingen te Rotterdam had opgedaan. Slechts twee of drie jaren leefde zij nog, had een genoegzaam aantal leerlingen, om op eene eenvoudige wijze te kunnen leven, maar de verdrietelijkheden en te leurstellingen, die zij meest alle zelve had doen geboren worden, knaagden aanhoudend aan haar hart; een langzaam koortsje ondermijnde hare krachten, en rukte haar in het graf, toen zij eerst dien trap van jaren bereikt had, waarin de zedige Maria, ondanks de hevige schokken, welke zij had moeten ondervinden, nog met den helderen en frisschen blos van gezondheid op het gelaat en met het heilig vuur der nooit bevlekte onschuld in de oogen, het levendig beeld van een bekoorlijk

{==287==} {>>pagina-aanduiding<<}

schoone huismoeder voorstelde, zoo dat zij dikwerf voor de oudste zuster van Margaretha, in plaats van hare moeder, gehouden werd. Lijnslager kon niet afzijn van meermalen deze standhoudende schoonheid zijner Maria te bewonderen, en hield zich overtuigd, dat dezelve, behalve haren oorspronkelijken aanleg goeddeels toe te schrijven was aan haar gematigd en geregeld leven, en die stille tevredenheid des gemoeds, en ware vrolijkheid des harte, welke alleen voortsproot uit eenen opregten deugzamen wandel, een zooveel mogelijk rein geweten, en een gelaten vertrouwen op het weldadig en waakzaam toevoorzigt der Voorzienigheid.


Dertiende hoofdstuk.

Schoon Maurits Lijnslager door de banden der huwelijksliefde, en der liefde tot zijn kinderen zeer aan zijn huis en Vaderland gebonden was, behoorde hij geenszins tot die vreesachtige of vadzige zielen, die mogelijke gevaren in waarschijnlijke herscheppende, of liever schade lijdende, dan door een' kloeken en stouten stap zich te redden, als de noodzakelijkheid en pligt hen van huis ja buiten het Vaderland roepen, aarzelen, om aan de stem van pligt gehoor te geven. Een zeer rijk geladen schip, uit de Middellandsche zee komende, voor zijn kantoor varende, en waarbij hij zeer groot belang had, was digt bij de Straat door een' Engelsch kaper genomen, onder voorwendsel, dat het een Spaansch vaartuig was;

{==288==} {>>pagina-aanduiding<<}

daar de kapitein, die een' Algerijnschen roover, schoon door een naderend Oorlogschip verjaagd, aan boord gehad had, welke alles toch in zijne kajuit doorsnuffelde, en wat hij daar van waarde oordeelde, en onder andere zijne papieren, had meêgenomen, buiten staat was het tegendeel te bewijzen. Alle slechte praktijken van Engelsche Regtsgeleerden werden in het werk gesteld, om voor de Admiraliteit te Londen, niettegenstaande zeer blijkbare bewijzen door Lijnslager aan zijne korrespondenten werden overgezonden, den prijs aan den kaper, als een wettig eigendom, toe te wijzen. Maurits ontving eindelijk berigt, dat 'er geene redding aan den bodem en de lading zijn zou, of het moest zijn, dat zijne persoonlijke tegenwoordigheid nog iets uitwerkte. Hij, door Burgemeesteren van Amsterdam van de gunstigste voorschrijvingen en getuigschriften voorzien, zou misschien nog iets kunnen uitwerken, hetwelk alle tot dus lang gedane vertoogen van zijnen Regtsgeleerde en Gemagtigden niet hadden kunnen daarstellen.
Zoodra hij dezen brief ontvangen had, en de mogelijkheid (en in die mogelijkheid zijne verpligting,) gevoelde, dat zijne tegenwoordigheid schip en lading zou kunnen redden, was zijn besluit: ‘ik ga naar Londen.’ - Hij zag 'er wel eenigzins tegen op, om aan zijne Maria dit te berigten, maar 'er hingen te veel schatten aan, die hij voor zijn huisgezin, en voor hun, die hem tot het beheer en opzigt over dat schip gemagtigd hadden, in de waagschaal stelde, om die reis te vertragen; veel minder achter te laten alleen, omdat dezelve eenigermate het stil genoegen van zijn huisgezin verstoren zou.

{==289==} {>>pagina-aanduiding<<}

Zoo weinig anders gewoon, om zijne Maria over den loop van zaken den handel betreffende te storen, als dat zij hem lastig viel met zaken, die hare huishouding betroffen, had hij haar echter gesproken van het lot aan het schip de Bonaventura overgekomen, daar, behalve het bijzondere van het geval, het verlies van dit schip aan hem eene gevoelige neep zou geven. Het kwam haar dus niet geheel onverwacht over, dat Maurits weder over dit schip begon te spreken, maar zij zoowel als hare dochter zette groote oogen op, toen Lijnslager, na nog eenige voorbereidende gesprekken en omwegen te kennen gaf, dat hij voornemens was, om binnen vier dagen over Rotterdam naar Engeland te vertrekken. Schoon Maria hier tegen hare zwakke bewijsredenen, meestal enkel uit liefde voor en bekommering over den persoon van haren Maurits ontstaande, aanvoerde, en Margaretha haar met even zwakke wapenen ondersteunde, Maurits betoogde haar beide zoo zonneklaar de noodzakelijkheid van die reis, en zij ontdekten, dat hij daartoe zoo stellig besloten had, dat zij eindelijk aflieten, om 'er iets tegen in te brengen. Maria, na verstaan te hebben, dat zijn verblijf in Londen misschien maar eenige dagen zou zijn, beurde hare dochter op, en men overlegde zamen, wat tot de kleine uitrusting voor dit togtje van haren man noodig zijn zou.
Terstond maakte Lijnslager nu op zijn kantoor alle voorbereidsels, om aan hetzelve zijn gemis zoo weinig mogelijk te doen gevoelen, en die schikkingen, welke tot zijne reis volstrekt noodzakelijk waren. Schoon hij volstrekt uit het beginsel van pligt

{==290==} {>>pagina-aanduiding<<}

handelde, met het ondernemen van dit togtje, en hij ook voor zich zelven geene zwarigheid hoegenaamd van hetzelve maakte, zag hij, ongewoon, om van zijne vrouw en kinderen gescheiden te zijn, en sedert lange geene reis van eenige beteekenis gedaan hebbende eenigermate op tegen den naderenden dag van zijn vertrek, welke al spoedig aanbrak. Maria en zijne dochter waren zeer aangedaan over hetzelve, en het was aan beide, dat hij de belofte aflegde, van zoo spoedig naar Holland terug te zullen keeren, als het maar eenigzins het belang der zaak, dat hem naar Londen riep, gedoogde, en het kostte hem niets, om dit te beloven, daar zijn hart op het oogenblik van zijn vertrek, zoo vurig, als dat van zijne Maria of Margaretha wenschte, dat het oogenblik van afscheid in dat van zijne terugkomst mogt veranderen. - Zijne reis naar Engeland was zeer voorspoedig. In den avond de Hollandsche kust verlaten hebbende, zag hij reeds den volgenden morgen duidelijk die van Engeland voor zich, en den volgenden avond zette hij reeds voet aan wal te Harwich. Hij vertoefde dien nacht te Harwich - en den volgenden dag liet hij zich met eene postchais naar Londen voeren. Schoon die Stad, toen ter tijde, nog bij lang na dien trap van luister en uitgebreidheid niet bereikt had, tot welken zij opsteeg, nadat Grootbrittanje geheel het meesterschap van den oceaan aan zich trok, echter was Lijnslager reeds getroffen zoo over de grootte als de pracht van Londen, en zag onder deszelfs burgers denzelfden handelgeest en zucht voor de zeevaardij doorblinken, als in zijn Vaderland. - Onmiddellijk na zijne aankomst deed

{==291==} {>>pagina-aanduiding<<}

hij zich naar zijnen korrespondent brengen, die de zaak van het opgebragte schip voor hem had waargenomen, en zich zeer over zijne komst verheugde. Nadat hij met hem alles in rijpe overweging genomen en zich van den juisten staat der regtshandeling in het stuk van zeezaken had doen onderrigten, begaf Lijnslager zich naar den Advocaat, die zijne zaak in handen had. Deze werd Wilkinson geheeten, en was, schoon van een norsch voorkomen, en in de stroefheid van zijn gesprekken toonende allezins een geboren Engelschman te wezen, een sieraad van zijnen stand. Hij werd gewoonlijk de toetssteen der regtvaardigheid genoemd, en reeds waren de regters, als hij de verdediging van eene zaak op zich nam, overtuigd, dat zij regtvaardig zijn moest, want dat anders Mr. Wilkinson dezelve niet aanvaard zou hebben. In het bezoek, dat hem Lijnslager. met zijnen korrespondent gaf, sprak hij zeer weinig, maar ging met des te grooter naauwkeurigheid al de stukken na, die Lijnslager met zich gebragt had, en deed vervolgens eenige weinige vragen, welke hoe kort echter regt op den man aan waren, en Maurits overtuigden, dat hij in het vak van zeezaken door en door ervaren was, en dat, zoo zijne zaak eenigermate twijfelachtig geweest ware, hij weinig staat op deszelfs hulp zou hebben kunnen maken. Daar echter het geval van het schip van Lijnslager zeer eenvoudig was, en alleen de schraapzucht der eigenaars van den kaper allerhande vonden bedacht had, om zich een' zoo rijken buit niet te laten ontglippen, bleek het in een der antwoorden van Mr. Wilkinson zonneklaar, dat de zaak van Lijnslager hem allerwettigst voorkwam.

{==292==} {>>pagina-aanduiding<<}

Nog een oogenblik zat Mr. Wilkinson te peinzen, en eindelijk zeide hij: ‘Ik heb alles overdacht, Sir! Ik schaam mij, dat u nog geen regt geschied is, maar het zal u geschieden. Morgen zal ik uwe zaak aan den president der Admiraliteit voordragen. Ik zal meer doen. Ik zal mij tot den Koning vervoegen. Ik zal hem de geheele zaak voordragen. Jk zal zijne tusschenkomst verzoeken. Houd u maar gerust. - Kom over zes dagen weder bij mij. Als 'er nog regt in Grootbrittanje gedaan wordt, dan zal 't in uwe zaak wezen.’
De houding, waarin, de toon, waarop Mr. Wilkinson sprak, stelde Lijnslager zoo gerust, dat hij aan hem de zaak geheel overliet, hem alleen zijn adres opgevende, om, zoo het noodig ware, dat hij zich nog over de eene of andere zaak bij hem om inlichting moest vervoegen, dan op het oogenblik bij de hand te kunnen zijn.
Nu achtte Lijnslager, dat hij, terwijl zijne zaak in handen van Mr. Wilkinson was, niets beter kon doen, dan te vernemen, waar zich zijn oude vriend van Dijk ophield, alsmede zijn reisgenoot Milton. Zeer ligt viel het, om den eersten te ontdekken, daar deze in blakende gunst aan het hof staande, door gunst van Koning Karel tot den Ridderstand verheven was, en zelfs door den Koning met eene gouden keten, waaraan deszelfs beeldtenis hing, was omhangen geworden. Hij bewoonde een zeer aanzienlijk Hotel - en Lijnslager vernam, dat hij met de schoonste en eene der eerste van de Hofdames gehuwd was, met de dochter namelijk van

{==293==} {>>pagina-aanduiding<<}

Lord Ruten, een oud Adelijk geslacht uit Schotland.
Ongeacht dezen grooten aanwas van uiterlijk aanzien, besloot Lijnslager, van Dijk te bezoeken, zeer verlangende, om hem op het toppunt van zijne glorie aantetreffen. Zich aan deszelfs Hotel aandienende, gaf een bediende hem vrij norsch te kennen, dat de Ridder van Dijk voor niemand te spreken was, want dat hij reeds sedert drie weken zijne kamer hield. Lijnslager betuigde den bediende, dat hem dit leed deed, doch dat hij een vreemdeling, een Hollander zijnde, en die maar korten tijd in Engeland zich dacht op te houden, zeer gaarne tot hem toegelaten zou worden, te meer daar hij een oud vriend van hem was: ja dat hij zich verzekerd hield, dat, wanneer de bediende zijnen naam hem noemde, en hij vertrokken was, zulks door den Heer van Dijk zeer kwalijk zou genomen worden.... ‘Uw naam dan,’ zeide de bediende, en trok al morrende en mompelende den naam van Lijnslager herhalende, naar het vertrek, waar van Dijk in een' ziekenstoel zat.
Naauwelijks had de bediende den naam van Lijnslager uit Amsterdam genoemd, of van Dijk scheen zijne ongemakken minder te gevoelen, en zeide tegen zijne Echtgenoote.... ‘Mijn vriend Lijnslager! mijn brave vriend Lijnslager! - Ik dank God, dat ik hem nog voor mijn' dood zien zal.... Laat hem boven komen.... Laat hem boven komen....’ Lijnslager in de ziekekamer van van Dijk gekomen zijnde, stond, nadat hij door van Dijks huisvrouw met veel pligtplegingen ontvangen was, niet weinig versteld, toen hij in zijnen vriend van Dijk

{==294==} {>>pagina-aanduiding<<}

naauwelijks de geringste sporen van den voorheen vrolijken en gezonden vriend herkende. Schoon hij zich wel zorgvuldig wachtte, om hem dit met woorden te kennen te geven, ontdekte van Dijk het zeer duidelijk in de verwonderde blikken, die hij op hem sloeg. Hij drukte met zijne vermagerde vingers de hand van Lijnslager in de zijne, zeggende: - ‘Ga zitten ... ga zitten - mijn oude beste vriend!... Ik behoef u aan uw' helderen blik, frisch gelaat en rustige gestalte, die alleen wat breeder en kloeker geworden is, sedert ik u schilderde, niet te vragen, hoe het met uw' welstand is.... Beter, beter dan met mij, vriend! sedert maanden ben ik naauwelijks van deze kamer geweest. - Tusschen dit bed en dezen ziekestoel breng ik nu mijn leven door.... Ga zitten.... U te zien, een' oud vriend te zien is mij waarlijk een geneesdrank....’ De Echtgenoot van van Dijk maakte nu haar kompliment, en, daar zij aan het Hof verwacht werd, verzocht zij aan Lijnslager verschooning, dat zij niet langer het genoegen van zijn bijzijn hebben mogt. Lijnslager beantwoordde dit beleefdelijk en van Dijk verheugde zich zeer, dat hij door haar vertrek gelegenheid vond, om nog eens vertrouwelijk met zijnen ouden vriend en reisgenoot van hart tot hart te spreken. Lijnslager kon niet nalaten aan te merken, toen de vrouw van van Dijk vertrokken was: ‘Uwe omstandigheden, mijn vriend, zijn niet weinig veranderd. In zulk een, aanzienlijk Hotel wonende, tot den Ridderstand verheven, en gehuwd aan zulk eene uitmuntend schoone adelijke Dame.’

{==295==} {>>pagina-aanduiding<<}

Van Dijk. Niet waar ... maar voeg 'er ook bij ... met al dien uiterlijken glans een ellendig lijder ... in het bloeijendste of althans in de kracht mijner jaren een grijsaard, die met mijn eenen been in het graf ga, terwijl mijn nog jeugdige geest zich gehecht gevoelt aan de genietingen, welke deze wereld oplevert.
Lijnslager. Maar welke is 'er de oorzaak van? ... of liever is 'er geen herstel op? ...
Van Dijk. (Op een afgesleten penseel wijzende, dat op eenig teekengereedschap lag.) Zoudt gij denken, Maurits, dat dit penseel weder te herstellen zou zijn. - Gij zwijgt - nu het is de getrouwe afbeelding van uw' vriend van Dijk. Waarom zou ik het voor u verbergen, daar wij oude vrienden zijn, en daar gij mij gekend hebt, toen ik in Italie omzwierf. Gij weet, hoe ik altijd eene buitensporige zucht gehad heb voor de schoone sekse ... en hoe ik 'er weinig zwarigheid van maakte, om mijne lusten bot te vieren, als zich de gelegenheid daartoe aanbood. Nadat ik het geluk, of ik moet liever zeggen, het ongeluk had, van aan het Hof van Koning Karel, als zijn bijzondere gunsteling te worden aangenomen, leide ik een leven nog veel weelderiger, dan in Italie, of eenig ander land, omdat ik, nu door Vorstelijke geschenken overladen, geene andere grens voor mijne begeerten kende, dan de verzadiging, die aan walging nabijkomt. Ik was daarenboven de gunsteling van alle de Hofdames, en, daar mijne kunst mij gelegenheid schonk tot vrijheden en gemeenzaamheden, tot welke een ander langs moeijelijker wegen komt, baadde ik mij nu in het vol genot van zinne-
{==296==} {>>pagina-aanduiding<<}
lijken lust. Eindelijk verbond ik mij aan deze Hofdame, welke ons zoo even verlaten heeft, zeker eene der schoonste vrouwen, die gij ooit gezien hebt; maar het huwelijk met eene vrouw veel jonger dan ik, in de prilste kracht harer jeugd, en daarenboven van een' hoogmoedigen heerschzuchtigen geest, voltooide misschien mijn ongeluk.
Lijnslager. Maar gij denkt veelligt te zwaarmoedig over uwen toesland.
Van Dijk. o Neen! zwaarmoedigheid was nooit eene eigenschap van mijnen geest: en zelfs de dampen van Londen hebben mij die niet kunnen bijzetten ... maar daarom mag ik mij wel bij een' oud vriend beklagen, dat nu ik juist op het toppunt van mijne grootheid gekomen ben, nu de roem van mijn penseel oneindig grooter is, dan ik mij dien ooit had voorgesteld - nu Vorstelijke personen nog verlangen van deze zwakke vingers geschilderd te worden, dien tusschen beide het penseel ontvalt; nu ik groote rijkdommen bijeenverzameld heb, aan de schoonste vrouw van geheel Engeland getrouwd ben, dat ik nu, zeker binnen weinige maanden, deze wereld zal moeten verlaten. - Maar laten wij van dit onderwerp afstappen, verhaal gij mij liever iets van uwe lotgevallen, sedert wij elkander gezien hebben, want ik heb het zeer slecht gemaakt met niet aan u te schrijven; maar ik was in zoodanig een' maalstroom van bezigheden en vermaken gewikkeld, dat ik volstrekt geene gelegenheid kon vinden, om mij met het schrijven van brieven aan vrienden en bekenden op te houden. Den tijd, dien ik van mijne vermaken kon afbreken, moest ik geheel aan mijne kunstoe fening besteden. Als gij

{==297==} {>>pagina-aanduiding<<}

het Hof bezaagt, en vooral het Landgoed van Lord Walston zoudt gij u overtuigd houden, dat ik mijn' tijd niet in ledigheid heb doorgebragt. - Ik kon daarom echter wel uwe brieven beantwoord hebben; maar ... kom, verhaal mij nu eens het voornaamste, wat u is overgekomen. Leeft uwe lieve Maria nog? - En nu volgde 'er eene reeks van vragen naar familiebetrekkingen en huisselijke zaken, die Maurits zeer naauwkeurig hem beantwoordde. - Schoon dit onderhoud tamelijk lang duurde, verklaarde van Dijk, dat hij in geene maanden zoo aangename uren gesleten had. Hartelijk leed deed het hem intusschen, dat hij niet in staat was, om zijn' vriend in persoon in Londen rond te leiden, maar hij stelde een klein geschrift op, waarbij hij Lijnslager aanbeval, als zijnen bijzonderen vriend, en hem den toegang baande tot alle zoodanige merkwaardigheden, als hij buiten dat oordeelde, misschien voor hem gesloten te zullen zijn. Nog grooter dienst beloofde en bewees hem van Dijk, daar hij door zijnen invloed op den Koning het verzoek ten zijnen behoeve, door den Heer Wilkinson ter snelle afdoening van zijne zaak gedaan, ondersteunde. Van Dijk liet Lijnslager niet van hem gaan, zonder, dat deze hem stellig beloofd had, ten minste nog een geheelen dag bij hem te zullen doorbrengen, eer hij Londen weder verliet.
Toen Lijnslager, na dit bezoek in zijn logement was teruggekeerd, kon hij niet nalaten een dankbaar oog op zijn' eigen staat te vestigen, als zoo hemelsbreed verschillende van den toestand van zijnen vriend, daar hij treurig werd op het besef, hoe weinig de mensch geschikt is, om de rijkste gaven van de for-
{==298==} {>>pagina-aanduiding<<}
tuin te dragen, en hare grootste gunstelingen dikwerf pas de helft dier levensdagen bereiken, welken hun, bij gematigder bedeelingen, zouden zijn te beurt gevallen. Hij achtte zich dus zeer gelukkig, dat hij, schoon verre van in de ongenade dier dartele en onbestendige godesse te zijn, niet zoodanig door hare milddadigheid overhoopt was, dat hij, met onbezonnen graagte, hare ruim geschonken teugen inzwelgende, gevaar liep in dezelve ontijdig te smoren; daar hij het zeker stelde, dat, zoo zijn vriend van Dijk eenige schreden nader aan den middelstand gebleven was en hem de weg was gesloten gebleven voor alle de verfijningen der weelde, hij misschien nog langer onder de menschen een gelukkig leven zou hebben kunnen leiden, anderen ten nutte, zichzelven ten genoegen. Lijnslager besteedde nog een gedeelte van den dag, om aan zijne Maria zijne behouden aankomst te doen weten.
Hij maakte den volgenden dag nader zijn werk, om de woonplaats van Milton uit te vinden; en, schoon het hem veel moeite kostte, het gelukte hem eindelijk. Verre van het aanzienlijk Hotel van van Dijk verwijderd leefde deze in eenen afhoek van Londen. Een zeer gering huis was zijne woning, en zijn geheele schat bestond in zijne verzameling van boeken. Geenszins had Lijnslager noodig, om tot hem door een' bediende te naderen, daar hij aan het huis hebbende aangeklopt door Milton zelven de deur werd geopend, dewijl zijne eenige bediende ter markt was. Het eerst oogenblik twijfelde Milton, maar met groote vreugde en gulhartigheid ontving hij Lijnslager, toen hij hem voor zijnen ouden reisgenoot

{==299==} {>>pagina-aanduiding<<}

herkende. Maurits verhaalde hem, hoe hij den vorigen dag den schilder van Dijk in zulk een' blinkenden toestand voor het uiterlijke, maar anders in een' zeer zwakken, wat deszelfs ligchaam betrof, gevonden had ... hoe hij zich verwonderd had over den trap van eer en grootheid, waartoe hij binnen zoo korten tijd was opgestegen, schoon hij zeker zijne ware verdiensten erkende.
Milton. Hoe kunt gij u daarover verwonderen, mijn vriend! Kan 'er voor een dartel hof en een' ijdelzinnig Koning, zoo als hier tot schande der Engelsche natie thans den troon van Groot Brittanje bekleedt, een waardiger persoon bedacht worden, dan een bekwaam schilder, die door zijn tooverend kunstvermogen de beeldtenissen van den Vorst en Vorstin, en van den hen omringenden stoet van Hovelingen van beiderlei sekse op eene treffende wijze, in al den glans, dien zij van hunnen stand, van hunne blinkende kleedingswijze ontleenen, met een vleijend penseel op het doek of het paneel weet te brengen. Zulk een vleijer is aan zulk een hof schatten waardig en men overhoopt hem met rijkdommen, die de vruchten zijn van de vlijt en bekommeringen van duizend getrouwe onderdanen van zijne Majesteit.
Lijnslager. Maar als gij hem zaagt, in welk een' ellendigen staat zijne gezondheid verkeert, gij zoudt hem zijn blinkend fortuin niet misgunnen.
Milton. Misgunnen, misgunnen? Ver van daar, al leefde hij midden in den grooten overvloed door zijne konst verworven, in de blakendste gezondheid, ik zou geen beginsel voelen, om hem dien rang, dien rijkdom te benijden.... Neen! liever woon ik in

{==300==} {>>pagina-aanduiding<<}

een' afgelegen hoek, onder een rieten dak en doop mijn brood in water, maar blijf de gevoelens van een' echten Brit waardig, dan dat ik het genadebrood van Koning Karel zou wenschen te eten, ja al verhief hij mij gelijk van Dijk tot den Ridderstand, en al omhing hij mij met eene gouden keten met zijn borstbeeld verfierd.
Lijnslager. Het zou u anders waarschijnlijk niet moeijelijk vallen, om, zoo gij misschien uwe oefeningen in het vak der Dichtkunst hebt voortgezet, door die kunst ook eenen weg tot de gunst van het Hof van Koning Karel te banen.
Milton. Al waren mijne gevoelens, als die van eenen vrijen Brit, die niet kruipen kan voor eenig mensch, minder bekend, en ik daardoor niet bewaard voor de mogelijkheid, om op de gunst van het Hof te kunnen hopen, denkt gij, dat ik de edelste gaaf des Hemels, die door haren invloed den sterveling boven alle de lage aankleefsels van het stof verheft, en zijn' geest vrij van banden in gewesten zweven doet, waartoe de logge ziel van eigenbatige gelukzoekers niet kan opstijgen, zou misbruiken? Zou ik de Dichtkunst, die sedert eeuwen het voorregt bezeten heeft, om in hare krachtige taal aan Vorsten en Grooten door hare tooverbeelden eeuwige en ontzettende waarheden voor te houden, tot eene slavin van een verdarteld hof verlagen? Zou ik haar den lof van Koning Karel doen aanheffen, dien de Engelsche Jaarboeken aan het nageslacht zullen doen kennen, als een zwak zoo niet als een slecht vorst. - Zou ik mijne bekwaamheden in die edele kunst aanwenden, om, met de aflegging van mijne beginsels

{==301==} {>>pagina-aanduiding<<}

van deugd en Godsdienst dartele Hovelingen ten dienst te staan, door weelderige en de deugden der voorvaderen onteerende gezangen? ...
Lijnslager. Echter vele, zeer vele, zoowel vroegere als latere dichters hebben meermaal, zeer voortreffelijke gezangen ter eere van brave Vorsten gemaakt.
Milton. Van brave Vorsten? zegt gij.
Lijnslager. Immers even eens als 'er brave en slechte in alle standen gevonden worden, zoo heeft men ook zoowel brave als slechte Vorsten. En alleen een deugdzaam Vorst, die zijne onderdanen weldoet, verdient, bij de liefde zijner onderdanen, den lof der Dichtkunst.
Milton. En van hoeveel waarde is die lof, daar immers mijne vleijende kunstbroeders om het minst bedrijf van billijkheid in een' Vorstelijk persoon, dat naauwelijks in eenig ander sterveling zou opgemerkt worden, ieder jeugdig Vorst met een' Titus en Trajanus gelijk stellen. Gewone vleijers van menschen en Vorsten verdienen verachting van alle eerlijke en weldenkende lieden, maar een vleijend Dichter, die zijne kunst misbruikt, om grooten en Vorsten in den waan te brengen, dat zij wezens van verhevener natuur zijn, dan hunne medestervelingen, en hun deugden toeschrijven, welke zij nog niet bezitten, en mogelijk nooit zullen bezitten, zijn de verfoeijing van hunne tijdgenooten waardig en behoorden gebrandmerkt te worden met eene onuitwischbare schande, op last van de Vorsten zelve, die zij door hunnen ontijdigen lof bespottelijk maken....
Lijnslager. Gij zijt nog dezelfde man geble-
{==302==} {>>pagina-aanduiding<<}
ven, als toen wij met elkander in Zwitserland reisden....
Milton. En ik hoop, dat ook gij nog die zelfde zijt. Zoo gij een verstandig en eerlijk man gebleven zijt, zult gij zoo min als ik, van gevoelens veranderd wezen. Alleen lieden, die geene beginsels hebben, dan die van zelfzoekende eigenbaat nemen, zoo als de fabel van Proteus verhaalt, allerhande gedaanten aan, maar de man, dien het alleen om regt en waarheid te doen is, is zoo onveranderlijk in zijne beginsels als de waarheid als het regt, als God zelf, die de bron is van regt en waarheid. Die heeft hier binnen één' getuige, welke beter is dan die van duizend anderen, den getuige van zijn eigen goed geweten.
Lijnslager. Ik merk ook, dat gij uwen tijd nog in Letteroefeningen doorbrengt.
Milton. Ja, mijn vriend! ik ben met geestelijken en staatkundigen tusschen beide in hevigen pennestrijd gewikkeld en heb van tijd tot tijd geweldige vervolgingen te lijden....
Lijnslager. Waarom geeft gij u niet liever geheel over aan de beoefening der Dichtkunst, en vermoeit uwen geest niet met ellendige verschillen; want zoo zijn toch de meeste, die over Godgeleerde en Staatkundige onderwerpen, zelfs door de verstandigste en geleerdste mannen gevoerd worden. Ook wij hebben in ons land, sedert het Dordrechtsche Synode, daarvan jammerlijke proeven.
Milton. Waarom zou ik mij traag en vadzig aan de Dichtkunst overgeven in rijden, waarin ik mij verbeeld, dat ik op eene veel nuttiger wijze tot het voor-
{==303==} {>>pagina-aanduiding<<}
staan van waarheid en regt, door het behandelen van die onderwerpen, welke thans betwist worden, kan werkzaam zijn. Hetgeen het zwaarste is, of mij althans toeschijnt, laat ik het zwaarste wegen. 't Is echter zoo niet, dat ik geheel de Zanggodinnen heb vaarwel gezegd, maar ik heb een Dichtstuk van eenen Godsdienstigen aard onderhanden, dat van eenen langen adem is.
Lijnslager. En welk is het onderwerp?
Milton. Een der gewigtigste voor den mensch hier op aarde, hoe namelijk het Paradijs, den mensch door de Godheid ten verblijf geschonken, voor hem verloren is gegaan. Die stoffe, zoo rijk in afwisselende tooneelen, houdt van tijd tot tijd mijnen geest bezig, en schoon het nog niet geheel voltooid is, vlei ik mij, dat 'er toch gedeelten in hetzelve gevonden worden, welke deskundigen niet van alle dichterlijke genie ontbloot zullen achten. Althans ik heb in mijn leven geen gelukkiger oogenblikken, dan wanneer ik van alle de overige zorgen omslagen aan de verrukkingen van mijnen geest botvier, en mij, als op de wieken van mijne verbeeldingskracht, boven al het geschapene verhef en rondzweve in de wereld der geesten. - Dan dan vergeet ik al de onaangenaamheden dezer aarde, en acht mij louter geest en door geesten omgeven. Als het eens voltooid is, en ik het in 't licht geef, zal ik u een afdruk van hetzelve aanbieden, en zoo het wat het dichtkundige betreft uwe goedkeuring niet mogt wegdragen; gij zult in het geschenk dan ten minste het hart van uwen vriend en reisgenoot Milton ontdekken.
Lijnslager. En gij leeft hier nog zoo ge-
{==304==} {>>pagina-aanduiding<<}
heel eenzaam, bijna in den staat van eenen kluizenaar?
Milton. Daaromtrent zal toch eerlang eene verandering plaats hebben, daar ik binnen kort in den echt sta te treden, maar ik twijfel somtijds, of ik in dien staat wel regt gelukkig zijn zal. Daar ik zoodanig een voorstander ben van de vrijheid in het kerkelijke, dat ik het gezag der bisschoppen, en in het burgerlijke, dat ik de overheersching van Koning Karel niet kan verdragen, ducht ik bijna, dat mij de beperking in het huisselijke, door het huwelijk veroorzaakt, ook tegenvallen zal. Lieden van mijnen stempel zijn wezenlijk min voor het huwelijk geschikt, dan zij, die meer aan de beslommeringen van dit leven gewoon zijn. Hoe het zij Maria Powels heeft mij zoodanig bekoord, en ik heb zulk een' indruk op haar hart gemaakt, dat wij met elkander de huwelijks-reis zullen ondernemen.
Lijnslager wenschte hem, dat hij op dezelve over het algemeen zoo gelukkig met zijne Maria zijn mogt, als hij met de zijne was, schoon hij heimelijk duchtte, dat Milton te veel aan zijne letteroefeningen was overgegeven, om zeer berekend te zijn voor het geluk des huwelijks. Nadat Lijnslager ook van zijnen vriend Milton teruggekomen was, vond hij, schoon deze in een' staat van goeden welstand verkeerde, en zijne wel bekrompen maar onafhankelijke toestand meer behagelijke zijden had, dan die van den wegkwijnenden van Dijk, dat hij ook Milton verre in geluk overtrof. Bijna geheel afgezonderd van de menschen, met een hart vol verbittering en gemelijkheid tegen zijne partijen het leven

{==305==} {>>pagina-aanduiding<<}

te slijten in staatkundige en godsdienstige kibbelarijen, die al dikwerf op een kinderachtig woordenspel nederkomen, achtte hij ook zeer verre van den trap van geluk verwijderd, welken hij in zijnen kring bereikt had: een erkentelijk oog ten hemel heffende, dankte hij de Godheid voor het zoo bijzonder heilrijk lot, aan hem beschoren, dat hij zoo ongaarne met dat van den zoo rijkelijk door de fortuin begunstigden van Dijk, als met den miskenden geleerden Milton zou verwisseld hebben.
Lijnslager nam nu ook de gelegenheid waar, om het prachtig Londen meer dan oppervlakkig te beschouwen, waartoe hem het geschrift van den Ridder van Dijk eenen gereeden toegang verleende. Hij bezocht den Tower, zoo geheeten naar den witten toren, die in het midden van denzelven aan den Teems staat. Hij bewonderde bovenal deszelfs uitgebreidheid, en het wapenhuis, zoo rijkelijk verzorgd, dat 'er een aantal van zestig duizend man volkomen van wapenen en krijgsvoorraad kon voorzien worden. Men vertoonde hem ook daar de rijkssieraden van de Engelsche Kroon, en eenige der voornaamste archieven van het Rijk. - Ook bezigtigde hij het Customhouse, dat eenige jaren later eene prooi der vlammen werd, en uit de bewegingen en drokten in dat Tolhuis plaats hebbende besloot hij zeer gereedelijk tot den hoogen trap van koophandel, waarop het magtig Londen toen ten tijde reeds gestegen was. Hetzelfde gevoelde hij met ongemeenen nadruk op het midden van de groote brug over den Teems liggende, die de Stad met de Voorstad Southwark vereenigt, uit een der winkelhuizen, toen op

{==306==} {>>pagina-aanduiding<<}

dezelve gebouwd, de talrijkheid der schepen, de groote menigte der pakhuizen en het handelgewoel aan de beide oevers beschouwende. Met niet minder genoegen en vol van dezelfde gedachte bezocht hij de Koninklijke Beurs en verstond met ontzetting, hoe dat aanzienlijk gebouw, op kosten van den koopman Thomas Gresham omtrent het midden van de Zestiende Eeuw ten dienste zijner stadgenooten gebouwd was. Niet weinig verbaasd stond hij ook over het aanzienlijk getal van kerken, over de menigte van nuttige inrigtingen, zoo tot de opvoeding en het onderwijs der jeugd geschikt, als die, welke moesten strekken, om aan armen, zieken en krankzinnigen verblijfplaats te verleenen op kosten van den Staat, en dezulke, die aangelegd waren, om de moedwillige boosheid in teugel te houden en te straffen.
Terwijl zich Lijnslager nog te Londen onthield, werd juist de Spaansche Vloot, die in Duins hare toevlugt had genomen, door den dapperen Luitenant Admiraal Marten Harpertsen Tromp aldaar aangetast en eene geweldig felle neep toegebragt. Zeer verschillende waren de gevoelens over dit kloekmoedig bestaan door Tromp op last van de Staten uitgevoerd. De Vloot eens vijands, schoon zeer veel nadeel aan den Hollandschen Koophandel toebrengende, in eene vriendschappelijke haven liggende, te overvallen, werd door velen gelaakt; maar ook door andere Engelschen, die minder dan Koning Karel naar de Spaansche zijde helden, zeer geroemd, en geacht eene daad van volstrekte noodzakelijkheid te zijn, daar de Engelschen, door de Spaansche Vloot

{==307==} {>>pagina-aanduiding<<}

eene schuilplaats te verleenen, dadelijk partij trokken tegen de Staten. Lijnslager met zijn' Korrespondent over zijne zaak bij den Advokaat Wilkinson zijnde, kon het niet uitblijven, of 'er moest ook een woord over deze gebeurtenis vallen. Mr. Wilkinson, na het gesprek van Lijnslager en deszelfs Korrespondent daarover gehoord te hebben, zeide met veel bedaardheid: ‘Ik kan niet beslissen, mijn Heer over het regt of onregt der zake, maar dit weet ik, mijn Heer Lijnslager, dat ik 'er trotsch op zijn zou, zoo ik ingezeten van uw Gemeenebest was. Veertien dagen geleden was de Vloot van Tromp niet meer dan twaalf schepen sterk, en de onbeschrijfelijke vlijt uwer Landgenooten, en bijzonder die van de Admiraliteit van Amsterdam heeft hem, om te kunnen opwegen tegen de Vloot der Spanjaarden, in den tijd van veertien dagen eene versterking van niet minder dan zestig schepen weten bij te zetten. Een Gemeenebest, dat zulke proeven van werkzaamheid aan den dag legt, verdient de verwondering van elk' onpartijdige, en met ontzag behandeld te worden door de aanzienlijkste Koningrijken der wereld.’ - Niet weinig verheugde zich Lijnslager over den onzijdigen lof van den opregten Wilkinson. Ook deze bragt hem welras de aangename tijding, dat de Admiraliteit van Londen ten aanzien van het schip de Bonaventura eene voordeelige uitspraak gedaan, en hetzelve volkomen vrij verklaard had. Hartelijk verheugd was Lijnslager over dit gunstig beloop van zaken, en berigtte aan van Dijk, dat hij hem den volgenden dag 's avonds zou komen dankzeggen voor

{==308==} {>>pagina-aanduiding<<}

de tusschenspraak ten zijnen voordeele, en meteen afscheid van hem nemen, omdat hij nu hoe eer zoo beter naar het vaderland en de zijnen dacht terug te keeren. Van Dijk liet hem ijlings weten, dat zijne komst hem zeer aangenaam wezen zou.
Lijnslager liet zich ter bestemder uur aan het Hotel van zijnen vriend vinden. Een bejaard Heer, de Graaf P*, was juist op dat oogenblik bij van Dijk, met hem sprekende over de beste wijze, op welke hij een familiestuk zou doen schilderen; want schoon 'er niet aan te denken was, dat van Dijk zulk eene taak nog op zich nemen zou, stelde echter de Graaf P* 'er zeer veel belang in, dat de algemeene schets daarvan door van Dijk ontworpen werd. - Van Dijk maakte geene zwarigheid noch ook de Graaf P*, om Lijnslager bij dit gesprek tegenwoordig te laten zijn. Lijnslager had in het eerst weinig aandacht op het gesprek, dat tusschen van Dijk en den Graaf P*, die geheel in reisgewaad met een koppel pistolen, in eene zeer onachtzame houding bij van Dijk nederzat, gehouden werd: doch daar van Dijk den naam van dien Graaf meer dan eens herhaalde, wekte dit de aandacht van Lijnslager, die zich bij dezen naam eenen herinnerde, dien hem zeker jongeling genoemd had, bij gelegenheid, dat deze stervende hem een' ring had overgegeven. Bij een oogenblik tusschenpoozens in het gesprek tusschen van Dijk en den Graaf P* nam Lijnslager de vrijheid, om den ring van zijn' vinger schuivende aan den Graaf P* te vragen, of hij aan dezen ring misschien eenige kennis had. ‘Mijn God!’ riep de Graaf uit, ‘hoe komt gij aan dien ring.’

{==309==} {>>pagina-aanduiding<<}

Lijnslager. Ik heb hem van een' bijna stervenden ongelukkigen jongeling ontvangen, reeds eene groote reeks jaren geleden. Hij verzocht mij dien, zoo ik immer den Graaf P* mogt ontmoeten, aan denzelven terug te geven. Ik heb sinds altijd dezen ring gedragen, en nu bij het hooren van uwen naam herinnerde ik mij mijne belofte.
Graaf P*. En hoe was die jongeling aan den ring gekomen?
Lijnslager. Hij zeide mij denzelven van zijne moeder ontvangen te hebben, op haar sterfbed.
Graaf P*. o God! ik herinner mij alles klaar.... Dezen ring heb ik geschonken aan de schoone Charlotte ... zij is dood ... ook zij ... eene van de zoovele ... is dood ... reeds sedert een aantal jaren ... en ik leef nog ... maar zeide gij niet, dat de jongeling, die u dezen ring ter hand stelde, zeer ongelukkig was.
Lijnslager. Helaas ja! uwe Excellentie, ongelukkig....
Graaf P*. En waarin bestond zijn ongeluk? ...
Lijnslager. Hij was zwaar gekwetst - en gevangen.
Graaf P*. Zwaar gekwetst en gevangen.... Ha! misschien in een' veldslag, waarin hij zich dapper, en mijn adelijk bloed, dat hem door de aderen stroomde, waardig gedragen had.
Lijnslager. (Zijne schouders ophalende.) Helaas! uwe Excellentie! Dit was zijn geval niet; door eene reeks van ongelukken vervolgd, na den dood van zijne moeder een zwerveling op aarde, was hij eindelijk onder eene bende roovers vervallen, die een

{==310==} {>>pagina-aanduiding<<}

bosch in de nabijheid van Hardingen onveilig maakte. Het rijtuig aanvallende, waarin ik met nog drie reisgenooten was, boden wij wederstand; hij ontving een geweldig schot, en daarna door de boeren van het Dorp met nog een' zijner bende, aldaar binnen gesleept, werd hij gevangen genomen ... en....
Graaf P*. Houd op, mijn Heer! houd op, houd op ... verscheur, verscheur ... mijn hart niet verder....
Lijnslager. Daar ik zeer spoedig het dorpje moest verlaten, kan ik uwe Excellentie van het lot des jongelings niet meer vermelden. Ik weet alleen, dat hij mij dezen ring overgaf....
Graaf P*. (Tegen van Dijk die, volgens zijn verlangen, eene ruwe schets ontwierp van eene familiestuk.) Houd op mijn Heer! houd op met het maken van die schets.... Ik wil geen familiestuk ... want was Adolf mijn zoon niet bij de schoone Charlotte.... Ha! ik heb hem vergeten ... ik heb hem verwaarloosd - en hij zal als een gemeen roover aan de galg gestorven zijn ... neen! neen! ga voort, ga voort ... met uwe schets.... Hier, hier is nog eene open plaats tusschen mijn' echten zoon en mij ... daar ... daar eene galg - en verbeeld dien ongelukkigen jongeling ... hangende: - ja! ja! zoo, in dien stand, dat mijne overige zonen en dochters dien rampzaligen verstooteling aanstaren.... Dat zal, dat zal een leerzaam familiestuk zijn.... Zij zullen in dien spiegel zien ... wat 'er van eene der rampzalige vruchten van den wellust hunnes vaders geworden is ... o hoe gruwzaam is het, dat men op zijn zestigste jaar nog zoo ijsselijk herinnerd wordt aan de

{==311==} {>>pagina-aanduiding<<}

misdaden zijner jeugd.... Ha! de moeder ... de moeder, die ik door het geschenk van dezen ring verleid had, daar zij denzelven als een onderpand mijner trouwe aanvaardde, en daardoor geloofde, dat ik, schoon van adel, haar, eene burgerdochter, trouwen zou ... hoe die moeder in armoede en misschien op stroo gestorven, terwijl ik in weelde den wijn bij bekers zat te plengen, of mijn' overdadigen dronk op een donsen bed lag uit te ronken.... Haar zoon, mijn zoon, aan eene galg, als een struikroover opgehangen, terwijl ik misschien voor zijn' broeder een aanzienlijk ambt van den Koning verwierf ... neen! 't is te veel.... Ik word hier te benaauwd - ik kan de oogen van menschen, die dat weten, niet verdragen ... ik moet van hier... geef mij den ring - geef mij den ring. - Zoo sprekende rees hij schichtig op - en zonder een woord te spreken verliet hij met den ring in de hand eensklaps het vertrek.
Van Dijk zag Lijnslager met ontzetting aan en zeide: ‘Zoo ik had kunnen vermoeden, dat gij op zulk eene wijze kennis zoudt gemaakt hebben met den Graaf P*, ik zou mij wel gewacht hebben, van u in zijne tegenwoordigheid te verzoeken.’ Lijnslager zeide, dat hij den Graaf niet kennende, en toevallig in deze gelegenheid gebragt, geene reden gevonden had, om een' ring, dien hij reeds zoolang bewaard had, langer bij zich te houden, en dat het in allen gevalle niet kwaad was, dat den mensch de buitensporigheden van zijne jeugd op eene treffende wijze herinnerd werden....
Terwijl Lijnslager dit zeide, hoorde men een geweldig pistoolschot vlak onder de ramen van het

{==312==} {>>pagina-aanduiding<<}

vertrek, waar van Dijk met Lijnslager gezeten was. De huisbedienden van van Dijk schoten oogenblikkelijk de deur uit, en vonden den Graaf P* dood, in zijn bloed gewenteld - met een zijner pistolen aan zijne zijde.... Vreesselijk was de ontzetting van Lijnslager over deze gebeurenis; en het teeder gestel van van Dijk raakte in eene verbazende wanorde. Hij gaf echter last, dat de Graaf van straat genomen en in zijn Hotel zou gedragen worden. Hij deed ook oogenblikkelijk om een' Heelmeester in de nabijheid zenden, die de wond peilende, behalve den kogel, die door zijn verhemelte tot de hersens was doorgedrongen, een hard ligchaam ontdekte, en dit bleek een gedeelte van den half verbrijzelden ring te zijn. 't Was waarschijnlijk, dat de Graaf, in woede het Hotel van van Dijk verlaten hebbende, den ring, die zijn geweten zoo ijsselijk deed ontwaken, in den loop gegooid had boven op den kogel, en toen het pistool in den mond nemende, zich alzoo van het leven beroofd had. Sidderende aanschouwde Lijnslager het lijk van dezen zelfmoordenaar, en, schoon hij zich de eerste oogenblikken verweet, dat hij den ring aan den Graaf had aangeboden, stelde hij zichzelven, en met reden, gerust, dat, schoon het aanbod van den ring gelegenheid gegeven had tot eene onaangename herinnering voor den Graaf, de zelfmoord, dien hij gepleegd had, eene uitwerking was van de breidellooze hartstogten, en zinnelooze wanhoop, die hem op een oogenblik vermeesterd hadden. Het deed hem ondertusschen zeer leed, dat hij, onder zooveel onstuimigheid afscheid nemen moest van zijnen vriend van Dijk,

{==313==} {>>pagina-aanduiding<<}

dien hij zich met grond voorstelde nimmer weder levendig te zullen ontmoeten. Van Dijk besefte dit mede zeer klaar, doch zeide, toen zij elkander den laatsten handdruk gaven: ‘Lijnslager! ik denk niet, dat wij elkander ooit zullen wederzien, maar gij kunt verzekerd zijn, dat, wat 'er gebeure, ik niet, als de Graaf, zelf een eind van mijn leven maken zal. Ik wenschte, dat ik al die jaren levens, welke de Engelschen hier dagelijks moede zijn en wegsmijten, van hun kon overnemen. - Adieu, mijn beste vriend, Maurits - groet uwe lieve vrouw Maria van mij.’
Nadat Lijnslager nu alle schikkingen tot zijn vertrek gemaakt, en van zijnen Korrespondent en den braven Wilkinson afscheid genomen had, verliet hij de Hoofdstad van Engeland: en, schoon hem tusschen beide twee brieven wegens het welvaren van zijne Maria en haar geheel huisgezin gerust gesteld hadden, schenen hem de Engelsche postpaarden, hoe snel zij ook zijn rijtuig deden voortrollen, nog traag genoeg, met hem naar Harwich over te brengen, van waar hij voornemens was naar het vaderland over te steken.


Veertiende hoofdstuk.

Met eene ongemeene vreugde zette Lijnslager nu den voet in de paketboot, en schoon de wind eenigzins tegen was, rekende hij toch binnen korten tijd in het vaderland te zullen zijn; waarop hem de

{==314==} {>>pagina-aanduiding<<}

Kapitein en Stuurman van de paketboot hoop gaven. Ondertusschen stak men in zee. Met een hart, vol van het streelend gevoel, dat, door het volbrengen van zijnen pligt, het met deze reis bedoelde oogmerk bereikt was, zag hij, de Engelsche kust, schoon tragelijk, zich uit zijn oog verwijderen, en daar langzamerhand de avond begon te vallen, ging hij, in eene allervergenoegdste luim ter kooi, met het heugelijk vooruitzigt, om, den volgenden morgen, misschien reeds de toppen der vaderlandsche duinen door de blijde morgenzon beschenen te zien. Na zich met een dankbaar hart in de hoede van den grooten God te hebben aanbevolen, sliep hij zeer gerustelijk in. Met eenen aangenamen droom, waarin hij zijne Maria met hare drie kinderen op de stoep zag, en hoe zij hem ziende met open armen naar hem toesnelde, was zijn geest vervuld, toen onverwachts door een hevig kanonschot zijne slaap gestoord werd. Hetzelve was niet minder, dan dat van een' Duinkerker kaper, die begunstigd door de opgekomen stilte, de paket op zijde geroeid, dezelve dwong, om bij te draaijen. - Eenige weinige schoten liet de Kapitein van de paket doen, maar het gejammer der passagiers, en de geringe mogelijkheid, om met hoop op eenen goeden uitslag tegenstand te kunnen bieden, deed al spoedig den Kapitein overhellen, om de vlag te strijken, schoon zeer tegen den zin van Maurits, die de kleinheid van den Duinkerker kaper in aanmerking nemende, den Stuurman inluisterde, om, daar nu de wind aanwakkerde, op te houden met schieten, maar regelregt met den stroom op het zwakke roofschip in te zeilen, daar hij niet twijfelde, of

{==315==} {>>pagina-aanduiding<<}

door dezen maatregel, zou de kaper zoodanig ontramponeerd worden, dat, zoo hij niet achter de paket in zee zonk, hem wel de lust vergaan zou, om zijne onderneming door te zetten; maar deze raad beviel noch den Stuurman noch den Kapitein, die, rekenende met dat bestaan te veel te wagen, en gehoor gevende aan de algemeene stem van hunne passagiers, order gaf, om de vlag te strijken.
Met een hart, vol spijt over de schande, vangenomen te worden, zoolang 'er mogelijkheid van tegenweer was, en tevens vol droefheid, dat nu geheel zijn oogmerk en hoop verijdeld waren, om, binnen weinige uren, bij zijne huisgenooten terug te zijn, zag Lijnslager den Prijsmeester aan boord komen, daar de Kapitein en Stuurman, benevens nog twee matrozen, op het roofschip overgenomen werden. De wind nam ondertusschen hand over hand toe, en, meer en meer tegenloopende, was het onmogelijk, om de ree van Duinkerken aan te doen. Lijnslager zag, met zeer veel verdriet, zoowel de onkunde van den Prijsmeester als van de manschappen, die deze tot zijne hulp had. Hij sprak met een' der overgebleven matrozen, waaronder een Zeeuw, die zeer bekend was met het vaarwater in het Kanaal, of 'er geene mogelijkheid zijn zou, om, daar de kaper uit het oog geraakt was, zich van den Prijsmeester en de vier overige te ontdoen. ‘Laten wij ze eens de voet spoelen,’ zeide hij oogenblikkelijk. Deze maatregel kwam Lijnslager wat al te streng voor, doch, daar de Prijsmeester en twee der anderen reeds half beschonken waren, sloeg hij hem voor, hen allen in het vooronder te lokken, en

{==316==} {>>pagina-aanduiding<<}

als zij dan behalve den man, die aan het roer stond, van het dek waren, met geweld dien van het roer weg te nemen, en bij zijne heel en half beschonken makkers in het vooronder te werpen, en hetzelve als dan zoodanig te verzekeren, dat 'er voor hun geene mogelijkheid was om te ontkomen, en om dan verder het schip in de eerste Fransche haven de beste binnen te sturen. Deze voorslag beviel den Zeeuwschen matroos, en de weinige manschap uitstekend - en terwijl de wind in hevigheid meer en meer toenam, werd dit stuk met beleid uitgevoerd. Alleen kostte het eenige moeite, om den stuurman te ligten: maar Lijnslager met twee zijner medestanders grepen hem, toen hij tegenweer wilde bieden, en om den bijstand van zijne makkers riep, zoo onzacht aan, en bedreigden hem, terwijl zij hem, de afgrijsselijkste vloeken uitbrakenden, naar het vooronder sleepten, zoo hij niet oogenblikkelijk met allen tegenstand ophield, over boord te werpen. - Bij het vooronder genaderd zijnde smeten zij hem in hetzelve bij zijne beschonken makkers, en oogenblikkelijk sloten zij het luik digt. - Twee der matrozen werden met handspaken bij het luik gezet, om den eersten, die het ondernam, om boven te komen, met zooveel geweld den weg naar beneden te wijzen, dat geen tweede die onderneming wagen zou. Nu hield Lijnslager met de matrozen krijgsraad - en zij waren het alle eens, dat zij digt bij de Fransche kust en aan de gronden te bespeuren reeds voorbij Dieppe waren. Intnsschen begon de wind een weinig te gaan liggen, en werd ook iets ruimer. Het duurde nu ook maar korten tijd, of zij ontdekten dui-
{==317==} {>>pagina-aanduiding<<}
delijk de Fransche kust. ‘'t Is klaar de toren van Harfleur’ zeide 'er een: ‘ja ja’ riep een ander. ‘'t Is heel klaar.... Daar daar hebje den toren van Havre de Grace....’ ‘Ik ben 'er wel twintig maal geweest,’ riep een ander. ‘Als gij het zeker weet,’ zeide Lijnslager ‘laten wij 'er dan maar op aanhouden.’ - Zoo gezegd, zoo gedaan. - En het leed maar weinige uren, of de paket zeilde de haven van Havre de Grace binnen. Oogenblikkelijk gaven de Matrozen den Prijsmeester en zijne manschap aan den Kommandant der Citadel over, en, na bekomen vrijheid, stapten nu alle de passagiers aan wal. Schoon aller oogmerk mislukt was, om namelijk aan de Hollandsche kust te landen, waren zij Lijnslager benevens den Matrozen dankbaar, die door hun beleid en moed hen bevrijd hadden, om te Duinkerken, als krijgsgevangen te worden opgebragt, waar zij misschien langen tijd om de vrijheid hunner personen, met het verlies van hun goed, zouden hebben moeten zuchten. - Lijnslager verklaarde, dat de dank, dien zij hem schuldig waren, zeer gering was, dewijl hij, gedreven door eene natuurlijke eigenschap zijner ziel, die van allen geweld en wat zijne vrijheid belemmerde, zeer afkeerig was, liever wat waagde, dan zich op eene lage manier te onderwerpen, als 'er ontworstelen aan was, en zoowel om zichzelven als zijne reisgenooten te redden, de Matrozen tot den niet zeer gevaarlijken aanslag had aangespoord.
Lijnslager besloot nu, zich hoe eer zoo beter naar Parijs te begeven, en nam dus een rijtuig, dat hem over de havenstad Harfleur en het schoone Cau-
{==318==} {>>pagina-aanduiding<<}
debec, langs den oever van de Seine te Rouaan bragt. Met veel genoegen beschouwde Lijnslager deze stad, en zich terstond herinnerende, dat zijn kantoor daar korrespondeerde met het kantoor van Rouvry en Mitry, kon hij niet nalaten, bij dezelve een kort bezoek af te leggen, en tevens te vernemen, hoedanig hij te Parijs gekomen, zich het veiligst naar Holland zou begeven. Met welk eene zee van pligtplegingen werd Lijnslager door den Heer Rouvry overladen. Nooit had deze zich het onuitsprekelijk genoegen durven voorstellen, van persoonlijke kennis te maken met den Heer Lijnslager, waarnaar hij reeds zoovele jaren gereikhalsd had. 't Was zeker een ongeluk, dat men zich eenige dagen in zijn oogmerk verijdeld zag, maar hij dankte den Hemel, dat voor hem daardoor juist de gelegenheid geboren was, om de zoolang reeds gevestigde achting door den band van persoonlijke vriendschap te versterken met honderd zulke fraaijigheden meer. De kleine beleefdheden in de herberg te Havre de Grace Lijnslager aangedaan, hadden hem reeds doen verwonderd staan, over het verschil tusschen twee groote volkeren, door eenen zoo kleinen plas water gescheiden. In den Heer Rouvry ontmoette Lijnslager den beleefden en beschaafden man, doch het viel hem moeijelijk, om te gelooven, dat alle de betuigingen van hoogachting en vriendschap hooger te schatten waren, dan loutere pligtplegingen, schoon hij echter niet ontkennen kon, of hij gaf dezelve de voorkeur boven de stroeve en trotsche behandeling, hem bij deze en gene Engelschen bejegend. Zoowel de Heer Rouvry als zijn Compagnon Mitry deed Lijn-
{==319==} {>>pagina-aanduiding<<}
slager, de weinige uren, die hij zich te Rouaan ophield, alle mogelijk genoegens aan. Zij leidden hem de schoonste gedeelten van die aan de Seine zoo fraai gelegen, wel gebouwde en bevolkte stad door, en rustten niet, voor dat Lijnslager de beroemde klok George d' Amboise eene der grootste klokken der wereld gezien had. Langs de Kaai zag Maurits een' Schipper, die verscheiden malen in een jaar aan zijn kantoor kwam, liggende met zijn schip zeilree, om nog dien dag naar Holland te vertrekken. Oogenblikkelijk besloot Lijnslager hem een' brief aan zijne vrouw mede te geven, daar deze misschien spoediger, dan over land, waar hij om het vijandelijke leger een' omweg maken moest, haar in handen zou komen. Hij schreef denzelven op het kantoor van Rouvry en Mitry, haar berigtende, dat hij gehoopt had, reeds op dien tijd, t'huis te zijn, maar dat hij, naar het beloop der zaken, reden had, om wel te vreden te wezen, 'er een beknopt verhaal van de ontmoeting met den Duinkerkschen kaper bijvoegende. Hij hoopte, gaf hij voorts te kennen, nog dezen dag zijne reis naar Parijs te vervolgen, en zou daar gelegenheid zoeken, om hoe eer zoo beter, op eene veilige wijze, te Amsterdam terug te komen. Lijnslager gaf den schipper zelf den brief, met verzoek om dien eigenhandig te bestellen, en zijne vrouw te verzekeren, dat hij hem persoonlijk in goeden welstand had aangetroffen. - De Schipper zocht hem nog te bewegen, om met hem scheep te gaan, daar zij zeker, als de gelegenheid zoo bleef, zeer spoedig te Amsterdam zouden zijn; maar de onaangename ontmoeting op de Engel-
{==320==} {>>pagina-aanduiding<<}
sche paket, en de zucht van Lijnslager, om, daar nu toch de loop der omstandigheden dit medebragt, ook de beroemde Hoofdstad van Frankrijk te zien, deden hem den Schipper voor zijn aanbod bedanken. Hij nam hierop de reis van Rouaan ter regter zijde van de kronkelende Seine, en reed tusschen groot en klein Andely henen, waar het krielde van pellegrims, die zich naar de fontein, aan de heilige Clotilde toegeheiligd, begaven, om aldaar van velerlei soorten van ligchaamsgebreken verlost te worden. - Weldra naderde hij het, bekoorlijk op eenen heuvel liggende Montmorency. - Daar eenige oogenblikken vertoevende, beschouwde hij met verrukking de fraaije vallei, waarin hij, - schoon het najaar reeds een eind gevorderd was, nog de sporen der vruchtbaarheid ontdekte. - Het meisje uit de Herberg, eene kleine vriendelijke Francaise, welker groote bruine oogen en leste gestalte het gebrek aan regelmatigheid van trekken vergoedden, bood hem een' drank aan, dien zij te Montmorency uit de daar groeijende kersen bereiden. ‘o Het speet haar oneindig, boven alle uitdrukking, dat Mylord hier niet vroeger geweest was, want dao zou hij de schoonste kersen van de geheele wereld gegeten hebben. o Geheel Parijs was verslingerd op dat Goddelijk voortbrengsel van Montmorency. Die geene kersen van Montmorency geproefd had, had nog nooit eenige lekkernij geproefd.’ Zoo en veel meer praatte het bevallige snapstertje, en Lijnslager bewonderde in haar het karakterstieke van hare natie, zoo regt het tegendeel van dat der Engelschen, om namelijk door een' vloed van aangenaam klinkende woorden den toehoorder te overstel-
{==321==} {>>pagina-aanduiding<<}
pen, en door liefelijke voordragt, bijna tegen dankte doen gelooven, dar de opgehemelde zaken eene ongemeene of ongehoorde mate van voortreffelijkheid bezitten. Lijnslager, schoon voor zichzelven overtuigd, dat, wat het meisje met hare gladde tong ook zwetste van de kersen van Montmorency, deze waarschijnlijk op haar best gelijk zouden staan met de kersen, die ruim, drie uren van zijne geboortestad, de boomgaarden van de Beverwijk verschaffen, kon niet nalaten te watertanden van verlangen op de zoo uitlokkende beschrijving, en te wenschen, dat hij juist den tijd van het jaar mogt getroffen hebben, waarop de omstreken van Montmorency deze bekoorlijke vrucht opleveren. Montmorency achter zich gelaten hebbende, kwam hij al spoedig door het beroemde en aloude St. Denis, daar hij de zoo bekende abdij der Benedictijnen liggen zag, waar de overblijffels der Fransche Vorsten in kostelijke praalgraven bewaard worden, doch dewijl de avond reeds begon te vallen, haastte zich Lijnslager, om de beroemde Hoofstad van Frankrijk te bereiken. Binnen weinige minuten reed hij die luisterrijke stad in, welke, schoon evenmin als Londen, ten zijnen tijd, halende in uitgebreidheid en luister bij het tegenwoordige Parijs, echter reeds ongemeen groot van omvang en van een groot aantal allerkostbaarste gebouwen voorzien was. Het eenig adres, dat Lijnslager te Parijs had, was bij den Bankier la Roze, en daar hij zich maar korten tijd in die stad dacht op te houden, zocht hij naar geen ander, dan alleen naar zoodanig een, hetwelk strekken kon, om hem op eene veilige wijze door de legers zoo van de

{==322==} {>>pagina-aanduiding<<}

Spanjaarden als van de Staten heen te helpen. En wien kon hij daartoe geschikter vinden, dan den Zweedschen Afgezant, zijn' landgenoot Huig de Groot, die zoo onwaardiglijk door zijne landgenooten behandeld, thans aan het Fransche Hof het Koningrijk Zweden vertegenwoordigde. Schoon Lijnslager geene persoonlijke kennis aan hem had, dan alleen, dat hij hem eenmaal te Rotterdam op straat, jaren geleden, ontmoet had, waagde hij het echter zeer gerust, om een bezoek te geven aan een' man, van wien het algemeen bekend was, dat hij, hoe ook miskend en mishandeld door sommige zijner landgenooten, eene onuitdoof bare liefde voor zijn vaderland bleef behouden. Lijnslager ondervond dit, toen hij zich had doen aanmelden. In het voorvertrek bevond zich juist, toen een knecht hem de deur opende, het beroemde Elsje van Houweningen; en, daar de knecht hem berigtte, dat de Heer de Groot niet te spreken was, zeide Elsje, die aan den naam van Lijnslager hoorde, dat het een Hollander was. ‘Ga niet heen, mijn Heer! gij zijt waarschijnlijk een Hollander.’ Lijnslager antwoordde: ‘gij hebt het geraden.’ ‘Nu toef dan nog eene kleine poos,’ hernam zij, ‘ik zal u aandienen bij mijn Heer. Hij heeft vele bezigheden, en zijn tijd is te dierbaar, om hem dien door elken nieuwsgierigen beuzelaar, of ellendigen tijddooder te laten ontrooven... maar hij zou het zeker niet wel opnemen, wanneer hij 'er achter kwam, dat men een' Hollander onaangediend had afgezet.’
Lijnslager, nu in een zijvertrek gelaten, verbeeldde

{==323==} {>>pagina-aanduiding<<}

zich in zijn vaderland verplaatst te zijn. Hij zag den wand versierd met het portrait van den ongelukkigen grijsaard Oldenbarneveld. Twee fraaije afbeeldingen hingen 'er verder van het kasteel Loevestein, terwijl hij aan de andere zijde in de portraiten van de Groot en zijne vrouw door Miereveld geschilderd, dat edel paar, schoon hij het slechts eenmaal gezien had, terstond herkende. Weldra kwam nu de Groot uit zijn studeervertrek en ontving hem met al de minzaamheid van een' goeden bekende, toen hij van hem verstaan had, dat hij niet alleen een Landgenoot was, maar een koopman uit Amsterdam, die stad, welke hem dierbaar geworden was, uit hoofde van de herbergzaamheid eindelooze bewijzen van hoogachting, hem daar bewezen, toen hij de laatste hoop voedde, dat zijne vervolgers, eenmaal uitgewoed, hem ten minste, als een' stil burger, geduld zouden hebben op den vaderlandschen grond, hem alleen ontzegd, omdat hij een trouwhartig voorstander was van deszelfs zoo duur verkregen regten. - Nog nam de gemeenzaamheid tusschen de Groot en Lijnslager toe, als hij vernam, dat Lijnslager ook een bijzonder vriend was van van Vondel, wiens bekende gevoelens hem waarborgden, dat Lijnslager althans geenszins tot de zoodanigen in zijn vaderland zou behooren, welke zijne ballingschap eene regtmatige straf oordeelden, of van gevoelen waren, dat met hem en Hogerbeets dezelfde weg, als met Barneveld, had behooren ingeslagen te zijn. - Lijnslager verhaalde hem verder zijn eigen lotgeval, en hoe hij wenschte van zoodanige passen voorzien te worden, als

{==324==} {>>pagina-aanduiding<<}

hem veilig door de vijandelijke legers heen en terug in het vaderland helpen konden, daar hij voornemens was, om, na een korte bezigtiging van Parijs, naar Holland terug te keeren. - De Groot betuigde hem, dat hij daartoe zeer gereed binnen twee dagen gelegenheid vinden zou, en dat het hem hartelijk verheugde, dat hij eenen landgenoot verpligten kon, maar dat hij echter eene voorwaarde te bedingen had, namelijk, dat Lijnslager bij hem over twee dagen het middagmaal zou komen houden, wanneer hij in staat hoopte en vertrouwde te zullen zijn, om hem de verlangde papieren ter hand te stellen, en hem een' veiligen en vrijen toegang te verleenen naar dat land, hetwelk voor hem, als eenen balling, gesloten was. Lijnslager aarzelde eerst, om dit onverpligt verzoek aan te nemen, doch ziende, dat 'er de Groot op gesteld was, vond hij geene reden tot weigering; en bespeurde duidelijk, dat 'er zich een glans van genoegen op deszelfs gelaat verspreidde, toen hij hem beloofde te zullen komen.
De twee volgende dagen besteedde Lijnslager, geleid door eenen gids, hem door den Bankier la Roze toegevoegd, met de merkwaardigste Pleinen Voorsteden en Gebouwen van Parijs te bezigtigen. Hij bezocht eerst het Paleis der Tuillerien, ruim tachtig jaren geleden door Catharina de Medicis, eene Vorstin, die eene groote liefde voor de schoone kunsten in haar' boezem voedde, aangelegd en daarna door Hendrik den IV vergroot. Hij bewonderde bovenal den aanleg der tuinen en wandelwegen, en hoe Le Nôtre in een zoo klein bestek, naar evenredigheid zulk een groot aantal van wandelperken en

{==325==} {>>pagina-aanduiding<<}

lanen had weten aan te leggen, dat men zich eer verbeelden zou, op een uitgestrekt landgoed, dan, midden in eene groote en volkrijke stad, in een' beperkten tuin te zijn. Men was nog bezig met den bouw van het Palais Royal, door den Bouwmeester Merlier sedert eenige jaren op last van den Kardinaal Richelieu aangevangen.
Het Theatre Italien voorbij wandelende, verhaalde hem zijn gids, dat deze Komedie de oudste in Parijs was, want dat Koning Hendrik de III eenen troep onder den naam van Gli Gilozi of de Naijverigen bekend uit Venetië ontboden had, die echter eerst in het Hotel de Bourbon gespeeld had.
Met een hart, vol aandoening, beschouwde Lijnslager het Palais de Louvre, daarbij, welk eene statelijke en sierlijke vertooning hetzelve ook maken mogt, zich den gruwel van Karel den IX herinnerende, toen die Fransche Nero uit de vensters van dat Paleis op St. Bartholomeus nacht op de ongelukkige en goddeloos verraden Hugenooten als jagtvee geschoten had, ja in dat Paleis zelfs, tot in de slaapkamer van zijn Koninklijke zuster toe, de gevlugte rampzaligen had doen vervolgen. 'Er ging eene zoo ijsselijke gewaarwording door zijn edel hart, dat hij zijnen gids verzocht hem verder te geleiden, en andere merkwaardigheden der hoofdstad aan te wijzen. Het verheugde hem echter, toen zijn gids hem verhaalde, hoe weinige jaren geleden het genootschap van geleerden, naderhand zoo vermaard geworden onder den naam van Academie Francaise, aldaar gesticht was, en hoe 'er eene zaal in dit gebouw voor die Geleerden was aangelegd, want, schoon Lijn-
{==326==} {>>pagina-aanduiding<<}
slager geenszins tot de eigenlijk gezegde geletterden behoorde, hij was zeer doordrongen van het besef, dat de beoefening der kunsten en wetenschappen, eenen allerheilzaamsten invloed op alle standen der Maatschappij heeft, zoo tot de verzachting en beschaving der menschen in het algemeen, als ter bevordering van vele Handwerken, Fabrijken, en ter uitbreiding van den koophandel zelven; hij was overtuigd, dat, schoon zeker het zoogenaamd goed geluk dikwerf den oorsprong aan uitvindingen gegeven had, echter zonder de verstandige beoefening der wetenschappen, dezelve niet veel meer dan een vernustig kinderspel voor den mensch zouden gebleven zijn; hij gevoelde, hoeveel nuts de koophandel en de zeevaart van de wetenschappen getrokken had, die zonder de ondersteuning der wis- en sterrekunde nimmer tot die uitgebreidheid zouden gekomen zijn, en beweerde dikwerf, dat de toekomst misschien leeren zou, dat 'er nog vele zaken verborgen waren, welke de vlijtige beoefening der Sterrekunde, tot nut der zeevaart, ontdekken zou.
Op de Pont-Neuf, krielende van voetgangers en rijtuigen, hield hij met zijnen gids een' geruimen tijd stil, om van dezelve een der verrukkelijkste stadsgezigten te genieten, die ergens ter wereld gevonden worden, maar met een mengsel van eerbied en bewondering bleef hij staan bij het nu even voltooid standbeeld van Koning Hendrik den IV, die met zooveel regt den naam van de Groot droeg, als misschien immer eenig vorstelijk persoon; want vervuld met edele gevoelens, voortvloeijende uit een menschlievend hart, zal hij door alle onpartijdigen altijd

{==327==} {>>pagina-aanduiding<<}

als een sieraad van den troon, en als een voortreffelijk mensch geëerbiedigd worden. Lijnslager zag in dat gedenkstuk, nog blinkende van nieuwheid, den Koning, de helft meer dan levensgrootte, van gegoten koper, geharnast te paard zitten, staande op een wit marmer voetstuk. Hij zag vier koperen beelden, gebonden slaven voorstellende, aan elk der hoeken van het voetstuk, en op hetzelve vier platen, met opschriften tot lof van dien Vorst. Zijn gids was niet uitgeprezen in den lof van dien goeden Koning, en Lijnslager hield het daarvoor, dat deze eenvoudige lofspraak van meer waarde was, dan de sierlijkste en kunstigste, dikwerf opgesteld met een hart, koel voor de verdiensten voor het voorwerp, maar gloeijende van eerzucht en hoop, om zich door dezelve den weg tot gunst en aanzien bij den opvolger van den mild bewierookten vorst te banen.
Met siddering beschouwde Lijnslager aan het einde van de Rue St. Antoine het verschrikkelijk gebouw, onder den naam van de Bastille bekend, bestaande uit acht ronde, zeer hooge torens, die door middel van even hoog gemetselde muren aan elkander gehecht waren. Schoon zijn leidsman hem slechts weinig van dat gebouw zeide, was deszelfs toenmalig gebruik bekend genoeg aan Lijnslager, om met eene ziel vol weedom zich te herinneren, hoe deze muren somtijds wel tot eene verblijfplaats dienden van staatsgevangenen, die, zich vergrepen hebbende tegen de orde der maatschappij, met regt aan dezelve onttrokken werden, maar helaas! te dikwerf tot de ellendige en schandelijke huisvesting verstrekten van onschuldige slagtoffers van haat en vervolgingen.

{==328==} {>>pagina-aanduiding<<}

Eene huivering ging door zijne leden, toen hij nadacht, hoe velen door de ligtgeraaktheid van eene Staatsdienaar, of de gril van een gebelgde hofdame, hier levendig begraven, onder vochtige gewelven, na de Godheid jaren vruchteloos om redding en verlosing te hebben aangeroepen, de zinneloosheid of den dood als het grootste gunstbewijs afsmeekten. Hij werd, daar deze gedachten in zijne ziel vermenigvuldigden, als werktuigelijk door schrik van dit gesticht weggedreven, en haastte zich met zijnen gids tot het beschouwen van aangenamer voorwerpen.
Onder deze telde hij l'Hôpital de la Charité door de Koningin Maria de Medicis gesticht. Daar hij in andere steden meer zoodanige gebouwen van binnen gezien had, was hij te vreden met het berigt, dat hem zijn gids wegens dit gebouw mededeelde, hem meldende, dat hetzelve meer dan tweehonderd bedden bevatte en in acht groote zalen verdeeld was, van welke ieder den naam droeg van eenen Heilige, zijnde die heilig in de zaal, aan hem toegewijd, afgebeeld. Onder andere roemde deze zeer het schilderstuk van Testelin, in de zaal van St. Louis, waar deze afgebeeld was, als de wond van een' kranken peilende.
Onder alle overige merkwaardigheden, die met eene verbazende snelheid zich aan de oogen en den geest van Lijnslager opdeden, en een' diepen indruk achterlieten, was bovenal het uitstekend prachtig paleis Le Luxembourg geheeten, door Maria de Medicis, de weduwe van Hendrik den IV gesticht, en door eenen Jacques de Brosse voltooid, naar het model van het Paleis Pitti te Florence, dat zich

{==329==} {>>pagina-aanduiding<<}

Lijnslager, op den eersten blik, met eene ongemeene levendigheid herinnerde. Op aanprijzing van zijnen gids bezigtigde hij ook dat gebouw van binnen, waar het zeker door keurig beeldhouwwerk volkomen aan de uitwendige fraaiheid beantwoordde - maar niets was treffender voor Lijnslager, dan het gezigt van de prachtige kunsttafereelen door het meesterlijk penseel van Rubbens geschilderd, en de geschiedenis van Maria de Medicis zinnebeeldig voorstellende. Hier bewonderde hij het Goddelijk kunstvermogen van dien verheven en edeldenkenden meester, en het gaf hem een streelend gevoel, dat hij den man van zoo nabij kende, wiens vernuft de schepper was van deze tafereelen, die tot een levendig bewijs strekken van de verheven vlugt, welke de verbeelding, door kunst en oordeel geleid, nemen kan.
Twee dagen besteedde hij aan het bezigtigen van deze voortreffelijkheden van Parijs, en begaf zich op den bepaalden tijd naar de woning van de Groot. Minzaam en hartelijk was nu de ontmoeting, en, voor dat zij aan den maaltijd gingen, gaf hem de Groot de papieren, die hij noodig hebben zou, om zonder aanmerkelijke vertraging door de Spaansche Nederlanden en het leger van den Prins te komen, dat op de hoogte van Offelt lag nedergeslagen. Lijnslager betuigde hem zijnen opregten dank voor dit bewijs van hulpvaardigheid. ‘Weinig genoeg,’ zeide de Groot, met een' verkropten zucht, ‘veel te weinig ben ik in de gelegenheid, om mijnen landgenooten eenigen dienst te doen, dan dat ik die met geene bijzondere drift en vreugde zou aan-
{==330==} {>>pagina-aanduiding<<}
grijpen. Want, schoon ik door de natuur aan alle menschen door den gemeenen band van broederschap verbonden ben, blijft 'er, ondanks alles, wat 'er gebeurd is, dat ik zoo gaarne geheel zou willen vergeten, 'er in mijne ziel een bijzondere trek tot mijn vaderland over: ja het is den Alwetenden bekend, hoe dikwijls uit mijn hart de bede oprijst, dat de zaken in het vaderland nog eenmaal dien keer mogen nemen, dat ik, al waren het de laatste dagen van mijn leven, daar mogt doorbrengen. Zelfs, schoon ik wel wete, dat dit de proef van eene gestrenge wijsbegeerte niet kan doorstaan, ja onder de zwakheden mag geteld worden, ik beken gaarne, dat het mij eene streelende gedachte is, als ik mij voorstel, dat mijn lijk in het graf mijner voorouderen zal worden bijgezet. God heeft om wijze redenen, zoo het mij toeschijnt, het menschelijk hart zoodanig een' trek ingedrukt, dat noch jaren, noch zelfs om den wille van het vaderland geledene rampen in staat zijn, om denzelven uit te wisschen, ja elk jaar, dat ik klim, wordt mijne zucht tot hetzelve grooter.’
Nu begaven zij zich naar het vertrek, waar Lijnslager Mevrouw de Groot, hare dochter Cornelia en de overige kinderen aantrof, bij eenen zindelijk gedekten disch. - Ook vond hij 'er den Heer Dor, voorheen Leeraar te Sedan, maar thans Predikant in de Huiskapel van de Groot. - Met ongemeene vriendelijkheid werd Lijnslager ook door Mevrouw de Groot ontmoet, die hare gulle Zeeuwsche zeden in Parijs had medegevoerd. - Na de af-
{==331==} {>>pagina-aanduiding<<}
geloopen pligtplegingen, zeide zij met een' grimlach: ‘Mijn man heeft u gevraagd, mijn Heer! gelijk hij altijd gewoon is omtrent landgenooten, die hem komen opzoeken, maar gij zoudt u bedriegen, als gij u voorstelde, dat gij hier op een uitheemsche wijze zoudt onthaald worden, omdat gij in het hotel van den Ambassadeur van Zweden zijt. Behalve dat het zeer slecht met de betaling van ons hof gaat, moet gij wel bedenken, dat gij bij een' geboren Hollander en bij eene Zeeuwsche vrouw zijt, die alles doet, wat zij kan, om de vaderlandsche zeden in haar huis en aan hare tafel te bewaren. Maar gij zult 'er toch geen' zeevisch vinden, zoo als in de Hollandsche en Zeeuwsche, zoo nabij aan zee gelegen, steden...’ Lijnslager zeide: ‘Ik wenschte, Mevrouw! dat ik eens in de gelegenheid was, om aan mijn huis, te Amsterdam, u ten minste een wederkeerig blijk van mijne dankbaarheid te gaven, en op goeden zeevisch te onthalen.’
Mevr. de Groot. Gij zijt wel zeer verpligtend, mijn Heer, voor dat gij iets genoten bekt. Men meent hier in Frankrijk, dat de Hollanders lomp zijn, en zeker in vergelijking van de beleefde en vlugge Franschjes hebben zij iets stijfs en onbuigzaams, maar, indien zij u onder dezelve telden, zou ik hen voor valsche beschuldigers houden. Maar gij zult toch niet lang behoeven te wachten. - En nu droeg men de spijze op.
Plaats nemende, zeide Mevrouw de Groot: ‘Gij zult 'er u niet aan ergeren, mijn Heer! dat aan dezen huisselijken maaltijd Elsje van Houwenin-
{==332==} {>>pagina-aanduiding<<}
gen mede aanzit. Sedert den onvergetelijken dienst en trouw, die zij mij bewezen heeft in het helpen redden van mijn' man, heb ik haar niet langer als mijne dienstbode willen aanmerken, maar haar als mijne vriendin bij mij gehouden, daar zij, schoon in eenen lagen stand geboren, een hart bezit, dat een' troon versieren zou.’ ‘Ja’ zeide de Groot, ‘in dat hart, mijn Heer, maken onversaagdheid en trouw de grondslagen van haar karakter uit; maar men zal ook zeldzaam bij kleinmoedigen bewijzen van groote trouw aantreffen. Ook mijn Secretaris van der Velden is gewoon aan onzen huisselijken disch aan te zitten. Ik heb u ook voor hem geene verschooning verzocht, daar, ik weet, dat de echte ouderwetsche Hollander zelfs zijne bedienden niet als slaven, maar als waardige leden van zijn huisgezin, aanmerkt.’ - Lijnslager zeide, dat hij het zich tot eene bijzondere eer zelfs rekenen zou, met Elsje van Houweningen aan eene tafel te zitten, daar ook de verdiensten van van der Velden zoo voortreffelijk en bekend waren, dat hij reeds vroeg meer als de vriend, dan de dienaar van de Groot mogt worden aangemerkt. ‘Daarenboven’ voegde de Groot 'er bij. - ‘Het is nog niet lang geleden, of desa twee jonge lieden zijn door het huwelijk aan elkander verbonden. Ik mag zeer gaarne zulke personen aan mijne tafel hebben, vooral, wanneer zich zedige ingetogenheid met ware liefde vereenigt.’ - Nu namen zij plaats aan den disch; en Lijnslager vergat welras door de gulle gemeenzaamheid en vriendelijke gesprekken die 'er gewisseld werden aan denzelven,

{==333==} {>>pagina-aanduiding<<}

dat hij aan de tafel van den Zweedschen Afgezant gezeten was. Hij betuigde onder anderen zeer zijn genoegen, dat, daar de Groot zooveel onregt in het vaderland gedaan was, hem zoo openlijk voor geheel Europa door het Zweedsche Hof regt gedaan werd. ‘Ja’ zeide Mevrouw de Groot: ‘Van die zijde beschouwd mijn Heer, ben ik zeer te vreden, en schoon mijn de Groot zegt, dat ik met meer gematigdheid over onze vijanden moet spreken en denken, ik ontken het niet, bijzonder ben ik 'er verheugd over, omdat de verachtelijke benijders van de verdiensten van mijn' man, die, zijnen val berokkend hebben, zich dood moeten schamen, dat zij een' onschuldig man vervolgd hebben, ja, zoo God hunne raadslagen niet verijdeld had, den weg van Barneveld hem zouden hebben doen gaan, die door eene vreemde Mogendbeid met niet minder vertrouwen vereerd wordt dan, om haar bij eene andere Mogendheid te vertegenwoordigen.... Ik kan mij voorstellen, hoe die nijdige booswichten nu van spijt barsten, ja ik wenschte, dat Prins Maurits zelf het had mogen zien ... maar anders, mijn Heer, is 'er ook niet veel heil te beleven aan een afgezant te zijn. Een Amsterdamsch koopman, schoon hij zeker ook wel zijne zorgen hebben zal, heeft het buiten twijfel veel beter. Allerhande soorten van kibbelarijen en grooter en kleiner onaangenaamheden, die toch altijd van een' neteligen aard zijn, en die gevaarlijk zelfs in de gevolgen kunnen worden, maken dagelijks het leven van mijnen man lastig.’

{==334==} {>>pagina-aanduiding<<}

De Groot. Mijne vrouw, mijn Heer! doet, zoo als de meeste menschen, zij klaagt over den stand, waarin wij geplaatst zijn, waarvan zij de onaangenaamheden kent, en schildert zich die, welke zij niet kent, alleen van de behagelijke zijde, die zich naar buiten vertoont.
Lijnslager. Ik geloof, dat ieder stand zijne zwarigheden heeft. Aan dien van een' koopman, hoe bekoorlijk zich dezelve ook van buiten aanzien laat, zijn 'er ook wel degelijk gehecht. Immers ter voorkoming van groote schade heb ik mij naar Engeland moeten begeven. Nu dat reisje beteekent zooveel niet ... maar op den overtogt, door een kanonschot ontwaakt te worden, dat door verscheiden andere gevolgd werd, zoo als plaats had, toen men de paket nam, waarop ik naar Holland voer, is alles behalve aangenaam, en, schoon dit gewoonlijk niet op den taarling van het koopmans leven loopt, de een heeft deze, de andere gene onaangename bejegeningen.
Mevr. de Groot. Denk niet, dat zelfs hier in Parijs de Afgezant van de Zweedsche kroon voor een' kogel veilig is. 't Is immers nog maar weinige jaren geleden, dat, mijn de Groot van het Hof komende, waar hij een' Heer aan den Koning had aangeboden, men, bezig met eenige Roovers op een der pleinen van deze stad ter dood te brengen, de koets, waarin mijn man gezeten was en deszelfs gevolg voor eene bende schelmen hield, welke die roovers uit handen van het geregt wilde ontzetten. Eene grove en mij onbegrijpelijke dwaling! - In 't kort mijn Heer! het volk werd zoo woedend, dat

{==335==} {>>pagina-aanduiding<<}

men op de koets verscheiden schietgeweren loste. De koetsier viel dood van den bok, en 'er snorden eenige kogels geen twee duim afstands van het hoofd van de Groot.
Lijnslager. En hield deze dwaling niet spoedig op?
De Groot. Niet voor dat ik hun duidelijk bewijs gegeven had van het karakter, dat ik bekleedde.
Lijnslager. Zeer zeker zullen zij die daaraan handdadig waren, voor dat misdrijf hebben moeten boeten.
De Groot. Gij begrijpt, dat ik deze zaak mij wel moest aantrekken, voornamelijk om het karakter, dat ik bekleedde, op het oogenblik, dat deze mistasting plaats had; maar....
Mevr. de Groot. Denk mijn Heer! hoe zacht mijn de Groot omtrent dezen baldadigen en woesten hoop, die de handen van het geregt niet ontkomen was, gehandeld heeft. Hij is in persoon naar den Koning gegaan, en heeft voor hun lijfsgenade verzocht en verworven.
De Groot. Ik zou, zoo ik anders gehandeld had, mij zelven van eene zeer wreede en schandelijke handelwijze beschuldigd hebben, daar, hoe groot het gevaar was, dat ik door deze misleiding geloopen had, ik door Gods genadige voorzienigheid ontkomen was, en 'er geen het minste spoor van eenen boosaardigen toeleg gevonden werd.
Lijnslager bragt het overige van den dag in dit gezelschap door, en de Groot betuigde, bij de scheiding, dat hij, met Lijnslager sprekende, zich dikwerf verbeeld had in 't vaderland te zijn, en dat hij

{==336==} {>>pagina-aanduiding<<}

zulke dagen, welke hij met Hollanders doorbragt, onder de aangenaamste van zijn leven telde. Mevrouw de Groot beloofde Lijnslager, dat zij, als zij eens te Amsterdam kwam, want van tijd tot tijd kwam zij in het vaderland, hem en zijne vrouw zou opzoeken, en verwachtte, dat hij dan woord houden zou, en haar op vaderlandschen zeevisch onthalen.


Vijftiende hoofdstuk.

Daags na het bezoek bij de Groot vertrok Lijnslager uit Parijs en daar zijne papieren in uitstekende orde waren, ontmoette hem, over de Fransche grenzen gekomen, geen tegenstand hoegenaamd, voor dat hij aan het Staatsche leger genaderd was. Hier waren, uit hoofde dat Prins Frederik Hendrik eenen bijzonderen aanslag in het hoofd had, de orders zeer gestreng, en niemand, hoe deugdelijk ook het voorkomen van zijne papieren ware, mogt het leger door, of hij moest dezelve eerst aan het hoofdkwartier, toen te Offelt gelegen, hebben overgelegd. Schoon dit aanmerkelijk de reis van Lijnslager vertraagde, was 'er voor hem niets anders op, dan zich aan de noodzakelijkheid te onderwerpen; hij was daarenboven gerust, dat zijne papieren terstond aan het hoofdkwartier zouden worden goedgekeurd, en hij dus binnen kort in den schoot van zijn huisgezin terug zou zijn. Aan het hoofdkwartier gekomen, werd hij oogenblikkelijk naar zijn verlangen geholpen, en de deugdzaamheid zijner papieren erkend zijnde, ver-
{==337==} {>>pagina-aanduiding<<}
kreeg hij terstond vrijheid, om zijne reis voort te zetten.
Fredrik Hendrik, die beminnelijke Vorst uit het huis van Oranje, welke de Nederlandsche natie zoo wel kende, en wijsselijk 'er zich aan gelegen liet zijn, om, meer door minzaamheid dan gezag de harten der landzaten tot zich te trekken, en op zoodanig eene wijze de grootheid en het aanzien van zijn doorluchtig stamhuis uitbreidde, dat zij hem als van lieverlede werden opgedragen, gaf aan alle landzaten, die toevallig het hoofdkwartier bezochten, gereeden toegang. Lijnslager nam dus ook deze gelegenheid waar, om bij den Vorst, in deszelfs legertent, zijne opwachting te maken, waar zulks met minder pligtplegingen, en op kleiner afstand, dan ten hove geschiedde. Hij vroeg Lijnslager naar de oorzaak zijner reize, en verstaande, hoe hij door een' Duinkerkschen kaper in zijne oogmerken was belemmerd geworden, ja alleen door stoutheid en goed geluk ontdnapt was, zeide hij. ‘Waarlijk ik verheug mij, dat ik zoovele blijken van den nationalen heldenmoed in alle standen aantref,’ en zich toen wendende tot Michiel Adriaansz. de Ruiter, die zich juist in het leger bevond, om den Prins voor zijne aanstelling, als Schout bij nacht, dank te zeggen, vervolgde hij: ‘'t Is jammer, Schout bij nacht! dat die Heer koopman is, hij heeft anders den moed, die hem eene kapiteins plaats op de Vloot voor Portugal zou waardig maken.’
Na deze opwachting zocht Maurits gelegenheid, om spoedig te vertrekken, en vond dezelve ook zeer gereedelijk, daar hij, na het afloopen van het gehoor

{==338==} {>>pagina-aanduiding<<}

bij den Prins, van de Ruiter verstond, dat deze mede voornemens was oogenblikkelijk het hoofdkwartier te verlaten; daar zijne tegenwoordigheid aan 's lands Vloot, op de ree van Vlissingen liggende, vereischt werd. Lijnslager verbeurde zich zeer, dat hij de Ruiter, tot zijn' reisgenoot aantrof, wiens naam, schoon op dat oogenblik, nog niet tot dien trap van roem gestegen, welken dezelve eerlang bereikte, reeds met grooten lof bekend was, vooral bij de zoodanigen, die, als Lijnslager, onmiddellijk belang hadden bij de onbelemmerde zeevaart, en de veiligheid van den koophandel.
Ongemeen groot was het genoegen van Lijnslager over het onderhoud, dat hij staande dien dag met de Ruiter over onderscheidene zaken had, en bovenal schepte hij vermaak in de berigten, die de Schout bij nacht hem gaf van de landen en de kusten, door hem bezocht. Deze verhaalde alles zoo natuurlijk en eenvoudig, en met eene zoo ongemaakte nederigheid, dat Lijnslager van oogenblik tot oogenblik grooter hoogachting voor hem opvatte. Inzonderheid beklaagde hij zich, dat over het algemeen door de zeelieden te weinig waarnemingen gedaan werden, en, zoo zij al eenige ontdekkingen deden, zij daarvan te weinig aanteekeningen hielden. Hij verhaalde zoo aan Lijnslager, hoe hij op twee togten van Brazil naar de Caraïbische Eilanden ontdekt had, hoe die Eilanden honderd dertig mijlen meer oostwaarts lagen, dan op de zeekaarten was aangewezen. Toen Lijnslager in hun gesprek over den Duinkerker kaper, die de paketboot genomen had, sprak, verhaalde de Ruiter hoe het dikwijls

{==339==} {>>pagina-aanduiding<<}

noeg was, om die zeeroovers met moed het hoofd te bieden. ‘Want’ zeide hij, ‘dit hebben zij met alle andere roovers en dieven gemeen, zij zijn altijd bevreesd, dat zij hunn' man zullen vinden. Het komt nu zoo te pas, dat ik het verhaal, en het kort misschien den tijd niet geheel onaangenaam, schoon ik het anders walgelijk vind, dat men praat van zijn eigen daden. Toen ik onlangs met het schip Vlissingen van de Heeren Lampsens, mijne meesters, aan welke ik, naast God en mijne ouders, alles te darken heb, wat ik geworden ben, van Fernambuk op Brazil naar het vaderland terugkwam, en op de hoogte van Calais gekomen was, kreeg ik twee Duinkerker fregatten in het oog. Ik ontdekte duidelijk, dat zij een' prijs bij zich hadden. Met overleg van mijn' stuurman befloot ik te beproeven, of het niet mogelijk was, om door eene stoute houding aan te nemen, hun den prijs te ontjagen. Ik deed zooveel zeilen bij zetten, als het maar even lijden kon, en hield op, het prijsschip aan, dat op een' kleinen afstand van beide de Duinkerksche fregatten was, en geen van beide had lust of moed, om, toen ik het prijsschip onder mijne bescherming genomen had, het mij weder te ontnemen. Maar schoon mij zulke kleine ondernemingen gelukt zijn, wil ik u niet ontkennen, dat ik 'er waarlijk te weinig grond in vinde voor die onverwachte bevordering, welke de Heeren Staten omtrent mijn' persoon goedgevonden hebben, en ik betuig u opregtelijk, dat ik dikwerf vrees, dat ik niet aan hunne te groote verwachtingen beantwoorden zal. Evenwel ik zal, onder

{==340==} {>>pagina-aanduiding<<}

Gods zegen, beproeven, wat ik met de Vloot, die de nieuwe Koning van Portugal den Staten beloofd heeft uit te rusten, tegen den ouden vijand, van den Staat zal kunnen uitrigten.’
Onder deze en dergelijke gesprekken bragten zij met elkander den dag door. Lijnslager vatte eene onbegrensde hoogachting voor de Ruiter op, en deze vond van zijne zijde zooveel smaak in den omgang met Lijnslager, dat hij alle pogingen aanwendde, om hem over te halen, om met hem naar Vlissingen te vertrekken. Evenwel hield hij af, toen hem Lijnslager onder het oog bragt, hoe zijne tegenwoordigheid op zijn kantoor vereischt werd, daar zulk een uitstap, als hij nu gedaan had, voor een' Amsterdamsch koopman van veel grooter beteekenis was, dan zich iemand buiten dat bedrijf kon voorstellen. Ook ontveinsde hij niet, dat zijn verlangen naar zijne vrouw en lieve kinderen, die, daar zijne reis nu eene geheele andere wending genomen had, zeker zeer verlangen zouden, dat hij, hoe eer zoo beter, tot hen wederkeerde, medewerkten, om hem voor dit aanbod te doen bedanken; anders zoo aanlokkende, ook omdat hij nog nimmer in Zeeland geweest was, of het zoo beroemde Vlissingen gezien had. Deze reis was de grondslag van de kennis tusschen de Ruiter en Lijnslager, welke eenige jaren later vernieuwd werd.
De loop der reize van Lijnslager bragt mede, dat hij Rotterdam aandeed, en dus verraste hij zijn' broeder en zuster met een kqrt maar aangenaam bezoek, en verstond tot zijne vreugde, hoe zij nog dien dag een berigt van Amsterdam ontvangen hadden, dat zich

{==341==} {>>pagina-aanduiding<<}

zijne vrouw en kinderen in volkomen welstand bevonden, 't welk hem te aangenamer was, omdat hij, nu sedert drie weken, niets van hun vernomen had. Hij wilde ook een bezoek aan zijn' vriend van Teylingen, die omtrent dien tijd Hoog Heemraad van Schieland geworden was, geven, maar zijne vrouw berigtte hem, dat juist haar man op de partij was, waar hij als zoodanig zou worden geinstalleerd. Zij vreesde, dat het haar man groot leed zou doen, zoo hij hoorde, dat Lijnslager in Rotterdam geweest was, en hij hem niet aangetroffen had, te meer, omdat zij hem had booren spreken van zeker verzoekschrift, dat door de Amsterdamsche kooplieden aan de Heeren Staten was ontworpen, om tegen de Duinkerksche roofschepen, die meer en meer den Hollandschen koophandel afbreuk deden, te waken, en waarover hij gezegd had, eens gaarne met Lijnslager te willen spreken. Lijnslager, die toch niet voor den volgenden dag naar Amsterdam vertrekken kon, besloot, om zijn' vriend van Teylingen te gaan opzoeken. Op het oude Gemeenelandshuis van Schieland gekomen zijnde, en zich hebbende doen aandienen, kwam van Teylingen, die in het midden van den maaltijd zat, juichende, voor den dag, toen hij den naam van Lijnslager gehoord had, en zeide: ‘Welkom, mijn vriend, welkom! kom bij ons.’ Lijnslager verzocht verschooning, daar hij geheel geen oogmerk gehad had, om in dat gezelschap te komen. Maar het was reeds verklapt geraakt, onder de gasten, waaronder 'er verscheiden waren, die Lijnslager zeer wel kenden, en daar het juist op het oogenblik was, dat de Graaf Floris de Vijfde, de

{==342==} {>>pagina-aanduiding<<}

hengstbeker van Schieland, werd ingeschonken, volgde nu de Dijkgraaf van Teylingen, en noopte Lijnslager met zoo sterken aandrang, om het overige van den maaltijd bij te wonen, dat hij achtte, zich aan den schijn van onbeleefdheid te zullen schuldig maken, zoo hij althans weigerde binnen te komen. - De zaal, waar de disch aangeregt was, ingeleid zijnde, zag hij daar de leden van het Heemraadschap van Schieland, na de belangen van hetzelve behartigd en gezorgd te hebben voor het behoud en beste van dit zoo aanmerkelijk gedeelte des Vaderlands, zich aan gulle vaderlandsche vrolijkheid overgeven. Nu kwam het tijdstip, dat van Teylingen de Graaf Floris de Vijfde, als de hengstbeker, werd toegebragt door den Dijkgraaf, en hij, onder een luid gejuich, als een lid van hun Dijkskollegie werd verwelkomd. Nadat van Teylingen denzelven geledigd had, moest ook Lijnslager, welke nu als gast werd aangemerkt, het voetspoor van zijnen vriend volgen. Wel was de plas wijn, die in dezen beker ging, Lijnslager groot genoeg; wel zocht hij zich op onderscheiden wijze van het uitdrinken van denzelven te verschoonen, daar hij, schoon in die tijden het drinken van veel wijn, vooral op zoodanige gezelschappen, zeer in zwang ging, altijd afkeerig was, van het overdadig gebruik van dat aangenaam geschenk der natuur, den mensch alleen ter matige verkwikking en versterking geschonken; maar, van tijd tot tijd evenwel de Doelenmaaltijden te Amsterdam bijwonende, was hij geenszins geheel vreemd, om voor eene enkele maal, als hij het niet ontgaan kon, hulde te doen aan een voorvaderlijk gebruik, dat tevens met

{==343==} {>>pagina-aanduiding<<}

hunne gulle zeden een overblijfsel was van woestheid. Hij nam dan ook den Graaf Floris, en dronk denzelven op het welvaren van Schieland en het Hoog-Heemraadschap van Schieland ledig. Gedachtig aan een wel lang geleden, maar altijd voor hem onvergeetbaar gesprek tusschen hem en zijne Maria, toen hij, in de eerste dagen van hun huwelijk, bedwelmd door het overmatig gebruik van wijn te huis gekomen was, liet hij het nu ook bijna geheel bij dezen plegtigen dronk berusten, ontsloeg zich van het verder mededrinken, maar bleef het overige van dien lustigen maaltijd bijwonen. De gesprekken werden nu, zoo als veelal het geval is op zulke maaltijden, levendiger en levendiger. Maar gedurig bleef toch het Hoog-Heemraadschap van Schieland, en deszelfs belangrijkheid de aanzienlijke gasten voor den geest zweven. De een sprak van de uitgebreidheid van den omtrek van Schieland, en begrootte dezelve op zevenduizend morgen lands. - Een ander begon te roemen op den hoogen ouderdom van hetzelve. - ‘Laat,’ zeide hij, ‘het Heemraadschap van Delfsland zeggen wat het wil, het is ontegenzeggelijk zeker, dat op zijn laatst Graaf Floris de V. dit Heemraadschap ingesteld heeft. - Het bestond reeds in het jaar 1273; immers het blijkt, duidelijk, dat 'er toen reeds een geregeld bestuur plaats had over het Waterschap van Schieland.’ - Weder een ander telde Lijnslager het aantal Watermolens op, die in Schieland gevonden worden, en het groot getal sluizen, waardoor Schieland zijn water in zee stort. - Sommigen spraken tot lof der aanzienlijke steden en dorpen in Schieland gelegen. ‘Ja’ zeide

{==344==} {>>pagina-aanduiding<<}

van Teylingen, ‘wij weten wel, Lijnslager, dat ons Rotterdam niet tegen Amsterdam op kan in uitgebreidheid en rijkdom, maar de Rotterdamsche kooplieden wijken voor de Amsterdamsche geen haarbreed in bekwaamheid....’ ‘En werp mij Schiedam niet weg,’ zeide een der Ingelanden, op die bijeenkomst tegenwoordig. ‘Ik weet wel, dat 'er uit de hoogte door de groote steden op Schiedam wordt neêrgezien, en dat men zelfs schamper het oude Schiedammetje droogbrood dikwijls in den mond heeft, als men 'er al van spreekt: maar men heeft daarvan een verkeerd begrip; dat spreekwoord, in plaats van tot schande van de Schiedammers te strekken, is juist tot onzen lof. - 't Is omdat wij, althans onze voorvaders, zich uitstekend zuinig ver boven andere ingezetenen gedroegen, en als van droog brood in vergelijking van anderen leefden. In plaats van bier gebruikten zij wei of getapte melk, en in plaats van vleesch pekelharing of gezouten visch.’ ‘Nu, nu’ riep een ander: ‘Mijn Heer van Schiedam, die tijd is nu bij u ook al over.’ - Lijnslager hoorde al deze gesprekken, die half boertende en half ernstig gevoerd werden met meerder koelheid aan, dan de gasten, die reeds van het begin van den maaltijd af lustig hadden medegedaan. ‘Kom, kom, mijne Heeren,’ zeide hij, ‘laten wij die kleine schermutselingen, over de meerdere of mindere voornaamheid van deze of gene steden daar laten. Is het mij geoorloofd Heer Dijkgraaf, dat ik een' dronk instel, waarbij wij allen belang hebben.’ ‘Gaarne zeer gaarne’ was het antwoord. - En nu

{==345==} {>>pagina-aanduiding<<}

vulde Lijnslager het drinkglas, dat voor hem stond, en stelde daar bij in: ‘Het lieve Vaderland!’ - ‘Regt zoo, regt zoo’ ging 'er nu een gejuich op, of wij in Noordholland, of in Zuidholland, of wij in Schieland of Amstelland, of wij te Amsterdam of te Rotterdam, te Schiedam of te Alkmaar wonen, het vaderlandje lief moeten wij drinken.’ - ‘En,’ zeide Lijnslager. ‘Wij moeten nooit zoo ver gedreven worden, door de liefde voor de stad of de plaats onzer inwoning, dat wij daarom de algemeene belangen van het lieve vaderland zouden vergeten.’ ‘Gij spreekt uit mijn hart,’ zeide de Dijkgraaf. ‘Juist zoo, zoo denk ik 'er ook over. En nu nog een glas op het welvaren van alle de andere Hoogheemraadschappen van Holland.’ Na dezen dronk scheidde het gezelschap van tafel; Lijnslager raakte nu met van Teylingen in een afzonderlijk gesprek, en, daar deze minder dan Lijnslager bestand was, om, als het 'er op aankwam, een sterk glas wijn te drinken, was het Lijnslager zeer blijkbaar, dat het beter voor hem zijn zou, dat hij het overige van den nacht in zijn huis doorbragt, dan dat hij hier onder dit al vrolijker en vrolijker wordend gezelschap, bleef hangen. Hij wist hem te bewegen, om zamen van daar te gaan; althans Lijnslager verklaarde hem, dat, daar hij aan het huis van zijn' broeder van Vliet gewacht werd, hij onmogelijk langer kon vertoeven, en dat zijn Doortje daar ook was. ‘Misschien’ zeide Lijnslager, ‘zou die wel wat vreemd opzien, zoo gij niet medekwaamt, en zich ongerust maken’ ‘Denkt gij dat’ antwoordde van Tey-
{==346==} {>>pagina-aanduiding<<}
lingen. ‘Neen! dan ga ik oogenblikkelijk mede....’ ‘Laten wij dan stilletjes wegsluipen,’ hernam Lijnslager, ‘waartoe heel goed gelegenheid is, want de meeste Heeren zijn zoo druk in gesprek, dat zij ons niet zullen merken.’ Onverhinderd vertrok nu Lijnslager met van Teylingen, en kwam aan het huis van van Vliet, waar zich nog de huisvrouw van van Teylingen bevond, die, kort daarop vertrekkende een zeer beleefd kompliment aan Lijnslager maakte, met hare gewone ongedwongen vriendelijkheid en schalkschen blik, bij het afscheid hem dankzeggende voor de zoo bijzondere zorg, die hij voor haar' man gedragen had.


Zestiende hoofdstuk.

Lijnslager vertrok nu reeds 's morgens vroeg van Rotterdam, nadat hij kortelijk met van Teylingen gesproken had over het Adres, de Duinkerksche Roofschepen betreffende, schoon hem zijn broeder en zuster van Vliet poogden over te halen, om ten minste nog dien dag te vertoeven, daar hij ondanks zijn rustig gestel, zich den avond te voren, toch meer of min op die partij van Hoog-Heemraden van Schieland vermoeid had. Zijne zucht om zijne Maria en haar huisgezin weder te zien, was te groot, dan dat hij, geene bijzondere zaken te Rotterdam te verrigten hebbende, besluiten kon, om uit dien hoofde nog één' dag zijn verblijf te verlengen. - Hij beklom dus, na zijn broeder en zuster van Vliet en

{==347==} {>>pagina-aanduiding<<}

derzelver kinderen, die 'er een feest van gemaakt hadden, dat oom Lijnslager bij hen was, vaarwel gezegd te hebben den wagen. Zonder eenige bijzondere ontmoeting kwam hij te Leyden, en daar de wind zeer gunstig was, om over het Haarlemmer meer naar Amsterdam te vertrekken, waartoe toen uit hoofde, dat de trekvaart van Haarlem op Leyden nog niet gegraven was, zich de gereede gelegenheid aanbood, ging hij daar in de toen dagelijks varende Kaag. Dit was hem daarenboven nog gemakkelijker en onkostelijker uit hoofde van zijne bagaadje. Hij scheepte zich in met een vrij groot aantal reizigers allen vol hoop, om bij den gunstigen wind binnen weinige uren Amsterdam te bereiken; maar zij hadden naauwelijks een half uur gevaren, of de wind liep meer en meer tegen, en nu voorspelde men elkander eene langwijlige en verdrietige reis. Schoon in Lijnslager nu de wensch opkwam, dat hij, in plaats van de Kaag het zekere gekozen had, door naar Haarlem gereden te zijn, en dat hij dus van daar met de gewone trekschuit binnen weinige uren t'huis zou geweest zijn, was hij echter bij deze kleine teleurstelling zeer getroost, en te meer, daar 'er onder de met hem reizende personen gevonden werden, welke zeer onderhoudend van gesprekken waren. Zoo trof hij onder anderen een' oud man uit de Rijp aan, die een Landmeter en Timmerman van zijn bedrijf scheen. Deze grijsaard bleek hem alras te zijn Jan Adriaansz. Leeghwater. Deze, hoe eenvoudig in zijn voorkomen, verraadde, zoodra hij in gesprek raakte met Lijnslager eene groote schranderheid van geest en juistheid van oordeel, en bezield met ontwerpen, die

{==348==} {>>pagina-aanduiding<<}

in geene kleine geesten vallen kunnen. Daarenboven was het geliefkoosd ontwerp, waarover hij sprak, van dien aard, dat, zoo het al ondernomen werd, volgens zijn verlangen, naar de hoogste waarschijnlijkheid hetzelve slechts gedeeltelijk staande zijn leven zou kunnen voltooid worden, en waarvan hij althans buiten twijfel nimmer voor zichzelven de vruchten plukken zou. Het was niet minder, dan het droog-maken van het Haarlemmer Meer, iets, dat geheel zijn' geest bezig hield, en waarover hij met eene ongemeene drift sprak, toen zij na lang sukkelens op dien grooten plas gekomen waren. Hij deelde aan Lijnslager zijn geheel ontwerp met die gulheid mede, welke hem van vele zijner landgenooten onderscheidde, die, dikwerf met eene zekere angstige bekrompenheid, en vreezende, dat hunne gedachten niet genoeg bekookt zijn, ontwerpen in hun hart smoren, en met zich in het graf nemen, waarvan dikwerf de ruwe omtrek of flaauwe schets aan volgenden ten grondslag kan dienen, om misschien een voortreffelijk gebouw op te stichten. Leeghwater verhaalde nu Lijnslager beknoptelijk zijn ontwerp, zoo als het kort daaraan breed door hem in het Haarlemmermeerboek door den druk aan zijne landgenooten werd medegedeeld. Lijnslager merkte aan: ‘Ik sta verbaasd, dat een man van uwe jaren op zulk een' toon spreekt over een plan, dat gij toch nooit, zult kunnen zien voltooijen, en waarvan gij nooit in het minst eenig voordeel trekken zult.’
Leeghwater. Bevreemdt u dat? Wel het spijt mij, dat gij zoo van mij denkt. Hoor; al wist ik, dat deze dag de laatste dag van mijn leven op deze

{==349==} {>>pagina-aanduiding<<}

wereld zou zijn, en dat kan ook zeer gemakkelijk zijn, want als men de zeventig achter den rug heeft, is ieder dagje levens eene zeer bijzondere gunst van God den Heer, die maar aan het kleinste deel der menschen gebeurt... maar al wist ik, dat dit de laatste dag van mijn leven zijn zou, ik zou daarom nog van een plan spreken, dat ik zoo nuttig acht. Zie, mijn Heer! zoo denk ik 'er over, en heb ik het mis, wel dan hoop ik, dat het onze lieve Heer mij vergeven zal. Een mensch moet niet voor zichzelven alleen leven. Wij zijn voor malkander in de wereld: elk een moet 'er zich zooveel mogelijk op toeleggen, om voor zijne naasten van nut te zijn. En o als dat de menschen wat meer deden, ieder zoo in zijn' kring, dan geloof ik, dat 'er heel wat meer en veel meer nuts zou gedaan worden. Ik heb nu Landmeten en Molenmaken geleerd - en altijd mij zelven gevraagd: hoe kunt gij met het talent, dat God de Heer u geschonken heeft, en waarvan gij Hem in den jongsten dag rekenschap zult moeten geven, het grootste voordeel doen, niet alleen voor u zelven, maar ook voor uwe medemenschen en voor uwe landgenooten. Dat zijn altijd zoo mijne gedachten geweest, en ik moet waarlijk zeggen, dat ik 'er veel meer genoegen van gehad heb, dan vele anderen, die ik gekend heb, welke alleen voor zichzelve geleefd hebben, en die te traag waren, zal ik maar zeggen, om iets meer te doen, dan hetgeen regelregt op hun eigen geluk nederkwam. Als ik met zulke menschen over mijn plan van het Haarlemmer Meer droog te maken, en over het groot voordeel, dat daarvan door den tijd voor het vaderland zou kun-
{==350==} {>>pagina-aanduiding<<}
nen voortvloeijen, sprak, dan kreeg ik dikwijls tot antwoord: ‘Wat raakt dat ons: ‘dat is: bak mij koekjes, als ik dood ben; laten zij daarvoor zorgen, die na ons komen. Het nageslacht heeft niets voor ons gedaan, waarom zouden wij 'er iets voor doen?’ En 'er zijn 'er nog meer, die 'er niet zoo voor uit komen, maar die toch door hunne daden toonen, dat zij 'er even eens over denken. Maar hoe bedroefd zou het 'er voor kinderen en kindskinderen uitzien, als 'er altijd zoo gedacht en gedaan werd; dan zou geen hovenier van eenige jaren een' nieuwen boomgaard planten, want als het boompje is groot, is het plantertje dood, zegt het spreekwoord met regt, en, dat is wel waarheid over het algemeen. Het is voor den mensch wel nuttig, dat hij dit van tijd tot tijd bedenkt, omdat hij, als de Heer wil toetreden en hem opeischen uit deze wereld, altijd zijne lamp brandende houdt; maar, zie ik heb zoo mijne begrippen, die ik mij nooit schaam, om, als het te pas komt, zoo als nu, bloot te leggen. Ik denk, dat de mensch best doet, hij mag jong of oud wezen, om zoo te leven, dat hij zich voor zichzelven gerust verbeelden kan, dat het zijn laatste dag is, dien hij op de wereld leeft, maar hij moet zich nooit door die gedachte zoo laten wegslepen, dat hij 'er een oogenblik door belemmerd wordt, om dat te doen, hetgeen hij voor zijne medemenschen zou kunnen. In het kort, de mensch moet als hij voor zijne naasten werkt, even eens werken, als of hij hier altijd op de wereld blijven zou.... En zie daarom, mijn Heer! is Jan Adriaansz. Leeghwater, schoon nu een eind in de zeventig, daar God hem krachten

{==351==} {>>pagina-aanduiding<<}

naar lijf en ziel geeft, nog zoo werkzaam, als een man van dertig jaren, die nog dertig jaren zich verbeeldt in 't visier te hebben, maar ik heb reeds, en dat is een gebrek van den ouderdom, wat te lang gepraat.
Lijnslager. Gij hebt mij echter geen oogenblik verveeld, en, daar uwe gedachten zeer met de mijne overeenstemmen, zou ik mij verheugen, als de menschen over het algemeen wat minder eigenbatig handelden, en, hun redelijk eigenbelang in het oog houdende, dat wisten te onderwerpen aan de belangen van het algemeen: want, wat men 'er ook van praten mag, vader Leeghwater! een mensch heeft, naar mijn gevoelen, nu en dan een' prikkel noodig, uit zijn eigen belang ontleend, om met meer kracht voort te werken. En hij mag, naar mijn gevoelen, voor zijn eigen belang zeer wel zorgen, daar dit toch ook een gedeelte van het algemeen belang uitmaakt. 'Er moet, gij begrijpt mij wel, vader Leeghwater, toch zoo iets voor den mensch bijkomen, al is het dan maar een louter denkbeeld. Daar de wind stilt en vast meer en meer tegenloopt, hebben wij wel tijd tot praten, en ik spreek gaarne met lieden van jaren...
Leeghwater. Dat doen anders vele jonge lieden tot hun groot nadeel, niet ... maar ga voort.
Lijnslager. Ik wilde u vragen, vader Leeghwater, of op uwe jaren, bij zulk een plan als het droogmaken van het Haarlemmer Meer, waarover gij eerstdaags een boekje denkt uit te geven, met al het goede oogmerk, dat gij hebt, om 'er nog nut mee te stichten, als gij niet meer op de wereld zijt, toch bij u ook de gedachte niet wel eens opkwam: Als het 'er eens toe komt, dat men mijn plan, ook maar

{==352==} {>>pagina-aanduiding<<}

voor een gedeelte, volgde, dan zal men toch nog jaren na mijn' dood van mij zeggen: Jan Adriaansz. Leeghwater is de man geweest, die 'er over vijftig of honderd of zooveel jaren op bedacht is geweest.
Leeghwater. Ik zou tegen mijn beter weten aan spreken, mijn Heer, als ik zeide, dat 'er, als ik zoo het een of ander deed, niet wel eens zulke of soortgelijke gedachten in mijn' geest opkwamen ... en ik wil u wel bekennen, dat ik daardoor in mijn werk zelfs aangemoedigd werd. Ja nog is het zelfs niet geheel over ... maar in mijn' jongen tijd was dit al heel erg met mij ... en ik geloof veel te erg, want ik heb, toen menigmaal 'er wat bij gewaagd, omdat men van mij den mond vol zou hebben, ja ik kom 'er maar vlak vooruit, dat ik wel zou hebben mogen laten.... Zoo toch is de jeugd, vooral als zij zoo wat wordt aangeprikkeld, maar voor het tegenwoordige is dat ook al heel veel gesleten, want, zoo als de Prediker wel zegt, 't is ijdelheid der ijdelheden. Wat heb ik niet al krijgshelden en staatsluî gekend, die de een voor de ander na, zoo beroemd waren, dat 'er alle menschen van praatten, en dat men dagen ver zou gereisd hebben, om hen te zien... en nu zij dood zijn, wat is het nu? nu denkt of spreekt 'er bijna geen mensch meer over, ja het grootste getal van menschen, dat nu leeft, weet niet eens, dat zij 'er geweest zijn. Wat wordt 'er nu weinig van Prins Maurits meer gesproken, die toch in zijn tijd een zoo groot held was; en nu praat men van den jongen Prins Willem, die met zijne Ruiterij de Spanjaarden digt bij Antwerpen heeft laten zien, dat nog hetzelfde bloed door zijn hart loopt. En is het

{==353==} {>>pagina-aanduiding<<}

het geval met zulke eerste lieden, dat men zoo spoedig na hun' dood hen genoegzaam vergeet, althans flaauwer en flaauwer aan hun denkt, hoeveel meer zal het dit dan zijn van een' man, die maar een Landmeter en Molenmaker in de Rijp is.
Lijnslager. Ik kan niet zeggen, dat gij 'er naar mijne gedachten ongegrond over spreekt.... Gij bedoelde zeker met die kunsten, die gij uit eerzucht bedreeft, toen gij u bekend gemaakt hebt, door uw langdurig verblijf onder het water.
Leeghwater. Wel geraden - juist die kunst meen ik - en ik beken u gaarne, dat ik 'er niet weinig grootsch op was, toen ik met mijn' ouden vriend Pieter Pietersen naar den Haag bij Prins Maurits ontboden werd, daar wij hem beschreven waren, als duikers zonder wedergâ. Wij kleedden ons op onze boersche manier dan zeer netjes op, en werden aan Prins Maurits voorgesteld en vriendelijk door hem ontvangen. Hij vroeg ons, of wij die lieden waren, van welke men hem gesproken had, die het onder het water zoolang konden uithouden. Wij antwoordden eenigermate bedremmeld: ‘Ja genadige Heer!’ en boden hem aan, om het den volgenden dag in den Haag bij het Hof in den Vijver te doen. Het staat mij nog klaar voor, hoe de Prins te kennen gaf, dat hij, om allen noodeloozen oploop van volk te vermijden, 'er tegen was, dat wij die kunst in den Vijver zouden verrigten; en voor ons op eene stiller plaats even buiten Delft eene gelegenheid zoeken liet, om, als het weêr het gedoogde, aldaar dan eene proeve van onze bekwaamheid te geven. Ik had 'er, schoon ik 'er groote eer in

{==354==} {>>pagina-aanduiding<<}

stelde, dat wij bij den Prins zelven in aanmerking kwamen, groote spijt van, dat hij 'er tegen was, dat wij openbaar in den Haag, en dat in den Vijver, die 'er zoo heerlijk toe geschikt was, en daar duizenden van getuigen konden tegenwoordig zijn, onze kunst verrigtten. Eenigzins echter werd die spijt vergoed, toen Prins Maurits met onzen tegenwoordigen Prins Frederik Hendrik en Graf Willem van Vriesland en vele andere aanzienlijke Heeren van het Hof zich aan de plaats, die ik met den Valkenier van den Prins had uitgezocht, met koetsen lieten brengen. Prins Maurits te kennen hebbende gegeven, dat, zoo wij nu gereed waren, om hem onze kunsten te vertoonen, wij konden beginnen, sprong ik met grooten moed van den kant af in het water zeggende: ‘Adieu! mijne vrome Heeren!’ Ik bleef, toen een' zeer geruimen tijd onder water, en riep onder hetzelve met eene zeer sterke stem, vertrouwende, dat ik wel door hun, die aan wal stonden, zou verstaan geworden zijn. Na eene lange poos onder het water vertoefd te hebben, en wel zoo, dat ik rekende, dat de Prins zeer wel voldaan zou zijn; gelijk mij ook naderhand bleek, kwam ik weder boven, en daarop vroeg Prins Maurits: welk het geluid geweest was, dat hij gehoord had. Ik gaf hem te verstaan, dat het mijne stem geweest was, en dat ik hard geroepen had. Toen gaf de Prins mij te kennen, dat hij niet geweten had, wat van dat geluid te maken, doch dat hij het eer voor het gebulk van eene koe, dan voor het geluid van eene menschenstem gehouden had. Daarop deed mijn makker Pieter Pietersen, die de kunst zoo goed als

{==355==} {>>pagina-aanduiding<<}

ik verstond, dezelfde kunst. Hij hield het 'er zoo lang als ik onder, en om nog eene aardigheid 'er bij te voegen, speelde hij met zijne vingers even boven het water. Graaf Willem van Vriesland dit ziende, meende, dat mijn vriend het te kwaad kreeg, en dat dit een bewijs was van den nood, waarin hij zich bevond, maar na weinige oogenblikken kwam hij weder zoo frisch en welvarende, als ik, te voorschijn. Prins Maurits en het geheele Hof waren uitstekend te vreden over onze kunst - en hij gelastte ons, dat wij eene herberg naar onzen zin zouden uitzoeken, en daar eene goede fier maken. Dit deden wij ook lustig, en alles ging maar voor rekening van den Prins. Het duurde evenwel niet lang, of de Prins liet ons bij hem aan het Hof komen, en behalve eene aanzienlijke vereering in geld ontvingen wij een octrooi van onze kunst, dat in zeer vereerende woorden gesteld was, en tot op den huidigen dag onder mij berust.
Lijnslager. Ik herinner mij, dat ik mijn' vader wel van u heb hooren spreken. - Gij moet die kunst ook eens buiten Amsterdam vertoond hebben.
Leeghwater. Gij kunt denken, toen ik die kunst in den Haag voor het Hof vertoond had, ging 'er wijd en ver een groote roep van uit. - En de Amsterdammers schenen van de Hagenaars wel jaloersch, dat wij in den Haag en niet te Amsterdam onze kunsten vertoond hadden. Wij namen daarom het volgende jaar, toen het Amsterdamsche kermis was, die ik met mijn' vriend Pietersen wel wilde bijwonen, die gelegenheid waar - en wij bemerkten nu daar ook, dat de regering van Amsterdam liever had, dat

{==356==} {>>pagina-aanduiding<<}

wij het buiten dan in de Stad verrigtten. Wij hadden ons ondertusschen in die kunst nog blijven oefenen. - 'Er was nu eene groote menigte menschen bij elkander vergaderd. Ik denk, dat 'er wel zeven of achthonderd bij malkander waren, en 'er waren velen onder, die volstrekt aan de waarheid van de zaak geen geloof sloegen. Ik trok dan een linnenkleed aan, waarin twee zakken waren, ik deed in de zakken, zoo dat ieder een het zien kon, tien of twaalf peren; en zeî tot de menigte. ‘Deze peren zal ik nu half op eten, op dat gij niet zeggen zult, dat ik ze in den grond gestoken heb.’ Ik nam voorts eene schalmei mede, en zeker Makelaar Lems, die onder den hoop stond en een van de ongeloovigsten was, vroeg mij, of ik ook wel onder water schrijven kon. Toen ik dit met ja beantwoord had, nam hij een blad papier en schreef daar zijn' naam op. Zoo als ik nu dit een en ander bij mij had, en dus volkomen gereed was, sprong ik met groote vrijmoedigheid in het water, mijn aangezigt naar het omstaande volk wendende: ‘Adieu vrome Burgers van Amsterdam, dat is u ter eer, daar ga ik onder.’ Ik bleef nu wel drie kwartier onder water, zoo als Fredrik Jacobs, een Olijslager te Amsterdam, die, om dit naauwkeurig waar te nemen, een nachtglas had medegenomen, mij tot mijne eigen verwondering berigtte, toen ik weder boven kwam.
Lijnslager. Maar wat hadt gij nu met uwe peren, met uwe schalmei en met het blad papier uitgerigt?
Leeghwater. Ik had van al de peren een stuk afgegeten, het geen 'er van overbleef in een' van de

{==357==} {>>pagina-aanduiding<<}

zakken gestoken, en toen ik weder boven op den wal kwam, liet ik aan allen tot hunne overtuiging de afgebroken brokken peren zien. - Ook hadden zij mij duidelijk op de schalmei hooren spelen, en wel zoo klaar, dar men onderscheidelijk de vois van den 23sten Psalm, die begint: ‘mijn God wordt mij als een' herder geprezen’ gemerkt had. Op het papier, waarop de naam van den makelaar Lems stond, schreef ik. ‘Dit heb ik voor Amsterdam in de Wetering onder water geschreven.’ Ik reikte aan den makelaar Lems, in tegenwoordigheid van ontelbaar veel getuigen, dat papier over, en de man stond als voor het hoofd geslagen van verwondering, te meer, daar dat papier nog droog was. Gij kunt begrijpen welk eene ontzettende menigte volks mij vergezelde, toen ik naar de Stad ging. Het was ondertusschen te wenschen, dat deze kunst wat meer in ons waterachtig gewest beoefend werd, waartoe vele lieden de natuurlijke bekwaamheid bezitten. Bedenk maar eens, van welk een nut, behalve het gewone zwemmen, om ons eigen en eens anders leven te redden, dit duiken is, daar het ons in staat stelt, om, bij onderscheiden gelegenheden, schatten, die in het water geworpen zijn, zelfs verscheidene vademen diep van den grond te halen.
Lijnslager. Nu dan is deze kunst ook bijlang na geene ijdelheid....
Leeghwater. Niet de kunst, maar de hoogmoed, die men op dezelve heeft, mijn vriend! maar ik heb 'er weinig navolgers in gevonden; zelfs het nuttige zwemmen, dat nu nog minder in heeft, begint meer en meer in onbruik te raken.

{==358==} {>>pagina-aanduiding<<}

Lijnslager. Mijn vader heeft gezorgd, dat ik die kunst reeds vroegtijdig leerde, en ik heb gezorgd, dat mijn jongens 'er ook niet onkundig van zijn gebleven.
Onder deze en andere gesprekken, waren zij nu eindelijk een goed eind op het Meer gekomen, en daar zij door den tegenwind genoodzaakt waren, nu den eenen dan den anderen oever te naderen, gaf dit aan Leeghwater schoone gelegenheid, om aan Lijnslager zoowel aan de Oost- als aan de Westzijde aan te wijzen, welke verbazende groote brokken lands, zelfs bij het geheugen van Leeghwater weggekolkt en geheel ingezwolgen waren. Hij verhaalde hem, hoe nu het Haarlemmer het Leydsche en Spieringmeer en Oudemeer, die voorheen onderscheiden plassen uitmaakten, tot één' grooten plas vereenigd waren, en dat die in het jaar 1531 nog maar uitmaakte ruim zesduizend vijfhonderd morgens, maar zestig jaren later, verre over de twaalfduizend morgens bedroeg, en nu weder eene halve eeuw later nog vijfduizend morgens was toegenomen, zoo dat de plas reeds bijna zeventienduizend morgens gronds besloeg. ‘'t Is dus’ zeide Leeghwater, ‘niet zonder reden, dat ik mij zoo bekommerd maak over de verschrikkelijke verwoestingen, welke die waterplas, in het hart van het land gelegen, aanrigt - en al was het, dat men niet verder voor zijne uitbreiding te duchten had, hoeveel gronds ligt volkomen nutteloos, door het water overstroomd, in een land, waar men zooveel gronds te kort komt. Welke uitmuntende weilanden en teellanden liggen 'er niet onder deze binnenlandsche zee verborgen?’

{==359==} {>>pagina-aanduiding<<}

Lijnslager. De verbazende kosten, die vereischt worden, om zulk eenen plas droog te malen, schrikken waarschijnlijk de Staten des Lands af van eene zoo ontzettende onderneming.
Leeghwater. Dat een bijzonder persoon zich ongerust maken kan over het doen van groote onkosten, zelfs in ondernemingen, die hij zeker berekenen kan, dat eindelijk op groot voordeel moeten uitloopen, omdat hij tevens overtuigd is, dat de dood en andere toevallen hem kunnen bejegenen, en misschien noch hij, noch de zijnen, ooit van het beloofde voordeel kunnen genieten, begrijp ik zeer duidelijk; maar het is mij minder klaar, dat de Regering van een Land, overtuigd, gelijk zij zijn moet, aan den eenen kant van de volstrekte schadelijkheid van zulk eenen dagelijks toenemenden binnenlandschen waterplas, en aan den anderen kant van het ontegenzeggelijk voordeel, dat binnen weinige jaren alle de ingezetenen van het droogmaken van denzelven moesten trekken, een oogenblik kan aarzelen, om de handen aan het werk te slaan, en eene onderneming aan te vangen, waar voor hun, zoo al niet het tegenwoordige, zekerlijk het na-geslacht danken zal.
Aan het Nieuwe-meer naderende, dat tusschen den Bovenkerkerpolder en Rijken Oord loopt, wees Leeghwater aan Lijnslager de plaats, waar het Dorp Rijk nog bij zijn geheugen gestaan had, maar nu ook al in de diepte verzwolgen was. Toen zij eindelijk met de Kaag in den Schinkel gekomen waren, en het gesprek over het droogmaken van het Haarlemmer meer ten einde liep, zeide Lijnslager. ‘Vader Leeghwater, ik heb met het grootst genoegen al uwe

{==360==} {>>pagina-aanduiding<<}

gesprekken over dit gewigtig stuk aangehoord en vind mij meer en meer bevestigd in de volstrekte noodzakelijkheid, dat dit gewigtig stuk eenmaal en wel hoe eer hoe beter ondernomen worde. Velen, zeer velen zijn met u en mij in hetzelfde gevoelen, daar wij nu in stil water zijn zal ik u eens opzeggen, wat onlangs de Dichter Vondel, van wien gij wel zult hebben hooren spreken, in een kort gedicht op het uitmaten van het Haarlemmer meer, aan den Leeuw van Holland heeft toegevoegd:

Uitheemschen vijanden te zitten in de veeren; 
Te slingeren den staart groothartig over zee; 
Is ijdel als uw long, geslagen aan het teeren, 
Inwendigh vast vergaat: en gij, van hartenwee 
Zoo deerlijk zucht, en kucht, en loost, bij heele brokken, 
Het rottende ingewant te keel uit in de golf. 
Wat baat het met uw klauw al 't oost en west te plokken, 
Naardien u bijt in 't hart dees wreede waterwolf, 
Belust om over u eerlang te triomfeeren? 
o Landleeuw, waek eens op, en weck met eenen schreeuw 
Al 't Veen, de Kennemaar, en Rijnlants oude Heeren, 
Met de Amsterlanders op, tot noodhulp van hun Leeuw. 
Men sluite met een' dijk dees pest, die u komt plagen. 
De Wintvorst vliegh 'er met zijn molewieken toe. 
De snelle Wintvorst weet den waterwolf te jagen 
In zee, van waar hij u quam knabbelen, nimmer moe. 
De Veenboer zit en wenscht deez' waterjaght te spoeijen, 
En 't Veenwijf roept: hij ruimt; de Landleeuw weit op 't ruim 
En zuigt zijn long gezont aan de uiers van de koeijen, 
Zoo wint de Lantleeuw lant, zoo puurt hij goud uit schuim. 



{==361==} {>>pagina-aanduiding<<}

‘Fraai gezegd, en mooi gedicht!’ riep Leeghwater uit: ‘maar wat baat schrijven en dichten, als 'er de Heeren niet naar doen. Ondertusschen zeg ik u hartelijk dank, dat gij het hebt opgezegd en ik verzoek u wel vriendelijk om een afschrift van hetzelve, dan zal ik het onder de groote afbeelding, die ik van dezen Water-wolf gemaakt heb, netjes door onzen Schoolmeester uit de Rijp met groote letteren overgeschreven, ophangen. Als ik dan eens een bezoek van groote Heeren krijg, dat nog al nu en dan gebeurt, en als ik ze op de kaart gewezen heb, hoeveel duizend morgens lands onder dien plas bedolven liggen, zal ik hen tot hunne stichting dat gedicht van Joost van Vondel laten lezen, of het een en ander dienen mogt, om hun uit hun' slaap te doen ontwaken.’
Ten einde van den Schinkel waren zij digt bij den Overtoom, dat kijfaas sinds eeuwen tusschen Haarlem en Amsterdam, genaderd. Lijnslager zag nu met verrukking de Stad Amsterdam in hare volle grootheid voor zich liggen, en het hart klopte hem dankbaar, dat hij, na eene afwezigheid van eenige weken, binnen minder dan een uur, zijne lieve vrouw en kinderen omhelzen zou. Daar hij intusschen zulk een uitmuntend welgevallen geschept had in het gezelschap van Leeghwater, en de dag zoover gevorderd was, dat deze zijne reis over het IJ naar de Rijp niet voor den volgenden dag kon voortzetten, bood hij hem met al die gulheid, welke aan het oorspronkelijke Hollandsch hart eigen is, zijn tafel en huis aan. ‘Misschien’ zeide Leeghwater, ‘zal uwe vrouw zwarigheid maken, om een' zoo onverwachten gast

{==362==} {>>pagina-aanduiding<<}

te ontvangen. Ik zie 'er daarenboven zoo ongeschikt uit’.... ‘Maak daar geene zwarigheid over,’ zeide Lijnslager, terwijl zij uit de kaag stapten; ‘maak daar geene zwarigheid over. Een vriend van mij, dien ik medebreng, is altijd een welkome gast bij mijne vrouw, en na eene zoo lange afwezigheid zal zij zoo verheugd zijn over mijne wederkomst, dat ik 'er u voor instaan durf, dat zij 'er niet naar zien zal, of de gast, dien ik medebreng, wat meer of minder stof op zijne kleêren heeft.’ - Dat 'er dan van komt,’ zeide Leeghwater, ‘is voor uwe rekening....’ ‘Gerust voor mijne rekening,’ zeide Lijnslager. - En met een gaf hij aan een' knecht van de Kaag zijn pakkaadje en die van zijn' gast Leeghwater over, en begaf zich met hem, zoo snel als deszelfs ouderdom het toeliet, naar zijne woning, waar hem zijne Maria en kinderen reeds sedert het oogenblik, dat hij van hun vertrok, zoo vurig hadden teruggewenscht.

Einde van het Derde Deel.



{==1==} {>>pagina-aanduiding<<}

Het leven van Maurits Lijnslager.

Eerste hoofdstuk.

Hoe groot was de vreugde van Maria en hare Kinderen, toen zij het geluk hadden, van na een afzijn, dat veel langer van duur geweest was, dan zij zich bij het vertrek van man en vader hadden voorgesteld, hem behouden in hunne armen terug te zien. 'Er ging een luid gejuich van blijdschap in het huis op; en men had het zoo drok met Lijnslager te verwelkomen, dat 'er eene vrij lange poos verliep, eer zelfs Maria acht sloeg op den gast, die hem vergezelde. ‘Ik breng u,’ zeide Lijnslager, toen de eerste begroetingen voorbij waren, ‘ik breng u hier een' gast mede, Maria. 't Is de Landmeter Leeghwater uit de Rijp. Ik denk niet, dat hij u eenige belemmering veroorzaken zal. Morgen wil hij reeds bij tijds vertrekken.’
‘'Er ligt altijd, dit weet gij,’ hernam Maria, ‘'er ligt altijd een bed voor gasten gespreid. En ieder, die bij u welkom is, is mij ook altijd een aangename gast. En nu, is hij, die door u na

{==2==} {>>pagina-aanduiding<<}

een zoo langdurig afzijn medegebragt wordt, mij dubbel welkom.’
Leeghwater, schoon een eenvoudig man, was echter zoo natuurlijk wellevend, dat hij bij de huisvrouw van Lijnslager die verschooningen inbragt, welke hem buiten verdenking stelden, als of hij het gulhartig aanbod van Lijnslager overhaast had toegeslagen, maar hij bespeurde al spoedig, dat man en vrouw het volkomen eens waren, in het stuk van gastvrijheid, en dat het 'er verre af was, dat zelfs het kleinste wolkje van misnoegen het gelaat der vrouw bedekte, omdat een gast den voet onverwacht over den drempel gezet had. De goede grijsaard hield nu ook spoedig op met verdere verschooningen te maken. Hij zag met genoegen, hoe opregte vrolijkheid zich vertoonde op het gelaat van een beminnelijk aankomend meisje, terwijl de twee zonen zeer digt bij den vader stonden, als of zij beducht waren, dat hij hen weder spoedig verlaten zou, en 'er kwam mogelijk bij, dat zij verwachtten, dat vader Lijnslager hun een of ander geschenk zou hebben medegebragt. Evenwel was 'er vooral bij den jongsten nog eene drijsveer. Hij had namelijk, toen zijn vader in Engeland was, eene fraaije kaart geteekend van dat Koningrijk, en het daar tegen overliggend gedeelte van Frankrijk en Holland, niet met die volleledige naauwkeurigheid, welke men van eenen meester kon eischen, maar echter zoodanig, dat het, zijne jaren en vorderingen in aanmerking genomen, klaar genoeg voorspelde, hoe hij, deze oefening voortzettende, door den tijd het verre brengen zou in eene kunst, die, behalve hare eigene aangenaamheden,

{==3==} {>>pagina-aanduiding<<}

als uitspanning, tevens van groot nut is, en de ware ligging en strekking der landen dieper en dieper in den geest prent. Zoo de vreemde gast 'er niet geweest was, zou hij zeker de kaart al voor den dag gehaald hebben, maar nu aarzelde hij uit blooheid, en ook, omdat hij wist, hoe zijn vader 'er tegen was, dat jongelieden, door ontijdige tusschenspraak, de gesprekken van oudere stoorden. Maria zag echter duidelijk, wat Willem op het hart lag, en daar zij wist, hoevele dagen de lieve jongen besteed had, om die tegen de terugkomst van zijn' vader, als eene soort van welkomt'huis gereed te hebben, en hij niet kon nalaten met zijne hand somtijds naar de kas te wijzen, waarin zij verborgen lag, zeide zij eindelijk, bij eene korte poos van stilte: ‘Maurits! ik geloof, dat, zoo gij het niet kwalijk neemt, Willem u gaarne iets zou laten zien, dat hij gereed gemaakt heeft, om u, zoodra als gij te huis kwaamt, daarmede te verrassen.’
‘Mag ik het krijgen, vader,’ vroeg de jongeling, terwijl zijne oogen van vreugde blonken. ‘Zoudt, gij niet?’ hernam Lijnslager. ‘Vader Leeghwater! gij zult het niet kwalijk nemen, dat ik mijn' zoon dat genoegen geef,’ - en nu stond Willem reeds met de door hem geteekende kaart in de hand. ‘Gij kunt immers wel zien, vader!’ zeide hij, ‘wat het verbeeldt - zie, ik heb 'er het, kaperscheepje ook op geteekend, dat de paket nam, waar gij meê naar Holland dacht te komen. Ik heb 'er alle de plaatsen op gezet, waar gij in uw' brief geschreven hebt, dat gij geweest zijt...’
Lijnslager. Dat begint te gaan, Willem, ik

{==4==} {>>pagina-aanduiding<<}

kan waarlijk zien, dat gij nog sedert mijn vertrek gevorderd zijt. Ik bedank u wel, dat gij zoo aan mij gedacht hebt. Ik zie 'er uit, dat gij u beijverd hebt, om mij regt aangenaam te verwelkomen.
Leeghwater nam nu ook de kaart in de handen en zag dezelve met veel naauwkeurigheid in; en nadat hij den jongeling geprezen had over de netheid en juistheid van omtrek, wees hij hem eenige kleine fouten aan, waar de strekking van de Fransche kust eenigzins anders was, althans zoo hem in het hoofd hing. ‘Gij schijnt,’ zeide, Willem, ‘ook veel lief hebberij in teekenen te hebben....’ ‘Ja, ja,’ antwoordde Leeghwater. ‘Ik ben niet voor niet-metal eene halve eeuw Landmeter geweest. Zoo gij zoowel te Alkmaar, als te Amsterdam, woonde, zou ik uw' vader voorslaan, om u alle weken een lesje te geven. - Zoo gij althans wat van de gronden van de meetkunst verstaat...’ Nu gaf Lijnslager te kennen, hoe hij die aan beide zijne zonen had laten leeren, als den eenigen wezenlijken grond der rekenkunst, en zoo geschikt, om jongelieden vooral, als zij wat vlug van begrip, en daardoor genegen zijn, om wat los over de zaken heen te loopen, binnen zekere palen te houden, of te weeg te brengen, dat zij wat voorzigtig zijn in het opmaken van hunne besluiten. Daarop sloeg Leeghwater aan den jongeling voor, of hij lust zou hebben, om met hem voor eenige weken naar de Rijp te gaan, dan zou hij hem daar hij toch de gronden van de meetkunst kende, in het werkdadige deel van de land meetkunst onderwijzen.
Nadat hier omtrent eenige kleine overleggingen

{==5==} {>>pagina-aanduiding<<}

tusschen Maurits en Maria plaats hadden, kreeg de jongeling de verlangde vrijheid, en den volgenden dag reeds ging Willem met Leeghwater naar de Rijp. Lijnslager was intusschen, toen zijn jongste zoon vertrokken, en hij met zijn' Frederik op het kantoor gegaan was, ten uiterste te vreden over de uitmuntende wijze, waarop deze, staande zijne afwezigheid, was werkzaam geweest, en hoe hij, in verscheiden dringende zaken, waarover hij met zijn' vader niet had kunnen korresponderen, juist zoodanige maatregels genomen had, als Lijnslager zelve in die omstandigheden gekozen zou hebben. - Altijd had Lijnslager voor een' stelregel in zijne opvoeding gehouden, om zijne kinderen noch veel te prijzen, noch veel te bedillen. Hij hield zich overtuigd, dat het eerde strekte, om jeugdige gemoederen opgeblazen en onhandelbaar te maken, en het laatste, om hen gemelijk of neerslagtig te doen worden. Zijn regel was ook de natuur, zoo veel mogelijk, haren loop te laten, en alleen aan zijne kinderen het spoor te wijzen, dat zij moesten inslaan, om in het vak, dat zij voor zich gekozen hadden, wel te slagen; daar hij 'er zeer tegen was, zoo als hij wel eens lagchende tegen Maria zeide, om de kinderen een oogenblik langer aan den leîband te laten loopen, dan volstrekt noodzakelijk was, omdat de mensch, zal 'er ooit iets degelijks van komen, voelen moet, dat hij op zich zelven staat. Zelf iets te zoeken en te vinden, na eenige aangewende moeite, gaf hij oneindig verre de voorkeur boven de gewoonte van sommigen, om hunne kinderen met de hand bij alles te brengen. De krachten van de ziel en van het ligchaam oordeelde

{==6==} {>>pagina-aanduiding<<}

hij, dat alleen door oefening tot een' hoogen trap van rijpheid konden komen. Hij had ook zoowel zijne dochter als zijnen zonen maar eenige weinige eenvoudige grondbeginsels van Godsdienst en deugd ingeprent, maar dit ook met zooveel nadruk, en bij zulke gepaste gelegenheden, dat zij nimmer uit hunne verstanden of harten gewischt werden. In zijne Maria had hij ook in dit opzigt eene getrouwe hulp gevonden, en de kinderen, wier verstanden en harten zij voor de Maatschappij getracht hadden te vormen, begonnen nu meer en meer, tot hunne vreugde, aan hunnen ontwikkelenden bloesem te toonen, welke vruchten zij te wachten hadden. - Zij hadden nog niet, zoo als in de tegenwoordige Eeuw, vreemde stelsels van opvoeding, waarin dikwijls de omslagtigheid en de eene bespiegeling op de andere bespiegeling gebouwd, den geest van eenvoudige en ongeleerde ouders verwarren, die dan in plaats van Vaderlandsche jongelingen en meisjes jammerhartige wezentjes doen te voorschijn treden, die pedanten en coquetten zijn, waarvan elk redelijk Vaderlander en vreemdeling walgt. Verre waren zij ook verwijderd van het thans zoo allerellendigst misbruik, om hunne kinderen te vertrouwen aan Gouverneurs en Gouvernantes, meestal verloopen vreemdelingen, die dikwijls om misdaden hun vaderland hebben moeten ruimen, af althans niet anders ten doel hebben, dan den goed vertrouwenden Hollander voor eenige weinige vreemde beuzelingen de beurs te ligten. In die Eeuw was dat rampzalig volk, zoo al bekend, ten minste in een vrij kleiner aantal, dan tegenwoordig, de deuren van aanzienlijke huizen ingedrongen, en

{==7==} {>>pagina-aanduiding<<}

was dus niet in staat, om eene zotte drift voor het uitheemsche de harten der Vaderlandsche jeugd zoo in te prenten, dat zij, de taal en zeden hunner voorvaderen verliezende, in de oogen van verstandige vreemdelingen en onbedorven inboorlingen alleen bespottens- of beklagenswaardig zijn. Neen! men stelde 'er toen eene eer in, om zelve de verstanden en harten zijner kinderen te vormen, en zoo zij hierdoor al iets misten van eene gemaakte wellevendheid, dit werd dubbel vergoed door de behoudenis der landvaderlijke zeden. Althans dit was het geval bij Lijnslager en zijne vrouw. Tot nog toe zagen zij hunne poging, om hunne kinderen, die hun uit de verwoesting der pest waren overgebleven, tot verstandige en brave menschen optevoeden, wel geslaagd en met den zegen des Hemels bekroond. Geen wonder dus, dat zij den avond na den dag van Lijnslagers te huiskomst, eenige oogenblikken alleen zijnde, het oog bijzonder vestigden op het geluk, dat hun wedervoer in het bezit van kinderen, die elk, naar de mate der natuurlijke bekwaamheden, hem door den Hemel geschonken, alles aanwendde, wat ter zijner ligchamelijke en zedelijke volmaking strekken kon. Beider harten gloeiden van dankbaarheid jegens het Opperwezen, dat hen in staat gesteld had, om tot dus verre zoo gelukkig den zwaren pligt der opvoeding te volbrengen. Lijnslager was niet uitgepraat over het uitmuntende nette en juiste in de kaart, die hem Willem had aangeboden, en weidde uit in den lof van Frederik, dien hij, zoo het God behaagde hem vroegtijdig weg te nemen, volkomen in staat rekende, om voor de belangen van huis en

{==8==} {>>pagina-aanduiding<<}

kantoor op eene waardige wijs te zorgen. ‘Spreek hier niet van,’ zeide Maria, ‘het denkbeeld alleen maakt mij treurig.’
Lijnslager. Niets echter kan ligter gebeuren, en daar dit geval zoo dikwerf in den loop der aardsche zaken plaats heeft, is het mij eene bron van blijdschap, dat ik, aan dit algemeen lot onderworpen, mij vleijen mag met het vooruitzigt, dat gij en mijn kantoor, bij mijnen val, alleen mijn' persoon missen zoudt.
Maria. Ga niet voort, Maurits! met zoo te spreken, of ik zou moeten zeggen, dat mijn lieve Grietje, zoo ik spoedig kwam te sterven, ook wel degelijk in staat zou zijn, om mijne plaats in de huishouding te vervullen... Want hebt gij genoegen aan uwen Frederik, ik niet minder aan onze Grietje; men zou zijne oogen willens moeten sluiten, als wij niet erkenden, dat zij eene schoonheid van gelaat en gestalte bezit, die verre boven het middelmatige is: maar, schoon dit eene aangename aanbeveling voor den mensch en voor een meisje in het bijzonder is, het is raadselachtig, of hetzelve tot haar wezenlijk geluk zal strekken; maar die lieve zachtaardigheid van zeden, die zorg voor het genoegen harer ouders, die kunde, die zij reeds opgedaan heeft van het bestuur van het huishouden, die Godvruchtigheid van hart, welke in alle hare bedrijven doorstraalt, o dat alles, Maurits! vervult mij ook met eene levendige hoop, dat, zoo gij u van mij door den dood beroofd zaagt, onze Grietje mijne plaats zoo vervullen zou, dat gij, buiten mijn persoon, ook niets wezenlijks missen zoudt.

{==9==} {>>pagina-aanduiding<<}

Lijnslager. Ik had niet verwacht, Maria! dat ons gesprek dien treurigen loop zou genomen hebben, hetwelk begonnen was met onze hartelijke dankbaarheid over de dierbare kinderen, die de Hemel ons geschonken heeft. Ik wil ook dit gesprek niet rekken, maar ik moet op hetgeen gij zeide omtrent onze dochter, dat zij uwe plaats zeer goed zou kunnen vervullen, aanmerken, dat, schoon ik alle opgetelde uitmuntende goede hoedanigheden van ons Grietje toestem, eene dochter, hoe braaf, hoe bekwaam altijd eene zeer onzekere plaatsbekleedster van hare moeder is. Want, lieve Maria! zien wij, dat zij 'er zeer wel uitziet, daar wij toch aan haar gezigt en gestalte gewoon zijn, daar wij haar nu eens meer dan min voordeelig gekleed zien, merken wij, dat zij aangename zeden bezit en minzaam is, dit zal niet lang verborgen blijven voor het oog van jongelingen, die door de aandrift der natuur geprikkeld, dezelve als door een vergrootglas zullen beschouwen - en waaronder 'er zoo ligt een zal kunnen zijn, die ook aan onze Grietje niet kwalijk bevallen zou - en afgedaan is het dan met de huishouding van den vader ... uw eigen voorbeeld Maria! ...
Maria. Ik kan u dit niet tegenspreken ... en ...
Lijnslager. Wat hebt gij op uw hart? waartoe dat schuinsche grimlachje.
Maria. o Dat ik mij nooit voor u verbergen kan.
Lijnslager. Daarom zoudt gij bij mij geen meer waarde hebben.
Maria. Nu is het ook pligtmatig, dat gij het

{==10==} {>>pagina-aanduiding<<}

weet ... ik geloof, dat ons Grietje niet lang zonder aanzoek zal blijven.
Lijnslager. Daar hebt gij nu het geval al, Maria! 'er heeft zich toch niemand staande mijne afwezigheid reeds opgedaan?
Maria. Dat niet... Maar de jonge de Waal van het Rokkin, die een bijzondere kennis is, gelijk gij weet, van onzen Frederik, heeft sedert uw afzijn, (want het schijnt, dat de oogen van een' vader meer dan die van eene moeder ontzag inboezemen,) zijne bezoeken heel zigtbaar en druk herhaald, en dat somtijds op tijden, dat hij heel wel weten kon, dat onze Frederik zeker uit was, of in bezigheden, die hem beletten, om veel met hem te kunnen spreken, of met hem een' voorgeslagen uitstap te doen. Ook bleef hij toch, als onze Frederik te huis was, met haar zitten praten, en scheen geheel vergeten te hebben, dat hij om haar' broeder gekomen was.
Lijnslager. En hoe gedraagt zich Grietje jegens hem?
Maria. Zoo als een meisje zich gedraagt omtrent den vriend van haar' broeder, dien zij niet voor het hoofd mag of wil stooten: zeer beleefd en vriendelijk. Geheel echter zoo niet, dat ik nog gelegenheid heb kunnen vinden, om haar over de geringste gemeenzaamheid van hare zijde te onderhouden. En daarom heb ik ook nog geene reden gevonden, om 'er met haar over te spreken; door dat onderhoud zou ik haar misschien een denkbeeld geven omtrent de Waal, dat zij niet heeft, of 'er haar, zoo zij 'er al een hebben mogt, in versterken; hetwelk ik beide voor schadelijjk zou houden.

{==11==} {>>pagina-aanduiding<<}

Lijnslager. Daar hebt gij uitstekend wel aan gedaan, maar het zal niet lang lijden, of ik zal weten, hoe het van haar' kant is ... en dan weet ik genoeg ... en nu reeds, om mij van onze Grietje niet veel als eene huishoudster te beloven. 't Zal dus, als het God wil, maar best zijn Maria, dat gij dien post nog eenige jaren blijft bekleeden, daar ik u minder, dan gij mij zoudt kunnen missen.
Maria. Foei! gij bedroeft mij, Maurits, en ik hoop, dat God mij voor dien slag, welke de zwaarste mijns levens zijn zou, bewaren zal.
Weinig dacht Lijnslager of Maria, toen zij over dit onderwerp spraken, dat reeds bij Lijnslager de zaden van eene hevige ziekte in zijne borst kiemden. Door het bijwonen van den maaltijd van het Hoog-Heemraadschap van Schieland nog eenigermate verhit, hadden hem van Vliet en zijne vrouw ontraden, om zich terstond aan de koude van de morgenlucht bloot te stellen, maar Lijnslager, van een uitnemend gezond gestel zijnde, was dus niet gewoon, om zeer naauwkeurig acht te geven op de pleging en koestering van zijn ligchaam, daar hij, schoon matig en voorzigtig, eene aanhoudende angstige bezorgdheid voor de welvaart van het ligchaam voor eene soort van gedurige marteling hield. Hij had ook, zelfs bij dit laatste togtje naar Londen, en bij zijne gedwongen reis over Frankrijk, zoovele vermoeijenissen en verwisselingen van koude en hitte doorgestaan, dat hij 'er geen oogenblik aan dacht, om naar den raad van van Vliet en deszelfs huisvrouw te hoeren. Reeds had hij echter in de Kaag van Leyden op Amsterdam opgemerkt, dat hij hoest-
{==12==} {>>pagina-aanduiding<<}
te, en schoon dit niet gewoon, gaf hij hierop niet bijzonder acht. - Deze hoest was wel wat vermeerderd den dag van zijne aankomst, zoodat Maria, zelfs nog onder hun gesprek, 'er eenige aandacht op kreeg, maar den derden dag na zijne te huis komst van de beurs terugkeerende klaagde hij, bij eenen zwaren hoest, over geweldige pijn in zijne linker zijde, en over eene drukkende benaauwdheid in de ademhaling. Hij beproefde het nog, om eenige spijze te gebruiken, maar vergeefs.... Van kwartier tot kwartier werd Lijnslager benaauwder. - Met angstige bekommering staarden hem Maria en zijne dochter aan. Lijnslager, schoon gevoelende, dat het iets van ernstigen aard was, zeide met zijn gewone bedaardheid: ‘Gij moet u niet zoo ongerust maken.... Ik heb immers geen verbond gemaakt met de gezondheid. Ik moet ook eens mijne beurt hebben. Evenwel Maria! ik bevind mijn gestel in zooveel wanorde, dat ik beter keur, dat gij Doctor Tulp laat halen, om te zien, wat ik best en veiligst verrigten kan, dan dat ik van de huismiddelen, die gij mij welmeenend aanbiedt, zal gebruiken. Gij weet, dat ik 'er niet heel veel meê op heb ... omdat, schoon zij deugdzaam en goed op zichzelve zijn, wij niet juist weten, wanneer wij die al, en wanneer niet moeten gebruiken, daar wij geene kennis hebben aan de onderscheiden verschijnsels van spoedig opkomende ziekten....’
Maria werd intusschen zeer bekommerd over den toestand van haren man, daar zij zelf in het weinige, dat hij sprak, iets gedwongens, meende te bespeuren, en het oogenblikkelijk overgaan tot het doen

{==13==} {>>pagina-aanduiding<<}

roepen van een' Doctor zeer tegen zijne gewoonte streed. Zij deed dan terstond den beroemdsten Lijfarts van Amsterdam, den grooten Geneesheer Tulp roepen, die, gedreven door zijne menschlievende hulpvaardigheid, en de dringende boodschap, die hem van het huis van Lijnslager gedaan was, binnen kort bij hem verscheen, welke ondertusschen reeds zich te bed had begeven, zich verbeeldende, of hij misschien door dien stand van het ligchaam zich eenig gemak zou kunnen aanbrengen. Doctor Tulp had maar weinige oogenblikken de ziekte waargenomen, of hij ontdekte volkomen derzelver aard. Lijnslager zeide: ‘Ik houd het voor een hevig zijdewee....’ ‘Gij hebt wel geraden,’ zeide Tulp, ‘en de kunst heeft bijna geene andere toevlugt, dan eene ruime aderlating, die, ter voorkoming van verdere ontsteking, niet te spoedig kan worden aangewend.’ Naauwelijks waren deze woorden uit den mond van Dr. Tulp, of Frederik, die wel bespeurd had, dat deze met vrij wat ernst de zaak behandelde, en begrijpende, dat ieder verzuimd oogenblik den dood kon aanbrengen, vloog met groote snelheid de deur uit en naar den Chirurgijn, welken hij ook gelukkig te huis trof, en, schoon deze, naar de gewoonte van vele zijner kunstgenooten, onderstelde, dat 'er zooveel dringende haast niet bij was, als de jonge Lijnslager voorgaf, wist hem Frederik zoo voort te pressen, dat hij van zijn' maaltijd opstond, en met hem naar het huis van deszelfs vader vertrok. Daar ondertusschen Lijnslager ook duidelijk bemerkte, dat de bedaarde Geneesheer wezenlijke zwarigheid in zijnen toestand stelde, vroeg

{==14==} {>>pagina-aanduiding<<}

hij, met een wel door den aard der ziekte benaauwde stem, maar met een gerust en moedig hart: ‘Zeg mij, mijn Heer! is mijne ongesteldheid niet van eenen gevaarlijken aard?’ ‘Alle ontstekingen,’ antwoordde Dr. Tulp, ‘hebben dit met elkander gemeen, dat, als zij niet spoedig wijken, zij altijd van eenen bedenkelijken aard worden. Ik raad althans aan, om bij de aderlating, de overige hulpmiddelen, die ik zal laten toedienen, naauwkeurig te gebruiken.’ Nadat de Doctor vertrokken was, die Maria bij het heengaan beloofde, nog voor den nacht te zullen wederkomen, verzocht Lijnslager aan Grietje, dat zij aan haar' broeder in de Rijp iets van zijne omstandigheden schrijven zou, opdat hij mogt gewaarschuwd worden van den staat, waarin zijn vader zich bevond, en gelegenheid hebben, om, zoo hij het verkoos, naar Amsterdam te komen. ‘Gij gevoelt u dan zeer slecht, vrees ik’ zeide Margaretha. ‘'t Is immers beter, Grietje’ was zijn antwoord, ‘dat 'er noodelooze voorzorgen gedragen worden, dan dat men zich naderhand van eenig verzuim beschuldigt. Eene hevige ziekte is dikwerf de voorbode van den dood ... maar gij moet u ook niet al te ongerust maken.’ Margaretha zette zich nu aan het schrijven van den brief; en de beangste huisvrouw, die Lijnslager beminde als den appel harer oogen, moest zichzelve geweld aandoen, om hare doodelijke benaauwdheid te verbergen, en, schoon Lijnslager voor haar zijne pijnen zocht te bedekken, bespeurde zij duidelijk, dat dezelve heviger en heviger werden. ‘Maurits, lieve Maurits;’ zeide zij, terwijl de

{==15==} {>>pagina-aanduiding<<}

tranen uit hare oogen rolden, ‘alle rampen heb ik met u gedeeld, maar deze pijnen kan ik met u niet deelen, o ik wenschte, dat God de smarte van u afnam, en op mij overbragt. Lieve Maurits! 't Zou mij ligter vallen, die zelve te dragen, dan u te zien lijden....’
Zoo sprak zij nog, toen de Chirurgijn verscheen. Oogenblikkelijk verrigtte hij de aderlating; onder dezelve scheen Lijnslager eenige verligting en ruimte te bespeuren, schoon het bloed aanduidde, dat 'er eene zeer hevige ontsteking plaats had, en welke zoo sterk was, dat Maria ontstelde op het gezigt, en zich niet durfde voorspellen, dat deze aderlating, hoe ruim genomen, genoegzaam zijn zou, om haar' man de gehoopte verligting toe te brengen. Met een beangstigd hart, maar met de grootste oplettendheid en ijver deelde zij, stipt op den door den Geneesheer bepaalden tijd, het voorgeschreven geneesmiddel mede. Stille gebeden rezen op uit hare godvruchtige ziele, en het behoud van haren lieven Maurits was de inhoud van haar geheel gebed. - Niet lang echter, na de aderlating, overviel de benaauwdheid Lijnslager op nieuw, en nu begon hij zelf slechte gedachten te krijgen van den eindelijken uitslag. Schoon zijn lijden hem zwaar viel, vond hij hetzelve nog merkelijk verzwaard door de angstige droefheid, die hij uit ieder' opslag van de oogen zijner Maria las, en door de smartelijke bekommering van zijnen zoon en dochter. Zij wilden hem gedurig vragen, en beseften maar al te wel, hoe moeijelijk het antwoorden in zijnen toestand viel. Evenwel konden zij desniettegenstaande niet nalaten, om van tijd

{==16==} {>>pagina-aanduiding<<}

tot tijd, van hem te vernemen, of hij nog geene verligting van pijn gewaar werd. Maar het troosteloos ‘neen!’ dat hij, ondanks zijnen wensch, om zijne vrouw en kinderen te kunnen vertroosten, ten antwoord moest geven, bevestigde hen meer en meer in hunnen regtmatigen kommer. - Toen welras de Geneesheer terugkwam, zelfs spoediger, dan zij verwacht hadden, hetwelk hen zeer natuurlijk deed vermoeden, dat 'er zich zeer ongunstige kenteekens aan den arts moesten hebben opgedaan, en deze, het afgelaten bloed gezien hebbende, zich weder bij Lijnslager vervoegde, verklaarde dezelve, dat 'er op nieuw eene aderlating onvermijdelijk noodig was, en de lijder bevestigde, dat hij naar dezelve verlangde, hopende, zoo die hem al niet tot redding verstrekte, zij voor het minst nog eenige oogenblikken verligting zou kunnen bezorgen, want dat de benaauwdheid, die hij doorstond, en de pijnen die hij leed, onverdragelijk waren. Deze nieuwe lating schonk ook aan Lijnslager weder voor eenige oogenblikken ruimte, en verwekte, daardoor, in het hart van zijne vrouw en kinderen eene flaauwe hoop op zijn herstel, te meer, daar de goede en liefhebbende echtgenoot en vader, ondanks de smarten, die hij leed, zich bevlijtigde, om, zooveel mogelijk, zijnen toestand in het gunstigst licht te doen voorkomen, en de minste verademing als eene dadelijke verligting van pijn voorstelde. Ondertusschen was het zachtjes aan reeds nacht geworden, en Lijnslager gevoelde, dat nog zijne ziekte dezelfde hevigheid bleef behouden. Hij bespeurde ook duidelijk de vermindering zijner krachten, die ook voor zijne vrouw en kinderen niet be-
{==17==} {>>pagina-aanduiding<<}
dekt bleef. - In eene tamelijke ruime vlaag, zeide hij tegen zijne vrouw: ‘Weinig had ik gisteren gedacht, dat het misschien zoo nabij zou zijn, dat gij u geheel op de hulp van Frederik zoudt moeten verlaten. Ik ben, mijne lieve, in eenen zeer ernstigen toestand, en 't is God bekend, hoe het met mij afloopen zal.... Maar ik ontveins het u niet - al gebeurde dat, hetwelk gij voor het ergste houdt....’ ‘o God,’ barstte nu Maria uit, ‘zou ik u moeten verliezen - mijn Maurits! zoo mij die slag treffen moet ... dan o dan zullen onze kinderen spoedig geheel weezen zijn, ... want u lang te overleven, mijne waardste! zal mij onmogelijk zijn.... Ik hoop dan, dat God zich spoedig over mij ontfermen zal.’
Lijnslager. Zijt niet zoo mismoedig.... 't Is immers nog mogelijk, dat ik herstelle - en in allen, gevalle ... Gods wil, niet de onze ... geschiede!...
Maria waakte voorts met haren zoon Frederik den geheelen nacht bij Lijnslager, dien hij onder hevige pijnen en in ellendige worstelingen doorbragt. Zoo hij al eens door afgematheid in slaap stortte, dan werd die slaap spoedig afgebroken en zijne benaauwdheid was toegenomen. Reeds vroegtijdig bevond zich de beroemde Geneesheer bij den deerlijk lijdenden man, en moest, ondanks de groote vermindering van krachten, nogmaals eene aderlating voorschrijven. Nu ook beval hij alle mogelijke stilte bij den lijder in acht te nemen, daar misschien deze ook nog het hare zoude kunnen toebrengen. Onder deze aderlating bezwijmde Lijnslager, en alles duidde aan, dat, schoon het met de ontsteking nog

{==18==} {>>pagina-aanduiding<<}

hetzelfde was, de krachten zoo aanmerkelijk waren verminderd, dat 'er slechts weinige schokken noodig waren, om hem geheel te doen bezwijken. - Maria, ho diep bedroefd, en nedergeslagen, bleef echter getrouw den raad van den Geneesheer volgen, die haar verzekerde, dat hij alles aangewend had, wat de kunst vermogt, en dat hij, schoon van de kentering der ziekte zich nog geene blijken zien lieten, bleef hopen op de oorspronkelijke goedheid van het gestel van haren man. - Zooras Willem den brief van zijne zuster Grietje in de Rijp ontving, had hij oogenblikkelijk een rijtuig genomen, en was reeds vroeg, des voormiddags aan het huis van zijne ouders. Schoon nu Maria alleen met een' dienstbode bij haren Maurits was, daar zij beide hare kinderen tot meerder stilte en vermijding van onnoodige aandoeningen verwijderd had, was het haar onmogelijk, om aan haar' zoon Willem den toegang tot zijnen vader te weigeren. Toen Willem het bed van zijn' vader naderde, trad hij met schrik eenige voetstappen terug, zoodanig was deszelfs gelaat veranderd. Maria waarschuwde zeer voorzigtig Lijnslager, dat zijn zoon Willem uit de Rijp gekomen was. Met eene flaauwe stem, zeide Maurits, ‘Hij heeft ... zeer wel gedaan ... want men ... kan niet weten, ... hoe het loopen ... kan. - Laat hij even bij mij ... komen ... maar kort ... zeer kort....’ Nu kwam de doodelijk ontstelde jongeling in; de bleeke hand van zijn' vader grijpende, vroeg hij met angst, hoe hij op dit oogenblik voer. ‘Slecht genoeg, Willem!’ zeide Lijnslager, ‘maar ... toch ... haal ik thans zoo ruim adem, ... als ik

{==19==} {>>pagina-aanduiding<<}

nog niet gedaan heb ... en de pijn is minder ... maak geene beweging ... of ontsteltenis ... misschien ... misschien.... o Zoo het God wilde, ik zou nog gaarne eenige jaren bij mijne lieve vrouw en kinderen blijven.’ Zoo sprekende liet hij de hand van zijnen zoon weder los, en zich zachtelijk in zijn hoofdkussen nederglijden. - Reikhalzende zag Maria nu de wederkomst van den Geneesheer te gemoet, want in oogenblikken van gevaar heeft de Geneesheer, op wien men zijn vertrouwen vestigt, het voorkomen van een meer dan menschelijk wezen - en de woorden, die van zijne lippen vloeijen, schijnen die van eene beslissende Godspraak. Dobberende tusschen hoop en vrees, wachtte zij, toen hij verschenen was, de vernietiging van alle hare aardsche hoop, of de streelendste vertroosting van zijne lippen, want, (en zoo bekommerd denkt de teederhartige liefde) ook kon die groote kalmte, welke zich zigtbaar meer en meer opdeed, een gevolg wezen van de toenemende verzwakking, ja een voorbode van den naderenden dood. Nadat de voorzigtige arts, wedergekomen, met alle bedaardheid, den lijder had gadegeslagen, zijnen pols en alle andere verschijnsels naauwkeurig had waargenomen, zeide hij tegen Maria: ‘Hier is eene aanmerkelijke verandering voorgevallen.’ ‘Hoe mijn Heer!’ vroeg Maria eenigzins verschrikt. ‘Ten goede namelijk’ vervolgde Tulp. ‘Ja ik durf, zoo 'er geene nieuwe ongunstige verschijnsels zich opdoen, met grond hopen, dat wij het hoekje te boven zijn.’ ‘God zij dank!’ barstte Maria uit ... en Lijnslager sloeg, hoe zwak, een vrolijk oog

{==20==} {>>pagina-aanduiding<<}

op naar zijne Maria, en haar de hand toereikende, zeide hij: ‘Wij zullen dan nog wat bij elkander blijven, mijne lieve! - ja ik had dit al beginnen te hopen. Heb dank, mijn Heer,’ zich tot Dr. Tulp wendende, ‘heb dank, mijn Heer! Naast God, die uwe pogingen ten mijnen beste gezegend heeft, zijt gij mijn behouder.’ ‘'t Verheugt mij,’ zeide Tulp, ‘altijd, wanneer God de middelen, die ik doe aanwenden, zoodanig zegent, dat ik den lijder uit de kaken des doods redde, maar bovenal, wanneer het mij gelukt, dat ik het hoofd van een waardig huisgezin, bij wiens val hetzelve een' geduchten slag ontvangen zou, behouden mag. Nu zal het 'er voornamelijk op aan komen, dat gij de kunst zelf in de hand werkt, door u namelijk die rust te bezorgen, welke uwe zwakheid behoeft, en naauwlettend acht te slaan op het gebruik der middelen, die ik tot uw herstel nu voorschrijve. Gij moet vooral bedenken, dat het volkomen herstellen eene kunst op zichzelve is, dat, naast God, minder van den Geneesheer dan van den lijder zelven afhangt. Vele menschen herstellen slechts ten halve, omdat zij zich te vroeg wagen, en, naar den voorgeschreven leefregel zich niet gedragende, het zij door ontijdigen ligchaams-arbeid of door te spoedige inspanning hunner verstandelijke vermogens, de zich langzaam herstellende veerkracht van het gestel krenken, of belemmeren. Een zieke, die zoo nabij aan den dood geweest is, als gij, want gij zijt, hoe kort uwe ziekte u ook aangekomen ware, in groot levensgevaar geweest, moet herstellende zich bijna aanmer-
{==21==} {>>pagina-aanduiding<<}
ken, als een op nieuw geborene voor zijn huisgezin en de maatschappij, en zich juist als een kind, dat kracht- en hulpeloos is, althans in de eerste beginsels van zijne herstelling, gedragen. Ik hoop daarom, dat gij u volstrekt met geene bezigheden van uw kantoor bemoeijen zult.’ ‘Geenszins,’ hernam Lijnslager, ‘en dit zal te minder noodig zijn, daar mijn oudste zoon volkomen in staat is, om alle gewone gevallen te behandelen.’ ‘Ja’ voegde hem Dr. Tulp hierop toe, ‘al kwam 'er zelfs iets ongewoons op, gij moet 'er u niet mede bemoeijen; want het verlies van eenige voordeelen in den handel is van oneindig minder beteekenis, dan de krenking van uw gestel.’ - Tulp verliet nu Lijnslager, en Maria herhaalde hem hare dankbetuigingen met eene zoo hartelijk gemeende erkentenis.
Nu was zij voor hare kinderen de brengster van eene zeer blijde boodschap, die bij elkander zaten aftewachten, welke de uitspraak van den Geneesheer geweest was. ‘Kinderen!’ zeide zij, terwijl een glans van vreugde haar gelaat overstroomde, ‘Kinderen! De Doctor heeft vaders toestand merkelijk gunstiger gevonden, en meer hoop gegeven, dan ik in zijne omstandigheden verwachten durfde.’ Nu begonnen zij allen bijna van blijdschap te juichen. Margaretha sprongen de tranen van vreugde uit de oogen. ‘God heeft dan mijn vurig gebed verhoord’ zeide Frederik; maar Willem, die nog verschrikt was door het doodelijk bleek gelaat van zijnen vader, dat zoo aanmerkelijk veranderd was, sedert dat hij hem, zoo kort geleden, gezond verliet, kon naau-
{==22==} {>>pagina-aanduiding<<}
welijks de waarheid dezer tijding gelooven, daar hij gedacht had, dat zijn vader zich reeds in eenen stervenden staat bevond, ondanks deszelfs eigene verzekering van eenige beterschap. - Lijnslager liet, nadat hij eenigen tijd gerust had van de vermoeijenis, die hem zelf het bezoek van den Geneesheer gegeven had, zijne drie kinderen bij zich komen, en verzocht hen, om, daar 'er nu hoop was, dat de goedertieren God zijn leven rekken zou, hem zoo weinig uit eene te ver gedreven bekommerdheid lastig te vallen, met hartelijke doch noodelooze toespraken, en de hand van Frederik vattende, zeide hij: ‘U beveel ik geheel het kantoor; gij moet niet denken, dat ik hier op het ziekbed lig, maar dat ik geheel afwezend ben - en geef gij,’ tegen Willem sprekende, ‘acht, wat 'er in de Lijnbaan omgaat, en breng daarvan aan uw' broeder zoo naauwkeurig mogelijk berigt. Alle de fouten, die begaan worden, zijn u bij voorraad vergeven.’ - En nu paste Maria en hare dochter bij beurte Lijnslager op, hem maar zeldzaam aan de zorge van een' der kantoorbedienden overlatende, schoon hij zelf begeerde, dat zij hem meerder tijd alleen zouden laten, daar ook de hulp, welke hij noodig had, althans, na het verloop van eenige weinige dagen, zeer gering was. Maar Maria achtte het eene gewetenszaak, om aan haren dierbaren Lijnslager alle mogelijke diensten te bewijzen en oppassing in persoon te bezorgen aan den man, aan welken zij door den teedersten band verknocht was, en die zoovele jaren van zijn leven, door hartelijke liefde en onafgebroken vlijt in het betrachten van zijne pligten als huis-
{==23==} {>>pagina-aanduiding<<}
vader alles had toegebragt, wat tot haar geluk strekken kon. Zij gaf ook aan hare lieve dochter een sprekend voorbeeld van de zorge, welke eene vrouw omtrent eenen zieke dragen moet - en hare zoo liefderijke als verstandige behandeling was eene les voor Margaretha: want veel had Maria ook te stellen met geburen, bekenden en vrienden, die gedeeltelijk door vriendschap, goedhartigheid, nieuwsgierigheid of redenen van belang gedreven, toen de ziekte van Lijnslager bekend raakte, 'er op aandrongen, om een bezoek te geven aan haren Echtgenoot. - Zij moest somtijds, tegen den aard van haar zoo beminnelijk karakter aan, eenen eenigzins harden toon gebruiken, om den toegang tot haren man, die van zoovelen geacht en bemind was, voor te komen of af te snijden. Zeer gelaten onderging zij, dat sommige kleinverstandigen haar daarom den naam gaven van onvriendelijk, daar zij overtuigd was, dat het best en het spoedig herstel van haren Maurits niet in vergelijking mogt gebragt worden met de voorbijgaande vlaag van ongenoegen van ligtgeraakte zoogenaamde vrienden. Bijzonder kwalijk werd haar eene weigering van dien aard genomen door den Predikant L**, een' man van meer dan middelbaren ouderdom, die alle deelen van zijn beroep slordig waarnam, behalve dat van het bezoeken der zieken. Meermalen had hem Maria bij dezen of genen harer vrienden aangetroffen, maar, behalve dat de man zijne stem zoo onbehoorlijk uitzette, dat hij in eene ziekekamer sprak, als of hij op den kansel stond, waren zijne redenen zoo langwijlig en ongepast voor de zieken, en zijne bezoeken van zoo ongemeen langen

{==24==} {>>pagina-aanduiding<<}

duur, dat zij meermalen zieken en oppassers tot verveling verstrekten en somtijds een' ongerusten nacht kostten aan de eerste. Deze, welke toevallig de Wijkpredikant was in die wijk, waar Maurits woonde, had naauwelijks de ziekte van Lijnslager vernomen, of reeds op den dag, toen het zich even ten beste met hem geschikt had, liet hij zich ten zijnen huize aandienen, om hem een bezoek te geven. Het verschilde maar weinig, of hij was, onaangediend, binnengetreden, zoo niet de zoo strenge order van Maria, om niemand hoegenaamd in het ziekevertrek toe te laten, ondanks den geestelijken hoogmoed, waarmede hij den toegang eischte, de dienstbode stoutmoedig genoeg gemaakt had, om hem tegen te houden; tot dat zij vrijheid van Maria verkregen had. Deze verliet het ziekevertrek, en daar de Leeraar zijns ondanks slechts in de zijkamer getreden was, begaf zij zich tot hem, met alle beleefdheid, welke zij zich aan zijnen rang en jaren schuldig achtte, en gaf hem te verstaan, dat de Doctor op de allerstrengste wijze de rust had aanbevolen, om niemand bij haren man dan in de uiterste noodzakelijkheid toe te laten, maar al het overige af te snijden; en nu volgde dit gesprek:
Ds. L**. Gij zoudt dan denken, Mejuffr. Lijnslager, dat het bezoek, dat ik bij uwen man dacht af te leggen, niet onder de noodzakelijke behoort gesteld te worden.... Ik kwam voor de ziel van mijnen kranken broeder zorgen ... en de zorge voor zijne kostelijke ziel zal waarschijnlijk thans noodzakelijker voor hem zijn, dan die voor zijn aardsche huis, dat reeds verbroken wordt.

{==25==} {>>pagina-aanduiding<<}

Maria. Ik heb thans hoop, mijn Heer! dat ik mijn' lieven man nog zal behouden, en ik geloof dus, dat het nu mijn eerste pligt is, om voor de herstelling van zijn ligchaam te zorgen.
Ds. L**. o Mejuffrouw! gij waart mij altijd beschreven als eene zeer Godvreezende vrouw, maar uit deze redenen moet ik denken, dat gij ook al door den geest dezer Eeuw zijt weggevoerd.... Wat gaat 'er, bid ik, Mejuffrouw! wat belang gaat de belangen van zijne ziel te boven.
Maria. Maar, mijn Heer! mijne lieve man bevindt zich in geen' staat, om over de belangen van zijne ziel te spreken; hij heeft nog zooveel met de pijnen en zwakheid van zijn fel gefolterd ligchaam te stellen, dat hij voor het tegenwoordige niet over eenige zaak, althans eenigzins aaneengeschakeld, kan denken. Wat kunt gij u van een bezoek in zijnen tegenwoordigen toestand beloven?
Ds. L**. Ik zou hem voorbereiden tot den stap naar de eeuwigheid.... Misschien, misschien dat 'er nog genade voor hem te vinden ware.
Maria. En dat zou afhangen, mijn Heer! van de weinige Godvruchtige bedenkingen, die gij hem, terwijl hij nog met pijnen worstelt, zoudt voordragen....
Ds. L**. Ik geloof, Mejuffrouw, dat ik menige ziel van een' stervenden zondaar van de helle en verdoemenis gered heb. Ik heb 'er menig een berouw zien hebben over zijne zonden, en zich bekeeren, gelijk de moordenaar aan het kruis.

Maria. Nog eens, mijn Heer! mijn man is niet meer in dien gevaarlijken staat, als heden morgen en

{==26==} {>>pagina-aanduiding<<}

verdient geheel niet gelijk gesteld te worden met den moordenaar aan het kruis. Hij heeft zeker zijne gebreken en overtredingen gelijk andere menschen, maar hij staat geheel niet gelijk met de zoodanigen, die een doorgaand slordig en zedeloos leven geleid hebben.
Ds. L**. Droggronden, Mejuffrouw, droggronden van eigen geregtigheid, waarmeê hij deerlijk bedrogen zal uitkomen.... Maar ik wil u noch uw' man mijne geestelijke gaven opdringen, dat zij verre ... doch zoo uw man verloren gaat - ik wasch met Pilatus mijne handen in onschuld.
Zoo sprekende vertrok Ds. L** terwijl de verbolgenheid van een' zich beleedigd achtend Geestelijke op zijne kaken gloeide.
Hij had ondertusschen zijne stem zoo hevig uitgezet in het laatste zijner redenen, dat dezelve door den gang weêrgalmde en tot het ziekevertrek was doorgedrongen. - Toen Maria, zich van dezen lastigen bezoeker ontslagen hebbende, nu bij het ziekbed van Lijnslager terugkwam, vroeg hij, die iets van dit gebulder gemerkt had, welk een vreemd geluid hij gehoord had. Zoo kort mogelijk verhaalde Maria hem het bezoek van den Predikant L**, en Maurits, zoo zwak, als hij was, fluisterde Maria toe: ‘Ik bedank u dat gij mij van dit geestelijk gewawel bevrijd hebt, dat noch God noch menschen aangenaam is.... Zoo ... ik mij te zwak gevoel, om God te bidden, dan zal ik het u verzoeken ... en de korte eenvoudige taal van uw hart zal God welgevalliger zijn, dan de winderige en wanluidende woorden van een' Geestelijke met een ijskoud

{==27==} {>>pagina-aanduiding<<}

hart.’ Maria erkende in deze weinige woorden de gewone denkwijze van haren Maurits, die, hoe groot eene hoogachting hij voor den Godsdienst en deszelfs waardige Leeraren koesterde, met eene diepgaande verontwaardiging omtrent dezulken uit dien stand bezield was, welke, in plaats van het nederig voetspoor van hunnen Meester te drukken, door onbegrijpelijke trotschheid verblind, wanen, dat aan hunne handen de sleutels van het Koningrijk der Hemelen vertrouwd zijn.
Nuttiger, dan naar het ellendig geprevel van het formulier van eenen Geestelijke te hooren, besteedde Lijnslager, in herstelling toenemende, en nog te zwak, om met eenige beslommeringen zijn' geest te vermoeijen, nu eens eenige oogenblikken met de dankbare gedachten zijner ziele op te heffen tot dat weldadig Opperwezen, van wiens onbegrensde magt de adem van alle levendigen afhangt, dan eens met overleggingen, hoe hij, tot een bewijs van zijne hartgrondige erkentenis voor het gunstbewijs zijner herstelling, alle de overige dagen van zijn leven zoodanig doorbrengen zou, dat hij in staat mogt wezen, om eens nog beter rekenschap te kunnen afleggen, als het Gode behagen zou, om hem weg te nemen uit het midden der levendigen.
Tot volkomen herstel gekomen, verzuimde ook Lijnslager geenszins, om vergezeld van zijne vrouw en kinderen, de eerste maal, dat hij, de openbare Godsdienstoefeningen weder bijwoonde, in de openbare dankzegging den Leeraar plegtig te laten gedenken aan de gunst der herstelling, uit eene wel korte maar zeer hagchelijke ziekte, hem verleend.



{==28==} {>>pagina-aanduiding<<}

Tweede hoofdstuk.

Nadat Lijnslager geheel reeds hersteld was, ontving hij eerst het kistje, met de geschenken tot eene aangename welkomt'huis, voor zijne vrouw en kinderen geschikt. Hij had gelukkig zelf den adviesbrief in handen gekregen, zoodat zijn Frederik niet wist, toen het kistje ontvangen werd, wat derzelver inhoud ware. Reeds was de avond gevallen, toen Maurits, nadat de kantoorbedienden vertrokken waren, en nadat hij eenige oogenblikken daar alleen vertoefd had, zijne vrouw en drie kinderen verzocht, om in het kantoor te komen. Daar sloot hij nu het kistje open, en het eerste, dat zich vertoonde, was een uitmuntend gewerkt jagtgeweer van Engelsch maaksel, dat hij in een geweerfabrijk te Londen gekocht had, en tot een welkomt'huis geschikt was voor zijn' zoon Frederik. ‘Daar gij,’ zeide hij, ‘toch een liefhebber van de jagt zijt, heb ik dit geweer, hetwelk zeer uitmuntend in zijne soort is, voor u medegebragt; als gij in het Gooi toekomenden najaar jaagt, kunt gij 'er u van bedienen. Alleen is u de voorzigtigheid bij het gebruik van hetzelve aanbevolen.’ Frederik antwoordde: ‘ik zal het niet tot toekomenden najaar laten liggen, maar nog dezen winter gebruiken, om te zien, of ik niet hier of daar een' eendvogel verschalken kan, en dat zal de zigtbare intrest voor de tafel van mijn' vader zijn.’ - Nu kreeg Lijn-
{==29==} {>>pagina-aanduiding<<}
slager een' heerlijken graadboog, mede van Engelsch maakiel, die geschikt was voor zijnen Willem, welke nu gereed stond, om weder naar de Rijp te vertrekken. ‘Gij kunt dien morgen medenemen, Willem,’ zeide hij, ‘en hem door Leeghwater laten beproeven. Ik denk, dat hij zoo naauwkeurig is, als hij 'er ooit een' in zijne handen gehad heeft. Ik heb dien voor u medegebragt, omdat ik, weet, hoe bijzonder uwe liefhebberij zich tot Wiskundige wetenschappen bepaalt.’ Met groote blijdschap en dankbaarheid ontving Willem dit geschenk, dat juist daarom dubbelde waarde bij hem had, omdat hij nu zoo spoedig in staat zou zijn, om deszelfs naauwkeurigheid op den toets te stellen. ‘Voor u mijne Maria! heb ik uit Parijs dit paar fraaije spiegels medegebragt,’ ging Lijnslager voort, ‘van eenen schoonen smaak, zoo als 'er maar weinig in deze Stad, dan misschien bij de allereerste lieden, gevonden worden. In de zaal ter wederzijde van het gedenkteeken voor mijnen vriend Durazzo, verbeeld ik mij, dat zij eene uitmuntende uitwerking zullen doen. Ik verheug mij, dat zij zoo heel en behouden zijn overgekomen.’ Maria ontving vol blijdschap dit geschenk, hetwelk tot geen klein sieraad van hare zaal verstrekken zou. Met eene hartelijke vreugde omhelsde zij haren Lijnslager, en beloofde hem, die spiegels altijd te zullen beschouwen, met een gevoel van dankbaarheid over zijne behouden en tijdige tehuiskomst. ‘Denk niet,’ zeide Maurits tegen Margaretha, al is het kistje bijna ledig, dat ik u vergeten heb. - ‘Neen! Grietje ik weet, dat gij geene vijandin

{==30==} {>>pagina-aanduiding<<}

zijt, van u op te schikken, en als dat niet in het buitensporige loopt, is het aan geen meisje van uwe jaren kwalijk te nemen. Ik heb daarom voor u in dit pakje eenige ellen uitstekende fijne Brusselsche kant voor eenen kraag medegebragt, die ik niet twijfel, of zij zal u wel gevallen, daar zij niet alleen uitnemend sijn, maar allervoortreffelijkst van werk is.’ Een blos bedekte het gelaat van Margaretha en zij was buiten staat, om een woord uit te brengen. Alle waren dankbaar en blijde voor zoo onverwachte geschenken maar zij bovenal. Midden in hare vreugde scheen haar eene vlaag van droefheid te overvallen, althans een vloed van tranen biggelde langs hare wangen. - Lijnslager ontdekte al spoedig, dat deze tranen uit eene andere bron, dan die van dankbaarheid, alleen vloeiden. Hij was 'er altijd bijzonder op gesteld, om zijne kinderen geheel te kennen, en daarom riep hij Margaretha ter zijde en vroeg haar, daar zij een geheim scheen te willen maken van de reden harer tranen, naar derzelver oorzaak. ‘Ik kan immers niet denken, Grietje,’ zeide hij, ‘dat u het geschenk misschien te klein voorkomt. Is dat zoo, zeg het mij dan....’ Nu werd zij geheel overstelpt van droefheid, zoo dat zij naauwelijks kon uitbrengen: ‘Hemel! mijn vader! Hoe kan het in u opkomen, dat ik zoo ondankbaar zou zijn ... neen! mijn vader! mijne tranen worden alleen veroorzaakt door eene gedachte, die in mij oprees’.... ‘Welk eene gedachte’ vroeg Lijnslager met vrij wat nadruk.... ‘o Eene zeer treurige’ antwoordde Margaretha, ‘en die ik te treurig hield, om te

{==31==} {>>pagina-aanduiding<<}

verhalen ... maar zoo gij mij dringt ... mijn vader, ik dacht ... zoo gij eens aan die ziekte onlangs gestorven waart, en wij hadden dan na uwen dood, nog die blijken van uwe hartelijke liefde ontvangen, met welk eene bittere droefheid zouden wij die dan aangezien hebben ... o die gedachte kwam zoo levendig voor mijnen geest en sleepte mij zoo geheel weg, dat ik mij alles, als of her gebeurde, voor mijnen geest stelde....’ ‘'t, Is mij een nieuw blijk,’ zeide Lijnslager, van de hartelijke genegenheid, die gij mij toedraagt, dat zelfs, nu het gevaar geheel voorbij is, alleen de herdenking van de mogelijkheid, dat gi] mij zoudt hebben kunnen verliezen, zulk een' gevoeligen indruk op uwe ziel maakt.... Maar Grietje! hoe lief het mij is, zoo door u bemind te worden, moet ik u toch zeggen, dat ik mij min of meer ongerust maak over eene zoo groote gevoeligheid van gestel. Men heeft, geloof mij, dikwijls genoeg te dragen aan de rampen, die ons dadelijk treffen, wij behoeven ons niet toe te geven, om te denken over die, welke slechts mogelijk zijn, en nog minder over die, welke hadden kunnen komen. Schoon ik geen vriend ben van hardvochtige menschen, en althans in het vrouwelijk karakter de onaandoenlijkheid geen sieraad vind, moet zich echter een meisje van een zoo teeder hart, als het uwe wachten, om, zich daarin toegevende, door weekhartigheid buiten staat te geraken tot het volbrengen van de groote pligten, die ook door de vrouw in dit leven te betrachten zijn. Bedenk eens, Grietje! nu waart gij zoo

{==32==} {>>pagina-aanduiding<<}

aangedaan, op de enkele gedachte, op de voorstelling van de mogelijkheid alleen, dat dit kistje met geschenken, na mijnen dood, had kunnen ontvangen worden; hoe zoudt gij u dan gedragen hebben, indien het eens wezenlijk het geval ware geweest. Wacht n, mijn kind, wacht u voor uitersten; want anders loopt gij groot gevaar, om ongelukkig te worden, en gedeeltelijk door uwe eigen schuld....’
Nog sprak Lijnslager met zijne dochter, toen een dienstbode zeide, dat de jonge de Waal 'er was, om goeden dag te zeggen aan Willem, die hij gehoord had, dat morgen weder naar de Rijp vertrekken zou. Lijnslager gaf naauwkeurig acht op het gelaat van Margaretha, toen zoo onverwacht de naam van de Waal genoemd werd - en daar hare hartstogten reeds in beweging geraakt waren, oordeelde hij, dat haar vermomming zeer bezwaarlijk vallen zou. En inderdaad hij ontdekte, dat Margaretha op het hooren van den naam van de Waal eenigzins kleurde, en daaruit maakte hij op, dat deze ren minste eenigen indruk op haar hart gemaakt had. Hij liet dit echter ongemerkt voorbijgaan, houdende dit alleen voor eene waarschuwing, om naauwkeurig acht te geven op het gedrag en het karakter van de Waal. Toen men nu voorgekomen was, en de Waal hunnen kring vergroot had, kwam natuurlijk zeer spoedig het gesprek op de zoo even ontvangen geschenken. Hij beschouwde zoo die van Maria als van Frederik en Willem met veel aandacht en betuigde zijne verwondering over den uitstekenden smaak van Lijnslager, zoo in de keuze der geschenken, als derzelver fraaiheid. - Maar bij

{==33==} {>>pagina-aanduiding<<}

het geschenk van Margaretha raakte hij als het ware geheel in verrukking. Zij hield de kant over hare handen, en om die zooveel beter te ondersteunen, en een grooter gedeelte van dezelve te gelijk te kunnen zien, hield 'er de Waal mede zijne handen onder; maar vader Lijnslager ontdekte zeer duidelijk, dat de Waal veel meer aandacht op de handen en oogen van zijne dochter had, dan op de keurigheid van het Brusselsch speldewerk, schoon zijn mond in den lof van deszelfs voortreffelijkheid overvloeide. Zelfs meende Lijnslager duidelijk op te merken, dat onder het lang en naauwkeurig bekijken van deze kant, als bij toeval, de hand van de Waal in die van zijne dochter hangen bleef, en veel langer vertoefde, dan plaats zou gehad hebben, indien het Margaretha onaangenaam geweest ware, dat de Waal deze gemeenzaamheid gebruikte. - Lijnslager achtte zich nu genoeg onderrigt ten aanzien van de gesteltenis van het hart zijner dochter, om zijne Maria te waarschuwen, ten einde deze als moeder haar de onderrigting konde mededeelen, welke de voorzigtigheid vorderde, opdat eene eenvoudige en onbedachte maagd het net der verliefdheid niet over het hoofd gehaald werd, eer dat zij zelve eenig gevaar vermoedde - Lijnslager keurde het ook noodig, om zijne zonen eens ieder afzonderlijk te onderhouden over het karakter van de Waal. Hij nam den volgenden dag zijn' zoon, dien hij aan den Rijper beurtman bragt, daaromtrent waar, zeggende: ‘De jonge de Waal moet wel een uitstekend goed vriend van u zijn, dat hij gister avond nog afscheid van u kwam nemen.’

{==34==} {>>pagina-aanduiding<<}

Willem. Ik stond 'er zelf eenigzins verwonderd over, want wij zijn zulke groote vrienden niet. Hij lijkt mijn' broêr veel meer. Schoon Frederik wel oppast en ter dege bij het werk is, weet gij toch wel, vader, dat hij houdt van rijden en rossen. Nu daarom lijkt hem de Waal juist. Mij is hij veel te woest. - Gister avond, - en als hij bij ons aan huis is, ja dan houdt hij zich heel bedaard, maar als hij onder zijne vrienden is, dan is de beer los, en ik verzeker u, dat hij van volhouden weet.
Lijnslager. Hebt gij ooit iets wezenlijk kwaads van hem gezien?
Willem. Wezenlijk kwaads, neen! vader! maar hij heeft een gebrek, dat mij bijzonder tegenstaat, hij heeft geene achting, althans, zoo laat hij zich uit, voor zijne vader en moeder, en ik was 'er laatst bij, dat hij Frederik aanspoorde, om zich ook zoo stipt niet te gedragen aan hetgeen hij moeder beloofd had, ten aanzien van het te huiskomen. Frederik begon al te wankelen, maar daar ik 'er bij was, en klaar te verstaan gaf, dat ik dan maken zou, dat ik ten minste op mijnen tijd te huis was, opdat moeder in geene te groote ongerustheid raken zou, liet hij af, en broêr Frederik kwam met mij ter behoor lijker tijd te huis. Evenwel kon de Waal niet nalaten mij over mijne kinderachtigheid, zoo als hij het noemde, eenige onaangename zaken te zeggen, die ik ook in het geheel niet onbeantwoord liet.
Lijnslager had nu genoeg gehoord van zijnen Willem, daar hij wist, dat deze, door eenen natuurlijken aanleg of vroeg verkregen hebbelijkheid, eene zeer gestrenge wijze van denken had, welke,

{==35==} {>>pagina-aanduiding<<}

hoe loffelijk op zich zelve, somtijds aanleiding geeft, om onschuldige zaken en gezegden, in een onverdiend sterk licht geplaatst, te hoog op te nemen. Hij bedankte hem daarom echter voor zijn berigt, en wenschte hem aan het Rijperschip gekomen, dat hij zich met den ouden Leeghwater in hunne Landmeetkundige oefeningen degelijk verlustigen zou.
Het berigt omtrent den jongen de Waal had echter zooveel invloeds op den geest van Lijnslager, dat hij nog dienzelfden dag met Frederik alleen op het kantoor zijnde, omtrent dien jongeling een soortgelijk onderzoek deed. ‘'t is een aardige vrolijke jongen, vader!’ zeide Frederik. ‘Hij verstaat zich op allerhande soorten van spelen.... Hij speelt eene heele fraaije viool en kan zeer goed zingen. Hij is een meester in het dansen. Op, het schermen verstaat hij zich uitmuntend. Gij zaagt ook wel, hoe hij gister het jagtgeweer, dat gij mij geschonken hebt, aanvatte.’
Lijnslager. Dat heb ik gezien, en ik zag duidelijk, dat de Waal geheel geen vreemdeling in die liefhebberij was.
Frederik. Hij heeft mij voorgesteld, om morgen eens eene proef 'er mede te gaan nemen. -
Lijnslager. Daar heb ik niet tegen, maar verhaal mij nog wat van hem; ik hoor gaarne van vrolijke jongen lieden.
Frederik. In gezelschap van jongelui, want gisteren hield hij zich wat in, omdat gij en moeder 'er bij waart, is hij altijd de bol ... en iedereen kijkt naar zijne oogen. Hij heeft heel geestige slagen. Ook heeft hij zeer veel vrolijke boeken gelezen, en

{==36==} {>>pagina-aanduiding<<}

daaruit, vooral uit poëten heeft hij heele brokken in zijn hoofd, die hij op eene geestige wijze weet te pas te brengen. o Hij kan allerhande kunsten met de kaart, en laatst, toen moeder uit was, heeft hij stukjes gedaan uit de goocheltasch, dat onze jongste meid zoo bang voor hem was, als voor een' wezenlijken toovenaar.
Lijnslager. Ik begrijp nu duidelijk, dat hij zeer aangenaam in gezelschap wezen moet.
Frederik. Ja vader! ik ben regt blij, dat ik hem nader heb leeren kennen: want eigenlijk, na uw vertrek, ben ik eerst regt gemeenzaam met hem geworden.
Lijnslager. Maar zeg mij, Frederik, hoe maakt hij het met zijne zaken? Ik meen, hij is bij zijn' vader op 't kantoor.
Frederik. Ja, dat weet ik zoo net niet, vader! Daar hoor ik hem zeldzaam of nooit van spreken. Zijn vader is een oud stijf man, die den geheelen dag aan den lessenaar doorbrengt, en nooit uitkomt - en dus heeft Jan ruim tijd, om plaisier te nemen.
Lijnslager. Zijn vader is dan misschien gemakkelijker dan ik.
Frederik. Neen! dat geloof ik niet, vader! want Jan klaagt over hem als over een' ouden grompot.... Hij vergelijkt hem wel eens bij den ouden IJslandschen beer, die in den gevel van zijn huis staat.
Lijnslager. En waarbij vergelijkt hij mij dan?
Frederik. U, vader! wel hij blijft wel van u af.
Lijnslager. Hoe hij ontziet mij mer, dan zijn' eigen vader! daartoe heeft hij toch minder reden.

{==37==} {>>pagina-aanduiding<<}

Frederik. Nu dat is ook maar zoo een grappige inval, want als hij dien heeft, dan moet 'er die ook uit, of hij zou 'er aan barsten. 't Is wel wat grof, maar ik moet 'er toch om lagchen, zoo vergeleek hij laatst, zijn oude dikke schommel van eene moeder.... (Ik weet niet, of gij haar kent,) bij een half vat op eene bierstelling ... en Ds. P*. dat kleine ventje noemt hij altijd den Arminiaanschen Zacheus....
Lijnslager. Maar wij zijn van den tekst geraakt; hoe maakt hij het op zijn kantoor?
Frederik. Zooveel ik merken kan, is hij daar niet veel op.... Althans ik kan niet begrijpen, wanneer hij 'er wezen zou. Want hij is bijna alle dagen uit. Dan uit zeilen, dan uit visschen, dan uit jagen; en 's avonds heeft hij altijd bijna zijne partijen, en daar komt hij dan nooit vroeg van daan, zoodat hij zekerlijk een gat in den dag slaapt.
Lijnslager. Wel, wat zegt hij 'er dan wel van, dat gij, schoon gij ook in het redelijke, uwe uitspanning neemt, zoo aan ons kantoor verbonden zijt: want, schoon gij, toen ik naar Engeland was, uwe uitspanningen tusschen beide genomen hebt, gij hebt toch meer dan naar gewoonte te doen gehad.
Frederik. Ja; daar lacht hij wel eens om, en eens liet hij zich ontvallen, dat ik wel een gek was, die mijn leven zoo achter den lessenaar en met de pen achter het oor doorbragt. Maar toen, vader! was ik 'er ter dege bij: ik beduidde hem, dat ik van u geleerd had, en dat ik het ook al bij ondervinding wist, dat uitspanningen nooit beter smaken, dan als men goed gewerkt had - en dat gij mij hadt ingeprent, dat uitspanningen altijd uitspan-
{==38==} {>>pagina-aanduiding<<}
ningen blijven moeten en nooit de hoofdzaak worden.
Lijnslager. En wat had hij daar wel op in te brengen; zeide hij omtrent mij niet de eene of andere snakerij?
Frederik. Geen woord! want hij weet wel, dat ik zeer veel van het kantoor, en den arbeid houde, en dat het tusschen ons fout zou zijn, als hij mij daarvan zocht af te trekken.
Lijnslager. Dat is niet ongelukkig, want jonge knapen, die zooveel tijd over hebben, als het geval lijkt van uw' vriend de Waal, zijn anders dikwijls schadelijk voor werkzame jonge lieden, die zich bij hun kantoor bepalen moeten - maar hoe is het; gaat hij behoorlijk ter kerk?
Frederik. Ja dit is zoo wat te hooi en te gras - als 'er eens een Dominé preekt, die veel naam heeft en die zoo wat welsprekend is; daar de kerken vol zijn, ja dan gaat hij 'er nog een' enkelen keer.
Lijnslager. Hij zal dan ook van den Godsdienst niet veel weten.
Frederik. Daarover heb ik nooit met hem gesproken.... Ja ik herinner mij toch eens; verleden Passchen, heeft hij mij verteld, is hij bij de Gemeente gekomen, omdat zijn vader en moeder het par force wilde hebben. Hij had 'er dan ellendig meê gezeten ... en het zou hem, zoo zeide hij, de hoogste ongunst van zijn' edelen gestrengen Heer vader op den hals gehaald hebben, zoo hij niet gemaakt had, om tegen Passchen, als een vlag klaar te wezen. Hij had toen eenige lessen van eene oude ka-
{==39==} {>>pagina-aanduiding<<}
techizeermatres gehad, en daar de Ds., die hem aannam, geen ongemakkelijk man was, was hij 'er vlug doorgekomen.
Lijnslager. Nu dan zal hij toch ook niet ligt met den Godsdienst spotten, als hij 'er zoo weinig van weet.
Frederik. Zie dat is iets, vader! dat ik juist wel wat anders in hem wilde hebben. Hij kan daarmeê wel wat ruw omspringen. Hij heeft bij voorbeeld zoo enkele losse schriftuurplaatsen in zijn hoofd hangen, en toen hij een kind was, heeft hij zeker wel eens in een Bijbelsch prenteboek gekeken, nu weet hij zoo wat van de Schriftuurlijke Historie. Als hij dan regt vrolijk wordt, dan gebeurt het niet zelden, dat hij schriftuurplaatsen, of historien uit het Oude of het Nieuwe Testament heel misselijk te pas brengt, zoodat 'er om gelagchen wordt, dat het schatert. Zie dat mag ik niet in hem hebben. Ik heb 'er hem ook laatst over beet genomen en ik vroeg hem, of hij dan nooit regt aardig kon wezen, of 'er moest zoo iets inkomen, dat dit toch de regte geestigheid niet was - want dat ik van mijne ouders en van mijn' vader in het bijzonder geleerd had, dat het spotten met den Godsdienst eene groote zonde was.
Lijnslager. En hoe hield hij zich toen?
Frederik. Toen begon hij te meesmuilen en te grimlagchen, en vroeg mij, of ikook tot de fijnen en pilaarbijters behoorde: juist, vader! als of 'er geene soort tusschen kwezelaars en spotters gevonden wordt.
Lijnslager. Uit alle de staaltjes, die gij mij van

{==40==} {>>pagina-aanduiding<<}

de Waal verteld hebt, Frederik, geloof ik, dat gij het toch wat voorzigtig met hem moet aanleggen - en u althans niet door zijn voorbeeld laten wegslepen: want zoover ik uit uw verhaal kan opmaken, is hij wel dadelijk nog geen slecht mensch, maar hij loopt groot gevaar, om het te worden; en gij weet, mijn Frederik, die met pek omgaat, die wordt 'er mede besmet.
Frederik. Buiten de kleine gebreken, die ik u genoemd heb, is hij een heel goed mensch, vader! Hij is openhartig, ruim, als het op geven aankomt, en zou door een vuur loopen, als het zaak is, om iemand dienst te doen.
Lijnslager. Dat is alles zeer goed, Frederik, maar het komt bij hem voort uit den natuurlijken aanleg van zijn gestel.
Frederik. Zoo gij verkiezen mogt, vader! dat ik mijne verkeering met hem afbrak, want ik zie wel, dat hij u toch maar tamelijk bevalt, dan....
Lijnslager. Neen! dat niet! wij zijn in de wereld, en men moet met alle soort van menschen omgaan, maar omtrent den een meer, dan omtrent den ander op zijne hoede zijn. Ik heb met genoegen gehoord, dat gij doortrokken zijt met zulke gevoelens, dat gij geen groot gevaar loopt, om door de Waal van het regte spoor te worden afgeleid.... Ja nog iets ... hebt gij hem ooit in een vermengd gezelschap van mannen en vrouwen aangetroffen? ...
Frederik. Tweemaal, vader.
Lijnslager. Hoe gedroeg hij zich omtrent de vrouwen!
Frederik. Wonderlijk, heel wonderlijk. Zeer

{==41==} {>>pagina-aanduiding<<}

vriendelijk, maar zonder ontzag, of afstand ... en toch alle vrouwen en meisjes, misschien op eene enkele na, die hij zitten liet, vonden hem een' aardigen jongen, en waren 'er zeer meê gediend, dat hij werk van haar maakte. 't Was de Waal voor en de Waal na. En al wat hij zeide of deed, was wel gedaan.
Lijnslager. Maar als hij nu zoo alleen bij u en uw' broeder is, hoe is hij dan omtrent uwe zuster?
Frederik. o Dan is hij vrij bedaard en zedig en men zou somtijds zeggen, dat het een geheel ander mensch was: dan heeft hij al zijne, woestheid afgelegd, en hij neemt de strengste welvoegelijkheid in acht, zonder dat hij daarom stijf of gemaakt wordt.
Lijnslager. Nog eens, mijn zoon! gij kunt met hem blijven verkeeren, maar ik waarschuw u, neem u zelven bij hem wel in acht, en neem ook, zooveel gij kunt, waar, hoe hij zich omtrent uwe zuster gedraagt. Gij hebt, zoowel als ik, 'er belang hij, dat zij in geene slechte handen valt. Daarom zoo gij ontdekken mogt, dat 'er maar in het minst gemeenzaamheid tusschen hem en uwe zuster mogt beginnen plaats te grijpen, houd dat dan geen oogenblik voor mij verborgen. -
Niet zonder blijdschap, had Lijnslager, in dit gesprek, de uitwerksels der goede beginsels in het hart van zijnen zoon waargenomen, en hoe hij, schoon de vriend van de Waal, echter niet verblind was voor deszelfs gebreken - maar aan den anderen kant had hij meer of min met schrik ontdekt, in welk gevaar zijne dochter verkeerde, daar zeker een jongeling van losse zeden het oog op haar had laten vallen.

{==42==} {>>pagina-aanduiding<<}

Hij liet zijne dierbare Maria van deze zijne ontdekking maar zeer kort onkundig. Het eerst oogenblik kwam haar best voor, dat Lijnslager aan de Waal het huis ontzeggen zou, en zoo de verkeering met hunn' zoon Frederik afsnijdende, tevens beletten, dat hij geen' toegang tot hunne dochter had. Lijnslager, die de zaak van alle kanten bekeken had, zeide tegen Maria, toen zij dit had te kennen gegeven: ‘Lieve Maria! ik sta u toe, wij zouden de Waal ons huis kunnen verbieden; maar ik geloof, dat dit juist de weg zou zijn, om een' knaap van zijne geestgesteldheid tot ondernemingen en aanslagen aan te prikkelen, en om, zoo 'er maar bij ons Grietje een klein vonkje genegenheid is, dat tot eene volle vlam aan te blazen. Wat onzen Frederik betreft, hij loopt, mijns achtens geen bijzonder gevaar van de verkeering met de Waal. Hij heeft veel op met deszelfs vernuft en geestigheid, maar tevens is hij doordrongen van afkeer omtrent alles, wat losheid of gebrek van beginsels aanduidt... Maar ons Grietje zal 'er zeker verre af zijn, van de Waal zoo wel te kennon, en zal zich veeleer door zijn klatergoud laten verblinden; 't zal dus uwe en mijne zaak zijn, dat wij van nu af zorgen, maar zoo, dat noch zij, noch zelfs de Waal het bemerkt, dat wij een van beide 'er altijd bij tegenwoordig zijn, als zij in gezelschap van de Waal is. Ook heb ik alreeds aan Frederik de waak zaamheid bevolen, om zoo het toeval eens wilde, dat wij beide afwezig waren, alsdan nog het gedrag van Grietje door hem zou worden gadegeslagen.’ - Maria gaf gehoor aan den verstandi-
{==43==} {>>pagina-aanduiding<<}
gen raad van haren man, en verheugde zich weldra, dat zij denzelven had opgevolgd, daar eerlang het volgend geval gelegenheid gaf, om haar daarin te bevestigen.
Frederik ging met de Waal van tijd tot tijd jagen; vooral hadden zij liefhebberij, om aan de overzijde van het IJ wilde eendvogels te schieten, en zwierven dan dikwijls halve dagen in een schuitje op het IJ rond, en bragten meermalen geene geringe hoeveelheid vogels, tegen het vallen van den avond, mede. Op zekeren namiddag zouden zij weder vertrekken, met hetzelfde oogmerk, en daar de Waal zich verbeeldde, dat Frederik gedurig voordeel boven hem had door het zoo fraaije engelsche jagtgeweer, dat deze tot een geschenk van zijnen vader gekregen had, had hij bij een' bekwaam geweermaker te Amsterdam 'er een, naar dat model, laten namaken, en zou daarvan dien middag de proef nemen. De Waal was niet weinig met dit geweer opgetild, en, bij het heengaan, toen hij Frederik afhaalde, liet hij eerst Grietje zijn nieuw geweer zien. Lagchende zeide hij tegen haar: ‘Is het geweer, dat uw broeder heeft, fraai, ik verzeker u, dat dit, al is het maar van een' Amsterdamschen jongen gemaakt, 'er niet voor onder hoeft te doen. Zie het slot is zoo glad, dat gij 'er uw aangezigt in spiegelen en uwe kap zoudt kunnen in orde brengen, indien zij namelijk - verhavend was geworden.’ Zoo boertende vertrok hij, en stak met haar' broeder over naar de andere zijde van het IJ. Grietje zag het schuitje na, en zuchtte, daar het weder tamelijk woest, en zij wist welk een stoute waaghals vooral de Waal

{==44==} {>>pagina-aanduiding<<}

was. Naauwelijks waren zij aan den overkant gekomen, en hadden zij het mastje gestreken, of zij ontdekten eene vlugt watersnippen. Beide legden zij ijlings aan; naauwelijks had Frederik het schot van zijn geweer gehoord, of eensklaps schrikte hij door eenen afgrijsselijker slag, dan hem ooit in de ooren klonk, en geen wonder! het nieuwe jagtgeweer van de Waal was gesprongen, en hij vond zijn' vriend achterovergeslagen, in eenen allerdeerniswaardigsten toestand liggen; zijn gezigt, onkenbaar door het kruid, zijne regterhand vreesselijk bloedende, en zijne linkerhand in een' zoo deerlijken staat, dat Frederik het naauwelijks voor eene hand herkende. Frederik zich alleen, en van alle hulp verstoken vindende, stond eenige oogenblikken radeloos, maar besloot ten laatste, om zijn' zakdoek den deerlijk gekwetsten om de hand te slaan, en, daar nu de Waal eenigzins bijgekomen was, besloten zij, om oogenblikkelijk naar Amsterdam terug te keeren... Frederik greep de riemen in de hand, en door den voor den wind geholpen, bragt hij zijnen vriend, die jammerlijk in de schuit lag te kermen, te Amsterdam bij de Haringpakkerij aan wal. ‘O,’ zeide de Waal, toen Frederik hem krimpende van pijn bij den wal had opgeholpen, ‘o - zoo het mogelijk is, laat mij eerst eenige oogenblikken bij u aan huis vertoeven, eer dat ik bij mijne ouders zoo ellendig ... gekwetst te huis kom. Mijne moeder zou het van schrik besterven, en mijn vader, die zoo aan beroerten onderhevig is, zou misschien plotseling ... eenen hevigen aanval krijgen.’ De Waal, ondersteund door Frederik, strompelde, want den naam van loopen

{==45==} {>>pagina-aanduiding<<}

kon het niet dragen, naar de woning van deszelfs vader. Met vrij wat hevigheid klopte Frederik aan, zoodat Grietje van haar' stoel opsprong en ijlings naar de deur vloog. IJsselijk verschrikt deinsde zij achter uit, toen zij den schromelijk gekwetsten en misvormden jongeling, die naauwelijks een paar uren geleden haar in volle gezondheid met een zoo mannelijk schoon gelaat, en rustig van gestalte, verlaten had, aanschouwde. Het geheel aangezigt was zwart van het kruid; de eene hand was als een stomp met een doek omwonden, en de andere bloedde deerlijk. Grietje gaf een' ijsselijken gil, die Lijnslager zijne vrouw en de dienstboden deed toeschieten. Met weinige woorden gaf Frederik te kennen, wat 'er gebeurd was. De Waal herhaalde zijn verzoek, om ten minste eene poos te mogen vertoeven aan het huis van den Heer Lijnslager, en verzocht hem met eene afgebroken stem, dat het toch voorzigtig door een' zijner kantoorbedienden aan zijne ouders mogt berigt worden ... en voegde hij 'er bij ... ‘hoe maakt het toch Grietje?’ Maria had met hare half bezwijmde dochter genoeg te doen, maar Lijnslager stelde terstond de Waal gerust. ‘Vlieg,’ zeide hij, ‘oogenblikkelijk naar den eersten Chirurgijn den besten, Frederik! Ziet gij niet, hoe deerlijk uw vriend bloedt. De Waal! wees gerust: ik zal niet een' bediende aan uwe ouders zenden, maar als het verband gelegd is, zal ik zelf naar hen gaan, en hun langzamerhand van uw ongeluk onderrigten.’
Ondertusschen was Grietje weder van hare zwijm bekomen, maar nog niet zoo volkomen bedaard van

{==46==} {>>pagina-aanduiding<<}

geest, of zij verried hare meer dan gewone bekommering over den toestand van den jongen de Waal. Oprijzende van den stoel, waarop hare moeder haar had nedergezet, vloog zij met eene haar anders niet eigen wildheid naar de Waal en vroeg met eene teedere stem, waarin Lijnslager meer dan medelijden ontdekte: ‘Och de Waal! wat is u toch overgekomen? Zeg, hoe ziet gij 'er zoo deerlijk uit.’ - 't Zal zich wel schikken, Grietje!’ zeide de Waal, op eenen vertroostenden toon, die echter duidelijk genoeg aanwees, dat hij meer vertroosting gaf, dan hij zelf hoop koesterde. - Toen de Chirurgijn, door Frederik gehaald, gekomen was oordeelde Maria best, dat zij zich met hare dochter verwijderde, en Grietje volgde met trage schreden hare moeder, daar zij verklaarde door nieuwsgierigheid geprikkeld te worden, om toch te weten, hoedanig het met de wonden van de Waal was. Nog verder verried zich Grietje, daar zij, terwijl de Chirurgijn bezig was met het verbinden van den zoo deerlijk gekwetsten jongeling, weder in een' vloed van tranen uitbarstte. - Vader Lijnslager kwam nu en verhaalde, hoe allerellendigst zich de Waal gekwetst had. Het aangezigt, dat zich wel het akeligst vertoonde, was eigenlijk in waarheid het minste; de oogen waren onbeschadigd en het overige zou zich wel redden. Met beide de handen was het erger gesteld, de regterhand was hier en daar gekwetst, en bovenal zag het 'er met de linker allerdeerlijkst uit. Die was genoegzaam verbrijzeld door het springen van den loop, en de Chirurgijn, schoon hij 'er alles aan gedaan had, wat de kunst vermogt, had wei-
{==47==} {>>pagina-aanduiding<<}
nige gedachten, dat de Waal deze zou kunnen behouden; althans niet, dat hij die immer weder tot zijn gebruik zou kunnen krijgen. ‘Ach vader!’ zeide Grietje ‘heeft de Waal niet ellendig geleden, bij het leggen van het verband.’ ‘Dat laat zich begrijpen,’ antwoordde Lijnslager, ‘maar hij hield zich vrij kloekmoedig, en toen hem de Chirurgijn den slechten staat van zijne linkerhand te kennen gaf, zeide hij: “wij zullen zien, hoe wij ons met den regtervleugel alleen dan kunnen helpen.”’ - ‘Ja, ja!’ hernam Grietje, ‘dat is juist zoo zijn zeggen ... o hoe beklaag ik hem ... wat zal hij nog te lijden hebben, eer hij geheel hersteld is.’
Lijnslager zag Maria aan en beide hielden zich overtuigd, dat de Waal een' diepen indruk op het hart van hare dochter gemaakt had. Lijnslager ging nu naar het huis van den ouden de Waal, en berigtte daar met alle mogelijke voorzigtigheid en langs omwegen het ongeluk, dat hunnen zoon getroffen had. Hij wist den loop van zijne redenen zoodanig in te rigten, dat 'er niets verrassends, niets verschrikkends in zijn verhaal was, en het eene zoo natuurlijk uit het ander voortvloeide, dat de ouders van de Waal reeds duidelijk vooraf raden konden, dat hij een ongeluk met zijn geweer gekregen had. Zeer waren echter de ouders ontzet over het berigt, dat Lijnslager hun zoo zacht en langzaam mededeelde. En toen zij 's avonds hunnen zoon in dien deerlijken toestand te huis ontvingen, geleid door Lijnslager en zijnen zoon, was hunne ontsteltenis nog groot; want, schoon Lijnslager hen tot alles

{==48==} {>>pagina-aanduiding<<}

had voorbereid, viel hun echter de droevige staat, waarin hij zich bevond, nog uit de hand. Ondertusschen vloeide de mond van den jongen de Waal over in dankbetuigingen voor alle de vriendelijkheden ten huize van Lijnslager bij deze gelegenheid genoten, en alle diensten aan hem bewezen, terwijl hij herhaalde malen verschooning verzocht voor alle de drokte en omslag, die hij door dat toeval aan het huis van Lijnslager veroorzaakt had - en betuigde van harte te hopen, dat de schrik, dien hij Grietje bij zijne onverwachte verschijning had aangejaagd, geene nadeelige gevolgen voor haar teeder gestel mogt hebben: alles eindigende met een nadrukkelijk verzoek, om de voortduring van de vriendschap van de familie van Lijnslager, en de betuiging van de hoop, dat 'er een tijd mogt geboren worden, waarin hij door wezenlijke daden deze ongemeene blijken van vriendschap zou kunnen vergelden. - Lijnslager verstond dit alles zeer wel, en nam, hem van harte geduld en spoedig herstel wenschende, van hem afscheid, terwijl hij zijn' zoon Frederik gaarne toestond den eersten nacht bij zijnen vriend te waken.


Derde hoofdstuk.

Het duurde een' geruimen tijd, eer de Waal in zooverre hersteld was, dat hij het eenigzigzins wagen durfde, om, zonder te veel bekijks te verwekken, zich op straat te vertoonen. Zijne regterhand had hij vrij spoedig tot zijn gebruik, maar zijne linker

{==49==} {>>pagina-aanduiding<<}

bleef in een' zeer slechten staat; verscheiden pezen van dezelve zouden zeker verstijfd wezen, en de Chirurgijn was wel te vreden, toen hij het zoo verre meester was, dat hij de Waal verzekerde, dat 'er geene afzetting der hand zou behoeven te geschieden. Frederik bezocht hem zeer getrouw en kon niet nalaten op te merken, dat dit ongeluk, hetwelk de Waal noodzaakte stil t'huis te zitten, waardoor hij veel tijds tot overpeinzing en lezen had, op zijnen geest eene zeer gunstige uitwerking veroorzaakte. Het was namelijk het middel, om hem op zijnen verkeerden weg te doen stilstaan. De Waal zag, door een oogenblikkelijk toeval, dat gelaat, welks bevallig voorkomen hem niet onbekend kon zijn, geheel geschonden, en zijn anders zoo vlug ligchaam, op welks krachten hij dwaasselijk genoeg zich veel liet voorstaan, verminkt: ja dikwerf rees in zijn' geest de zeer ernstige gedachte op, of niet, als het met die afgrijsselijke wond aan zijne hand ten slimste mogt loopen, heel spoedig zijne rol op deze wereld ten einde zijn zou. De bedenkingen, die Frederik van tijd tot tijd, bij het zien der ellenden van zijnen vriend in zijne vertroostende gesprekken mengde, waren hem nu blijkbaar welkom, en hij was 'er zeer verre af, om met het ernstige, gelijk voorheen, den spot te drijven. Frederik liet niet na aan vader Lijnslager daarvan verslag te doen, hem te kennen gevende, dat hij nu hoop begon te krijgen, dat zijn vriend de Waal, zoo God hem in het leven spaarde, een geheel ander mensch zou worden, en juist die verkeerde eigenschappen verliezen, welke hem zoo zeer tegen de borst waren. ‘Ik hoop het,’

{==50==} {>>pagina-aanduiding<<}

zeide Lijnslager, ‘om des jongmans wil, want het kwam mij voor, dat hij al vrij wat van het goede spoor af was ... maar, o mijn Frederik! als hij weder hersteld is, dan vrees ik, dat hij zeer spoedig terug zal keeren tot zijne vorige losheid. Ik heb 'er meer gekend, die door zware rampen van ziekte of tegenspoed getroffen een' waarachtigen afkeer kregen of betuigden tegen hunne losse beginsels of slordig levensgedrag, maar die, als de tegenspoed ophield, of de gezondheid wederkwam, allengskens, ja somtijds al vrij plotseling tot hun vorig gedrag terugkeerden, en als 't ware zich schenen te bevlijtigen, om de geleden schade weder in te halen.’
Frederik. Waarlijk, vader! gij hebt te slechte gedachten van de Waal.
Lijnslager. Ik ken hem veel te weinig, dan dat ik te slechte gedachten van hem voeden zou; maar ik spreek, zoo als mij de ondervinding geleerd heeft. Het kan zijn, dat de Waal tot de gelukkige uitzonderingen behoort, en ik zal mij zeer verheugen, als dit harde middel strekt, om een' jongeling van zooveel aanleg voor de maatschappij en zichzelven te behouden.
Frederik. In waarheid, vader! ik geloof, dat zijn vader en moeder zelve veel schuld hebben, dat de Waal zoo geworden is. Zij hebben, hoe lief zij hem hebben, als hun eenig kind, beide alles gedaan, wat maar dienen kon, om hem als 't ware een' afkeer van het goede te doen krijgen. Tijdig en ontijdig, en wel meest het laatste, vielen zij hem met allerhande zoogenaamde vrome en godsdienstige aan-
{==51==} {>>pagina-aanduiding<<}
merkingen lastig. Schoon zij hem alles goeds gunnen, zouden zij gaarne zien, dat hij zoo weinig gezelschap zag, als zij zelve. Zijne vader verlangt van hem, dat hij zoo weinig uitspanningen neemt, als hij - en zijne moeder zou gaarne hebben, dat hij bijna nooit een' kerkgang oversloeg. Hij heeft mij nog onlangs verhaald, dat zij hem zelfs het lezen van de Boeken van den Ridder Cats niet hadden toegestaan - en welk een ellendig leven 'er lag, als hij sprak van naar den Schouwburg te gaan. Eindelijk had hij in eens het besluit genomen, om, zoo als hij het noemt, het 'er over heen te zetten. Dit was van gevolg geweest, dat hij, alle teugels wegsmijtende, zich aan eene zoo wilde levenswijze had overgegeven. Ja, vader! hij heeft mij onlangs betuigd, dat hem zelfs de omgang met mij zeer dikwijls veel te stil en te bepaald was, en dat hij meermalen op het punt geweest was, om met mij te breken; zoo niet zeker iets hem had teruggehouden.
Lijnslager. Dat iets laat zich ligt raden, Frederik, dat was zeker de zin, dien hij in uwe zuster heeft ... maar ik verheug mij, dat ook dat ongelukkig toeval, hetwelk hem bejegend is, gestrekt heeft, om voor eene geruime poos eene verkeering af te breken, die ik duchtte, dat nadeelig voor Grietjes rust zou geworden zijn: want, Frederik, ik houd uwe zuster voor een te goed meisjs, om de vrouw te worden van een' man van zulke losse beginsels als de Waal... En deze tusschenpoos heeft haar nu waarschijnlijk eenige afleiding gegeven; althans ik hoop, dat zij hare zinnen van hem zal kunnen aftrekken,

{==52==} {>>pagina-aanduiding<<}

ja ik merk, dat zij reeds als 'er van hem gesproken wordt, minder ontroerd is.
Frederik. Maar, vader! zoudt gij dan denken, dat de Waal, als hij herstelt, ook zoo gereedelijk van haar zal afzien... o Ik wenschte, dat gij hem eens over Grietje hoorde spreken, Ik geloof bijna, dat zijne geheele ziel geene andere gedachte heeft dan mijne zuster.
Lijnslager. Ik hoop toch niet, dat gij u als tusschenspreker tusschen hem en uwe zuster gebruiken laat.
Frederik. o Neen! zijt daar gerust op: behalve dat ik dit voor zeer onvoegelijk houde, en ik de gevolgen niet voor mijne rekening zou willen hebben, zou ik denken, dat ik mij omtrent u en mijne moeder niet gedroeg, zoo als gij met regt van mij zoudt kunnen verlangen. Gij weet, vader, ik ben vrolijk en geheel geen knijzer, maar over zulke soort van zaken denk ik zeer teêr. Laatst zocht de Waal mij te bewegen, om een klein briefje aan Grietje mede te nemen, maar ik heb hem toen zoo duchtig beet genomen, dat hij mij waarschijnlijk nooit weêr met zoodanig een verzoek zal lastig vallen. Hij vroeg mij, of ik dacht, dat 'er dan iets. kwaads in dat briefje stond, daar ik zeker moest overtuigd zijn, dat hij de eerlijkste gevoelens omtrent mijne zuster koesterde. Ik gaf hem te kennen, dat ik dit gaarne wilde gelooven, maar dat ik geenszins genegen was, om mij in eenen geheimen minnehandel tusschen hem en mijne zuster te mengen, dat ik het hem voor ditmaal vergaf, maar zoo hij nog eenmaal eene poging deed, om mij tot den besteller van zijne minnebrieven van mijne

{==53==} {>>pagina-aanduiding<<}

zuster te maken, ik hem dan niet langer met mijne bezoeken lastig vallen zou. Ik had nog al meêlijden met den armen jongen, want het schrijven van dat briefje, hoe kort het was, had hem verbazend veel moeite en pijn gekost. Het waren de eerste letters, betuigde hij, die hij geschreven had na de kwetsuur; maar toen in zekere drift het briefje openende, smeet hij het naar mij toe, zeggende: ‘Zie daar, ergdenkend mensch! wat ik geschreven heb, lees het zelf.’ Ik zeide, dat ik niet te stellen had met den inhoud van dat briefje, en dat ik 'er ook niet nieuwsgierig naar was. En toen las hij het mij zelf voor. Het behelsde, zoo als ik wel verwacht had, een treurig beklag, dat hij nu reeds sedert ruim zes weken verstoken geweest was, van haar te zien of te spreken, dat hij nooit van haar iets hoorde, dan door mij; en dan zoo eenige wenschen, dat zij hem toch niet vergeten zou, schoon hij vreesde, dat juist die gelegenheid door anderen zou worden waargenomen, enz. enz... Kortom, ik zeide niets op dat briefje.
Lijnslager. Gij hebt in alles zoo gehandeld, dat ik ten uiterste over u te vreden ben, en ik kan niet meerder van u vorderen. Het heeft mij ondertusschen alles behalve gerust gesteld omtrent uwe zuster, want ik houd de Waal voor een' ondernemenden knaap... En die zijn de gevaarlijkste voor een meisje... Hoe het zij, Frederik, wij zullen moeten afwachten, welke pogingen de Waal zal aanwenden, wanneer hij hersteld zal zijn.
Lijnslager verzuimde echter niet, om aan zijne Maria het gesprek met zijn' zoon gehouden mede te

{==54==} {>>pagina-aanduiding<<}

deelen, haar verzoekende, dat zij zoo naauwkeurig mogelijk mogelijk toch letten bleef op hare lieve dochter, wier tijdelijk ja eeuwig geluk afhangen kon van de nadere betrekking tot een' jongeling, dien hij zoo geheel anders zou wenschen, als hij ooit zijn schoonzoon zou moeten worden. Maria had met al de liefde en zorg van het moederlijke hart acht gegeven, wat 'er in de ziel van hare dochter omging. Schoon zij zoo weinig mogelijk van de Waal sprak, was het echter onvermijdelijk, of van tijd tot tijd maakte zijn toestand een gedeelte van het gesprek uit, en Maria, dit ook niet op eene gedwongene wijze willende ontwijken, had dan wel eens kleine pogingen aangewend, om te beproeven, of zij ook in staat was, om haar denkbeelden in te boezemen, geschikt, om de voorkeuze, welke zij vreesde, dat Grietje in haar hart aan den jongeling gaf, te verzwakken of te doen verdwijnen. Zoo poogde zij dit eens, daar Frederik verhaald had, hoe deszelfs aangezigt, schoon herstellende, echter altijd zeer zigtbare sporen zou blijven dragen van het ongeluk, 'er bijvoegende, hoe dit hem in den weg zou staan, daar hij toch gewoon was zijn hof zoo zeer bij de jonge juffrouwen te maken. Grietje zweeg op deze aanmerking, maar liet na eene poos volgen: ‘'t Is toch gelukkig, dat de Waal geen meisje is, want een meisje zou zulk een ongeluk deerlijk misvormen.... Maar bij een' jongen komt het op geen enkele streek of plek aan.’ Maria zeide, dat zij ook het verlies van zijne eene hand, of liever dat derzelver gebruik zeer gering zou zijn, voor een veel grooter ongeluk hield. ‘Gelukkig nog,’ zeide

{==55==} {>>pagina-aanduiding<<}

Grietje, ‘dat de Waal zijne regterhand tot zijn' wil behouden heeft, dat is toch die hand, waarvan men den meesten dienst heeft en men hoopt immers nog, dat de andere ook te regt zal komen.’ ‘'t Kan misschien strekken,’ zeide Maria op een' ander tijd, ‘om de Waal, die mij toch buitensporig wild toescheen, tot bedaren te brengen.’ ‘'t Is dan toch wel,’ merkte hare dochter aan, ‘een hard een zeer hard middel.’ In het kort, Maria gevoelde zeer duidelijk, dat 'er bij hare dochter eene vooringenomenheid ten voordeele van de Waal bleef plaats hebben, die niet gemakkelijk zou worden weggenomen, althans niet, wanneer men zich op eene hevige wijze en eenigermate gestreng daar tegen aankantte.
Na drie maanden was eindelijk de Waal in zooverre van zijne wonden genezen, dat hij het wagen durfde op straat te komen, en een van zijne eerste uitgangen bestond in het geven van een bezoek aan de familie van Lijnslager. Niet weinig ontzette Grietje van zijn aangezigt, daar het aanmerkelijk veranderd was, en wel zoo, dat de lidteekens zeker nimmer geheel vergroeijen zouden, en hij van een' zeer schoonen jongeling verre beneden het middelmatige gedaald was. Ook had zijn geest eenigermate geleden. Dat luchtig schertsende en die stoute verzekerende toon waren veel verminderd. Hij verpijnde zich wel, om zoo vrolijk te zijn, als hij kon, en om het ongemak, dat hij geleden had, en nog leed, want zijne linkerhand was nog verre van hersteld, te verkleinen en te verbloemen, maar hij ontdekte veel te duidelijk, om niet al, hetgeen hij

{==56==} {>>pagina-aanduiding<<}

van zijne vorige luim nog overig had, bijna geheel te verliezen, met welk een oog hem Grietje beschouwde. Niettegenstaande de meer dan gewone vriendelijkheid van Maria, welke een innerlijk medelijden met hem gevoelde, daar zij niet alleen de overblijfsels van het ongeluk, dat hem getroffen had, beschouwde, maar zich voorstelde, hoeveel de jongeling had moeten lijden, eer hij nog zoo verre hersteld was, als hij hen nu bezocht; niettegenstaande, dat Lijnslager hem mede ten minzaamste ontmoette, en met alle hartelijkheid met zijne zoo ver gevorderde herstelling geluk wenschte, welk een en ander hem, vóór het geval, ten uiterste aangenaam geweest zou zijn, namen zijne somberheid en stilte, als hij het oog op Grietje wierp, meer toe dan af, en hij gevoelde, dat het afzigtige in zijne gedaante grooter uitwerking op haar deed, dan hij zich had voorgesteld. Hij bespeurde zeer klaar, dat dezelfde gezegden nu uit zijnen mond minder invloed hadden, dan voor dat hij door het noodlottig toeval misvormd was. Evenwel schreef de Waal meer af op rekening van verkoeling, dan in waarheid plaats had, en hetgeen eigenlijk op die van droefheid had moeten gesteld worden, welke Grietje gevoelde over zijnen staat, en die zij om verscheiden redenen verkropte.
Willem was uit de Rijp nu teruggekomen, waar hij den winter bij Leeghwater had doorgebragt, en daar dezelve geheel niet zwaar geweest was, had hij gelegenheid gehad, om ook nu en dan de Landmeetkunst in praktijk te oefenen, terwijl hij de verbazendste vorderingen in de Meetkunst gemaakt

{==57==} {>>pagina-aanduiding<<}

had, en ook zich tot een' vrij hoogen trap in de Stuurmanskunst had geoefend. Deze vond nu, dat de Waal oneindig beter was, om mede om te gaan, dan voor dat hem dit ongeluk bejegende, en bood hem aan, om, daar hij toch nog vooreerst meestal het huis zou moeten houden, hem eenige onderrigting te geven in de gronden dier wetenschap, welke hij als eene zoo aangename en nuttige uitspanning aanmerkte. De Waal nam dit gereedelijk aan en geraakte dus meer en meer met beide de zonen van Lijnslager in verkeering. Wijsselijk begreep hij, dat hij, zooveel aan uiterlijk voorkomen verloren hebbende, 'er zich nu op toe moest leggen, om door wezenlijke innerlijke voortreffelijkheden dit zooveel mogelijk te vergoeden. De meer en meer verzwakkende toestand van zijnen vader, die van tijd tot tijd zwaarder en zwaarder toevallen van beroerte kreeg, maakte het ook volstrekt noodzakelijk, dat hij, wilde hij de zaak niet te leur zien gaan, daaraan de hand moest houden. Hij sneed ook langzamerhand op raad van de zoons van Lijnslager zijnen omgang af met verscheiden zijner vorige medgezellen, en nam van trap tot trap toe in geschiktheid van manieren en zedigheid van gedrag, terwijl hij de stille hoop bleef koesteren, dat nog eenmaal de beminnelijke Margaretha zijne vrouw zou worden. Eerlang herstelde ook zijne linkerhand in zooverre, dat hij, behalve eene verstijving in eene van derzelver pezen, die geheel tot zijn gebruik had.
Lijnslager en zijne vrouw vonden nu geheel geene redenen meer, om de minste zwarigheid te maken in de verkeering van hunne zonen met de

{==58==} {>>pagina-aanduiding<<}

Waal, die zonder gemaaktheid of huichelarij dagelijks meer en meer blijken gaf van eene hervorming in zijn denkwijze en levensgedrag, die, schoon door een deerlijk toeval veroorzaakt, echter zoo bestendig en van harte was, dat hij daardoor aanspraak had op de hoogachting van alle braven, die de broosheid en zwakheid der menschelijke deugd kennen, en weten, hoe spoedig het jeugdige hart langs den weg ten kwade afglijdt, en hoe steil voor hetzelve het pad van verbetering valt; die juist daarom eene hartelijke liefde koesteren voor zoodanigen, welke, zich uit de strikken der ondeugd en ongodsdienstigheid ontwarrende, opregte pogingen aanwenden, om door eene getrouwe aankleving der deugd een karakter te verkrijgen, geschikt om nuttige burgers op deze wereld te zijn, en zich voortebereiden om eenmaal gelukkige deelgenooten te worden van den staat eener hoogere bestemming.
Een zeer natuurlijk gevolg dezer verkeering was, dat Grietje nu ook nader en nader kennis kreeg aan de Waal; zij gewende ook aan de onaangename sporen, die het ongelukkig toeval op zijn aangezigt had achtergelaten. Weldra hernamen zijne geestvermogens hunne vorige bekoorlijkheden, die nu getemperd waren door het meer redelijk gebruik van zijn verstand, en dikwerf de uitdrukkingen behelsden van zijn goed hart. Dit bleek haar bovenal, toen de dood zijnen vader trof en zijne moeder oud en sukkelende achter bleef. Zijne wezenlijke en diepgaande aandoeningen bij die gelegenheid, en de goede oogmerken, die hij ten aanzien zijner moeder aan den dag legde, troffen niet alleen het hart van Griet-
{==59==} {>>pagina-aanduiding<<}
je, maar ook dat harer ouderen. In het kort, toen ook de moeder van de Waal weldra haren man in het graf gevolgd was, en hij nu dadelijk zich bij Lijnslager om de hand van deszelfs dochter vervoegde, vond deze geene reden, om, zoo zijne dochter geene zwarigheid maakte, hem de verkeering bij haar niet toe staan. Te lang hadden Grietje en de Waal elkander reeds gekend, dan dat 'er een' geruimen tijd noodig was, om de zaak met elkander eens te worden. En schoon Maria wel gaarne gezien had, dat hare dochter een weinig langer gedraald had, met hare toestemming aan de Waal te geven, Lijnslager keurde zulks zeer goed, daar hem bekend was, dat de zaak van de Waal van dien aard was, dat zij deszelfs tegenwoordigheid aan huis noodzakelijk maakte. - De kort geleden dood der beide ouders van de Waal was oorzaak, dat dit Huwelijk niet voegzaam met dien feestelijken luister kon gevierd worden, als anders de omstandigheden van Lijnslager zouden vereischt hebben, en waartoe hij ook, uit hoofde van zijne zucht, om zoodanige gebruiken en plegtigheden der voorouders niet achter de bank te schuiven, wel zou overgeheld hebben. Evenwel niet geheel zonder feestelijke gastmalen werd dit huwelijk voltrokken, en verscheiden van de bloedverwanten van de bruid en bruidegom namen deel aan de bruiloft, die ten huize van Lijnslager gevierd werd. Willem van Vliet en zijne vrouw en twee kinderen waren mede onder de aanzittende gasten. Ook had Lijnslager van Teylingen en zijne Dorothea weten te bewegen, om dit feest bij te wonen. Deze hadden ook hare

{==60==} {>>pagina-aanduiding<<}

eenige dochter, een meisje van zeventien jaren medegebragt. Bij het groot genoegen, dat Lijnslager en zijne vrouw gevoelden over het huwelijk van hare dochter met een' jongeling, van wien zij nu allen grond hadden, om te verwachten, dat hij haar wezenlijk geluk zou trachten te bevorderen, kwam ook de tegenwoordigheid van de vrienden en vriendinnen hunner jeugd, die eene reeks van aangename herinneringen van onderscheiden aard deden geboren worden, welker herhaling met eene bijzondere hartelijkheid geschiedde, en op eene zoo aandoenlijke wijze, dat het geheugen die dagen als op nieuw beleven deed. Nu zagen de Rotterdamsche vrienden zich reeds van hunne kinderen vergezeld, op de bruiloft van de dochter van Lijnslager; en de oudste zoon van Lijnslager zat met de dochter van van Teylingen als speelnoot aan op die bruiloft. Alle de bekoorlijkheden, waarmede de natuur hare moeder versierd had, en welker sporen zelfs de tijd, anders die vijand der schoonheid, nog bijlang na niet had uitgewischt, blonken nu ook op het gelaat der dochter, en dezelfde levendige geestigheid schitterde door in hare gesprekken. Geen wonder dus, dat ook het hart van Frederik getroffen werd door de jeugdige bevalligheden van eene pas ontluikende schoonheid, die, bij al de gaven van verstand en hart, bekoorlijk was, zonder 'er zelve om te denken, en geestig, zonder zelve te weten, dat zij geestig was. Hij was zoodanig betooverd door hare schoonheden, en zoo bekommerd, dat hij een enkel woord van hare lieve lippen missen zou, dat hij alleen voor haar oog en oor was; zoodanig zelf dat hij als eerste speel-
{==61==} {>>pagina-aanduiding<<}
noot de gezondheden en verdere dronken instellende, dit veel gebrekkiger verrigtte, dan de Bruidegom de Waal van hem had kunnen verwachten. Evenwel deze, de uitmuntende bekoorlijkheden van Dina van Teylingen ziende, doorgrondde zeer wel de reden, en kon niet nalaten, om ook zijne bruid 'er opmerkzaam op te maken, haar influisterende: ‘Ik geloof, lieve bruid! dat ons huwelijk waarlijk een ander zal voortbrengen, althans uw broêr Frederik is niet weinig getroffen door de bevalligheden van Dientje van Teylingen.’ 't Liep zelfs zoodanig in het oog, dat een der gasten, bij het afloopen van den maaltijd instelde: ‘de eerste aanstaande Bruiloft!’ - Lijnslager, die bemerkte, dat de huisvrouw van Teylingen eenigzins donker begon te zien, gaf op het oogenblik aan dezen dronk eene wending, zeggende: ‘dat is goed gezegd - en daarop noodig ik u aan dit huis over elf maanden.’ - Allen, behalve Maria, zagen hier eenigzins verwonderd van op.... ‘Maar het is niet op eene groene maar 't is op mijne zilveren bruiloft met mijne lieve Maria, die dan invalt, dat ik alle de gasten op deze zelfde plaats noodig, en met welke ik die, zoo de goede God ons het leven spaart, plegtig denk te vieren.’ - Oogenblikkelijk ging 'er een algemeen gejuich op, en Doortje van Teylingen ontfronste op het oogenblik hare trekken in eenen blijden lach, en met eene haar bijzonder eigen vriendelijkheid, voerde zij Maria toe: ‘Gij over elf maanden al vijf- en- twintig jaren getrouwd ... en waarlijk mij dunkt, gij ziet 'er nog uit als eene jonge vrouw. Ik kan mij niet ver-
{==62==} {>>pagina-aanduiding<<}
beelden, dat wij al zoo opklimmen: want al die jongelut die ik zoo rondom ons zie, blijf ik nog zoo beschouwen als kinderen; en ik denk dikwijls, dat ik stil blijf staan.’ ‘Dat zou’ antwoordde haar Maria, ‘dat zou ik nog al gaarne van u gelooven, maar dat dochtertje van omtrent zeventien jaren, zoo mijn geheugen mij niet bedriegt, is zij omtrent zoo oud, dat verklapt toch ook, dat gij niet geheel stil staat.’ Frederik nam ondertusschen deze gelegenheid waar, om Dina van Teylingen te verzoeken, dat zij hem zou beloven, als dan weder speelnoot met hem te zijn op de zilveren bruiloft van zijn' vader en moeder.
Elizabeth van Vliet luisterde, na den afloop van den bruiloftsdisch, Maria en Dorothea in, dat zij ook voorhadden dat feest te vieren, maar dat zij daarvan gezwegen had, omdat hier vrienden tegenwoordig waren, tot welke zij geene regtstreeksche betrekking hadden; zij nam ondertusschen haar' neef Frederik op zijde, en daar zij zijne vraag aan hare nicht Dina gehoord had, vroeg zij hem, of hij 'er tegen zou hebben, om nog eenige maanden vroeger op hare zilveren bruiloft den post van speelnoot waar te nemen met hare nicht, evenwel onder voorwaarde, dat hij beter op zijn' post paste, dan op deze bruiloft. -
Nadat de Rotterdamsche vrienden, die gasten ter bruiloft geweest waren, eenige dagen daarna vertrokken, onderhield Lijnslager zijn' zoon Frederik, die hem eenigzins droefgeestig scheen, over zijne zoo onderscheidende beleefdheden, die hij aan Dina van Teylingen betoond had, en hij was niet

{==63==} {>>pagina-aanduiding<<}

achterhoudend in zijnen vader gulhartig te belijden, dat hij eene genegenheid voor haar had opgevat zoo groot, als hij niet geloofde voor eene andere te zullen kunnen gevoelen, ‘Zij is nog zeer jong,’ zeide Lijnslager.
Frederik, o Vader! dat betert immers elken dag.
Lijnslager. Ik ben zeer tegen huwelijken van eenigzins gevorderde jaren; evenwel geloof ik, dat het voor het wederzijdsch geluk beter is, dat ligchaam en geest beide volkomen gevormd zijn. Maar bedenk, dat Dientje van Teylingen nog naauwelijks den ouderdom van zestien jaren bereikt heeft.
Frederik. Om nu nog zoo spoedig te trouwen zou ik ook niet volstrekt begeeren, maar het zou mij onuitdrukkelijk bedroeven, als ik haar eenmaal de vrouw van een' ander zou moeten zien....
Lijnslager. Nu alle huwelijken behoeven ook juist zoo spoedig niet geklonken te worden, als tusschen uwe zuster en de Waal heeft plaats gehad. Gij hebt nog rijkelijk den tijd, en zij vooral, om zich in de beslommeringen des huisselijken levens te wikkelen. Ik weet wel, dat gij, zoo u misschien de eerbied niet wederhield, mij met regt zoudt kunnen tegenwerpen, dat ook ik tamelijk vroeg in het huwelijk getreden ben; maar behalve, dat de jaren van uwe moeder nog vrij wat meer waren, dan die van Dientje van Teylingen, heb ik u nooit gezegd, dat gij alle mijne daden u tot een bepaald voorbeeld van navolging moest voorstellen. Gij moet mij echter wel verstaan: ik ben 'er zeer voor, dat gij, zoo gij op den duur behagen vindt in dat meisje, haar blijken

{==64==} {>>pagina-aanduiding<<}

geeft, dat zij u alles behalve onverschillig is. Ook wil ik niet, dat gij jaren aan jaren met haar verkeeren zult, maar ik zou gaarne, vooral voor het welzijn van het meisje, zien, dat ten minste het huwelijk nog eenigen tijd achterbleef. En zeker zou het u immers gevoelig leed doen, bijaldien gij door een te vroeg huwelijk de welvaart voor het geheele leven van dat bekoorlijk meisje knakte; en indien zulks misschien veroorzaakte, dat eene zoo heerlijke bloem spoedig verwelkte, of reeds voor altijd werd afgemaaid, die, zoo men haar tot behoorlijke rijpheid had laten opgroeijen, jaren lang alle zaligheden van huwelijksgeluk en huwelijksliefde rondom zich verspreid zou hebben.
Frederik hoorde met zeer veel aandacht naar dezen wijzen raad van zijnen vader, en, daar hij, hoe bekoord door de ligchamelijke schoonheid der dochter van van Teylingen, eene te zuivere liefde voor haar voedde, dan dat hij het van zich zou kunnen verkrijgen, om iets te ondernemen, dat in de verste gevolgen misschien tot haar nadeel strekken zou, zeide hij zijn' vader hartelijk dank voor deze vermaning, en beloofde zich naar zijnen raad te zullen gedragen, te meer daar Lijnslager hem deed gevoelen, hoe hij genegen was, om alles te doen, wat strekken kon ter bevordering van eene anders zoo in allen opzigte wel geplaatste keuze.



{==65==} {>>pagina-aanduiding<<}

Vierde hoofdstuk.

Schoon over het algemeen Lijnslager zeer gelukkig was in zijnen koophandel en in al het bedrijf, dat hij ter hand nam, somtijds echter deelde hij ook in die schaden, zonder welke geen handel van eenige uitgebreidheid kan gedreven worden. Met gelijkmoedigheid, zijnen geest meer en meer eigen wordende, onderging hij altijd dezelve, en kon zelfs niet lijden, dat 'er op zijn kantoor vele woorden over vielen. Als zijn zoon Frederik, bij den eenen of anderen slag, zich nu en dan beklaagde, stuitte hij dien klaagtoon, en zeide met eenen grimlach: ‘Kooplieden, die niet tegen hunne schade kunnen, zouden beter doen, dat zij liever van daag als morgen den handel vaarwel zeiden, en, zoo zij niet het een of ander ambtje konden krijgen, dan hun geld in 'sLands Obligatien belegden, om van dien bepaalden maar zekeren stuiver als renteniers te leven.’ Lijnslager had ook het rad van avontuur des koophandels in zijne ongestadige bewegingen zoo dikwijls zien keeren en wenden, dat hij noch deszelfs voorspoedigen gang betrouwde, noch zich over deszelfs tegenspoedigen loop angstig bekommerde. De voorvaderlijke Lijnbaan, schoon ook degelijk aan hare schaden en lasten onderworpen, was echter een vaster winst gevende Trafijk, daar de toenemende bloei van den Koophandel en zeevaart steeds meer en meer schepen noodzakelijk maakte, welke

{==66==} {>>pagina-aanduiding<<}

alle onmisbaar van touwwerk moesten voorzien worden. Hij had, schoon hij beide zijne zonen bij den handel optrok, vooral aan den jongsten het toezigt op de Lijnbaan, opgedragen. Zij hadden juist eene groote kommissie van eenige kabeltouwen voor Oostzeevaarders gekregen - en men had een' grooter voorraad van hennip en gemaakt touw, dan, zoolang de Lijnbaan gestaan had, ooit bij dezelve geweest was. 's Avonds op het kantoor zittende met beide zijne zonen, nadat de bedienden vertrokken waren, hoorde hij Frederik klagen over verscheidene nadeelige posten van onderscheidene reederijen, doch Willem, die de Lijnbaan onder zijn bestuur had, juichen over derzelver ten uiterst voordeeligen stand - en, hoe dezelve, met minder hoofdbrekens, zekere winsten aanbragt. ‘Van daag hebben wij nog een kabeltouw van twintig duim diameter gemaakt,’ zeide Willem ‘het is een touwtje, dat wat houden kan; nu het heeft ook dikwijls veel te lijden. En morgen zal 'er weêr een dergelijk aan moeten ... als het zoo voortgaat, is 'er, eer het jaar half om is, geen spiertje hennep meer bij de Baan te vinden.’ Frederik verhaalde op zijne beurt van de groote slagen, die 'er toch somtijds op een' beursgang te doen waren. Lijnslager smaakte groot genoegen in deze vriendelijke geschillen zijner zonen, die niet wel van een' ernstigen aard konden worden, daar de winsten zoowel van het een als het ander in hetzelfde kantoor vielen. Men had lagchende over tafel nog eens gesproken over de voorkeur, die men te geven had aan den handel boven de trafijken, of omgekeerd. Maria merkte zeer zedig hier bij aan, dat immers

{==67==} {>>pagina-aanduiding<<}

zoowel het een als het ander op zijn' tijd voordeelen aanbragt, en dat het een, zoowel als het ander, door God gezegend wordende, strekken kon, om op eene eerlijke wijze een ruim bestaan aan eene geheele familie te geven. Zij voerde dit aan, omdat haar jongste zoon Willem, welke altijd zeer sterk op zijn stuk stond, met eene vrij hevige drift toen op sommige niet gelukkig geslaagde ondernemingen van Frederik afgaf. Vader Lijnslager was zelfs genoodzaakt, om meer of min tusschen beide te komen met vaderlijk gezag, ten einde het verschil niet heviger worden zou, hen herinnerende, dat zij immers nooit gewoon waren, om over tafel te spreken van zaken tot het kantoor betrekkelijk, zoo min als op het kantoor over zaken, die de tafel raakten.
Zoodra zij merkten, dat hun verschil aan hunne ouders onaangenaam was, hielden zij op, want schoon beide reeds lang der kindschheid ontwassen, achtten zij het pligtmatig nooit iets te doen, waardoor zij hunne ouders zelfs in het geringste mishaagden: Lijnslager vreesde echter somtijds, of niet, wanneer hij kwam te vallen, het verschil van gevoelens en van aard van beide de zonen gelegenheid geven zou, dat het kantoor van Lijnslager gesplitst raakte. Hij konde die gedachten dezen avond voor zijne Maria niet verbergen - en zelfs hield hem dezelve nog eene geruime poos bezig, toen hij te bed gegaan was, en wel tot zoolang, dat hij in slaap stortte.
Waarschijnlijk zou 'er echter over dit verschil niet verder zijn gedacht geworden, indien niet een bijzonder voorval hetzelve onuitwischbaar diep in het geheugen geprent had. Lijnslager namelijk had naau-
{==68==} {>>pagina-aanduiding<<}
welijks een uur gerust geslapen, toen 'er met een zoo onbesuisd geweld op de voordeur van zijn huis geslagen werd, dat hij en zijne Maria en het geheel gezin met grooten schrik ontwaakten. Oogenblikkelijk sprong Lijnslager het bed uit, en naauwelijks had hij het venster opengestooten, of op eene zeer ruwe wijze schreeuwde men hem toe: ‘'Er is brand - 'er is brand in de Lijnbaan de blaauwe Arend!’ Naauwelijks kon Lijnslager zichzelven gelooven, en meende het eerste oogenblik, dat hij misschien nog vol van de denkbeelden, waarmede hij in slaap gevallen was, door een' droom misleid werd - doch de herhaalde verzekering, dat zij reeds een half uur gebrand had, en dat het geheele teerhuis reeds in ligte laaije vlam stond, ontnam hem die twijfeling, terwijl Maria nog op haar bed liggende al te duidelijk ook dit droevig gerucht verstaande, een' gil van schrik gaf ... waarop beide de zoons in hun vertrek kwamen stormen, welke ook, binnen weinige oogenblikken, de schrikkelijke oorzaak van deze zoo onzachte ontwaking vernamen. Lijnslager, schoon het eerste oogenblik zeer ontzet, spande op het volgende alle pogingen in, om zoo bedaard te zijn als mogelijk. Zijne eerste zorg was, om zijne zoo fel geschrikte Maria en beide zijne zoons tegen de nadeelige gevolgen daarvan eene goede hoeveelheid drinken te geven. ‘Wat moeten wij doen? wat moeten wij doen? vader!’ was de vraag van beiden. ‘Oogenblikkelijk onze kleederen aanschieten en naar den brand gaan,’ was zijn antwoord, ‘en als wij daar zijn, zien, of 'er nog het een of ander te redden is.’ ‘Ik hoop toch.’ zeide Maria met eene bevende

{==69==} {>>pagina-aanduiding<<}

stem, ‘ik hoop toch, dat gij u op geene gevaarlijke plaatsen wagen zult.’ ‘Dat beloof ik u,’ zeide Lijnslager... ‘Het doet mij in mijn hart leed, dat eene zoo kostbare en voordeelige Trafijk, waaraan mijne voorouders hunne opkomst te danken hebben gehad, eene prooi der vlam is, maar zijt gerust, Maria! ik zal dit ongeluk niet vergrooten, door mij of onze zoons aan eenig wezenlijk gevaar bloot te stellen. De slag ligt 'er toe, geheel buiten onze schuld... maar het is pligt, onvermijdelijke pligt, dat wij 'er ons heen begeven.’
Naauwelijks was Lijnslager met zijne zoons de deur uit, of hij ontdekte reeds aan den gloed, die zich aan de lucht vertoonde, naar die streek, waar zijne Lijnbaan gelegen was, dat het berigt maar al te zeer overeenstomstig met de waarheid zou zijn. En het leed maar weinige oogenblikken, of het eenstemmig straatgerucht verzekerde dit meer en meer. Lijnslager sprak zeer weinig en gaf alleen aan zijne zonen den raad, om zich, zoo zij niet gekend werden, niet te ontdekken, voor dat zij aan den brand zouden gekomen zijn, dewijl dit tot niets zou kunnen strekken, dan alleen, om zich door niets beteekenende vragen en nutteloos beklag in het vervorderen van hunnen weg belemmerd te zien. Onbekend naderden zij dus al vast het ijsselijk tooneel der verwoesting. - Hoe nader zij kwamen, hoe vreesselijker de vuurgloed werd, en, op eene zekere hoogte gekomen, zagen zij de vlammen oprijzen, en vreesselijk in de dikke wolken rook, die de teer opgaf, heen en weder spelen. Groote brandende vuurklompen,

{==70==} {>>pagina-aanduiding<<}

die duidelijk brandende bossen hennep bleken te zijn, gevolgd door een' verschrikkelijken stroom van duizende vonken, zweefden door de lucht. Men hoorde reeds van verre het ijsselijk en verward gejoel des volks. Lijnslager en zijne zonen zagen, stom van droefheid, en bevende van ontroering dit tooneel aan, en bijna zou hemzelv' de moed ontzonken zijn, om verder voort te treden, ja beide zijne zonen fluisterden hem dit bijkans gelijktijdig in; maar hij zeide: ‘Neen! wij moeten 'er bij zijn. 't Zou lafhartig zijn terug te keeren; wij zien nu toch, hoe groot de ellende is - meer dan alles weg, kan het niet, en schoon de slag zwaar is, wij zijn 'er niet geheel meê bedorven...’ Zoo sprekende ging hij weder voort, en bij het huis van den meesterknecht der Lijnbaan gekomen zijnde, vroeg hij vrijheid aan den Officier der Burgerij, die daar de wacht had, om door te mogen gaan met zijne zoons. Deze hem herkennende begon op het oogenblik hem te bekladen... ‘Laat ons maar in stilte door, zonder eenigen omslag te maken,’ zeide hij. - En nu trad Lijnslager in het huis van den Meesterknecht, dat op een' kleinen afstand van de baan verwijderd was. Nu zag hij, dat 'er nog een geheel groot magazijn met touw, en twee pakhuizen met hennep door de vlam onaangestoken waren, maar hoe dat men meer zich toelegde, om het zoo fel brandende teerhuis en een pakhuis met hennep, dat in ligte laaije vlam stond, te blusschen, dan om het niet aangestokene te behouden. Oogenblikkelijk begaf hij zich nu naar eenige der opzigters van de brandspuiten, en hen, die het bestuur hadden over de brandemmers, die

{==71==} {>>pagina-aanduiding<<}

van hand tot hand werden aangereikt. Hij bedankte hen zeer voor de vlijt, die zij aanwendden, om het brandend gebouw te blusschen, maar gaf te kennen, dat hij geloofde, dat alle pogingen van dien aard vruchteloos waren, omdat de vlam volkomen meester was. Hij bad hen dus ten allerernstigste, om een gedeelte der spuiten en der emmers te bezigen, om de vlam het overslaan te beletten tot het nog onaangestoken gedeelte. Hij gaf zijn' zoon Willem last, om aan de Brandmeesters al die plaatselijke onderrigting te geven van de ligging der gedeelten, waar het kostbaarste touwwerk lag, opdat zij bijzonder hunne popingen aanwendden, om dat te bewaren. Zijn' zoon Frederik verzocht hij, om oogenblikkelijk naar zijne moeder terug te keeren, en haar te berigten, dat ten minste nog wel een gedeelte behouden blijven zou, en om hetzelfde geruststellende berigt aan zijn' broeder en zuster de Waal te brengen; doch bij de laatste vooral voorzigtig, zoo zij nog niets van den brand wisten, omdat het anders een en nadeeligen invloed op zijne zuster zou kunnen hebben. Naauwelijks had Lijnslager dit een en ander aan zijne zoons verzocht, of hij zag in de radelooste en wanhopigste gestalte den meesterknecht, die nu verstaan had, dat Lijnslager met zijne zoons aan de lijnbaan gekomen was, hem naderen. Schrik, angst, en vertwijfeling waren op het gelaat van den man met de levendigste verwen geschilderd... Spreken kon hij niet ... toen hij Lijnslager zag, en zijne houding kon niet anders geweest zijn, al had hij met eigen handen de Lijnbaan in brand gestoken... Lijnslager vergat, voor eenige oogenblikken door de ijsse-
{==72==} {>>pagina-aanduiding<<}
lijke vervoering, waarin de man zich bevond, het akelig tooneel van den nabij zijnden brand. Plotseling stortte de meesterknecht voor hem op den grond neder, met eene woeste drift greep hij deszelfs handen, zeggende, met afgebroken woorden: ‘Medelijden ... medelijden ... met een' ongelukkig man,... en vader van ... acht kinderen...’ ‘Bedaar’ zeide Lijnslager. ‘Rijs op ... rijs op ... bedaar ... denk niet, dat ik geen medelijden met u hebben zal, omdat mij dit ongeluk treft ... maar waar zijn uwe vrouw en kinderen? Ik ben uw huis doorgekomen, en ik heb 'er geene levendige ziel in ontdekt...’ ‘Zoo als ik den brand vernam...’ zeide hij bevende, ‘zijn zij genoegzaam zonder kleêren uit het huis gevlugt ... mijne vrouw in hare hangende haren had twee kinderen op hare armen. God weet, waar zij gebleven zijn! Geloof mij, zoo waar ik leef ... ik ben onschuldig aan den brand...’ ‘Wie beschuidigt u?’ zeide Lijnslager, ‘het komt niet in mij op, dat gij schuld aan den brand hebt. Maar waarom stelt, gij u zoo lafhartig aan, waarom zijt gij met uwe, vrouw en kinderen niet in huis gebleven? Ga heen - gij zijt geheel buiten staat, om hier van eenigen wezenlijken dienst te zijn. Ga daarom zoeken, waar uwe vrouw en kinderen gebleven zijn, en zorg, dat gij u doet aderlaten, opdat de ellendige, toestand, waarin gij zijt, niet nog van erger gevolgen voor u worde.’ Inmiddels zag Lijnslager met veel genoegen, hoe verscheiden van de baandersgasten zeer ijverig bezig waren, zonder dat zij wisten, dat Lijnslager van hunne trouw en ijver

{==73==} {>>pagina-aanduiding<<}

ooggetuige was, in het helpen blusschen en afweren van de vlammen. Hij zag met ijzing 'er een zitten op een' afbrandenden balk van eene der schuren, en niet dan duim voor duim terugwijken voor de vlam, die hij wederstand bood met het uitstorten van de hem snel toegereikte brandemmers, daar de toenmalige brandspuiten niet in staat waren, om het water tot die hoogte en in die wendingen op te voeren, als dertig jaren later, de verdienstelijke Amsterdamsche Burger van der Heiden uitgevonden heeft, tot eene zoo groote beveiliging en nut van de eigendommen zijner medeburgeren. Willem kwam nu weder bij zijn' vader met berigt, hoe hij nu alle die plaatsen had aangewezen, welke zijn vader oordeelde, dat nog beveiligd konden worden, en dat men besloten had, om een groot gedeelte van het brandend gebouw, dat toch onuitbluschbaar was, met brandhaken, die reeds aangevoerd werden, omver te halen. Lijnslager was weinige oogenblikken daarna getuige, hoe, met groot geweld, een gebouw, door zijnen grootvader gesticht, ter voorkoming van erger, met brandhaken werd omver gerukt - hij voelde den grond rondom zich daveren, en schrikte voor de afgrijsselijke kolom rook, vuur en vonken, die onmiddellijk na dezen slag opstegen, en den donkeren nacht in eenen ijsselijken dag herschiepen. Hoe getroffen Lijnslager was door dit schouwspel, dat hem zulk een' verbazenden schat kostte, daar de geheele Lijnbaan hem alleen toekwam, echter was de hoogste wensch van zijne menschlievende ziel, dat 'er toch geen dier menschen, welke hunne krachten met zooveel ijver tot het stuiten van de vlam, en tot het behoud van het eigendom

{==74==} {>>pagina-aanduiding<<}

van een' ander inspanden, in de minste mate zichmogten kwetsen of beschadigen. Dit was ook zijn voornaamst en eerst onderzoek, toen hij twee der brandmeesters sprak, onder welker aanvoering de geweldige maatregel was uitgevoerd geworden. Na nog eenigen tijd vertoefd te hebben, zag hij tot zijne vreugde, dat zich de vlam niet verder verspreidde, en zijn zoon Willem bragt hem ook berigt, dat men waarschijnlijk het magazijn met nieuw touwwerk en de twee pakhuizen met hennep behouden zou. Hij verzocht hem verder, om, zooveel mogelijk te onthouden, welke lieden zich bijzonder uitmuntend ijverig en kloek betoond hebben, en nog betoonden bij het blusschen der vlam. Tegen het aanbreken van den dag was 'er nog wel eenige smeulende puin, en van tijd tot tijd vlogen 'er nog wel vlammen tusschen de bergen half verbrande hennep en touwwerk uit, maar Lijnslager vond het niet langer noodzakelijk, om bij de Lijnbaan blijven. Hij liet 'er zijn' zoon Willem, en onder diens order stelde hij verscheiden baandersgasten, om toezigt te houden over dat geen, hetwelk door de vlam gespaard was, terwijl hem de wachthebbende Officier beloofde allen bijstand te zullen bieden, en al dat toezigt te houden, dat ter verdere beveiliging noodig was; terwijl Lijnslager hem verzocht, om uit zijnen naam zijnen hartelijken dank te betuigen aan de kompagniën, die zoo trouw bijstand geboden, en gezorgd hadden, dat geene boosaardige menschen zich van de oogenblikken van verwarring bedienden, om hunne roofzucht te verzadigen; met bijvoeging, dat hij zorg zou dragen, dat der manschap van zijnenwege een vrolijke dag op de

{==75==} {>>pagina-aanduiding<<}

eene of andere wijze, ten blijke van zijne erkentenis, zou gegeven worden.
Lijnslager keerde nu naar zijne Maria weder, die, schoon door Frederik eenigzins gerust gesteld, echter zeer te vreden was, toen zij haar man onbeschadigd zag terugkeeren. Zij kende hem en wist, hoe hij, als het 'er op aankwam, zeer onversaagd was, en, schoon misschien het toenemen zijner jaren hem beveiligen mogt voor iets te ondernemen, dat hij den naam van stoutheid, doch een ander van roekeloosheid geven zou, durfde zij zich niet volkomen zeker genoeg op die zwakke berekening verlaten. Lijnslager vond zijn zoon en dochter de Waal bij zijne vrouw, en verstond met veel genoegen, dat Frederik hun op eene zoo zachte en langzame wijze het ongeluk van den brand had bekend gemaakt, dat zijne Grietje niet den geringsten schrik daarvan ondervonden had. De Waal beklaagde hem zeer over het hem bejegend ongeluk. ‘'t Is zeker een zeer slechte nacht voor mit geweest,’ antwoordde Lijnslager. ‘Weinig dacht ik, toen ik gister avond te bedde ging, dat ik voor het opgaan der zon zoo vele duizenden zou verloren hebben: maar het zal best zijn, dat wij den moed niet opgeven. Heeft God toegelaten, dat mij, buiten mijne schuld, deze schade is overgekomen; ook zonder mijn toedoen, kan Hij mij weder zegenen. Ik verheug mij, dat, zoo veel ik weet, geen enkel mensch bij die gelegenheid, door zich voor het behoud van mijn eigendom te wagen, eenig letsel bejegend is. Ik maak mij alleen ongerust over het lot van de vrouw van onzen Meesterknecht.’ ‘Met alle

{==76==} {>>pagina-aanduiding<<}

hare kinderen is die reeds hier geweest en ook haar man...’ gaf Maria ten antwoord... ‘Ik heb, omdat zij zooveel ontsteltenis veroorzaakten, hen verzocht, dat zij zich weder naar hun huis zouden begeven, dat toch niet afgebrand was, en dat zij zonder kinderen weder zouden komen, als zij wat bedaarder van geest waren.’ Lijnslager betuigde zijne vreugde, dat 'er dus, zoo ver hem bekend was, door het ongeluk aan zijn eigendom bejegend, geene ramp aan eenig mensch was overgekomen. 't Deed hem intusschen ook zeer leed van het werkvolk, dat gewoon van de hand in de tand te leven, door het gedeeltelijk afbranden der Lijnbaan zich nu van hun wekelijksch gewin voor een' geruimen tijd zou verstoken zien, schoon hij nog dienzelfden dag reeds door zijn' timmerman en metselaar onmiddellijk liet opnemen, op welk eene wijze zij ten spoedigste en zoo onkostelijk, als met de deugdzaamheid van het werk bestaanbaar was, in plaats van het afgebrande, een nieuw gebouw, met het daarbij behoorende, zouden kunnen optrekken. Nooit was hij gewoon, om, als hij zich overtuigd hield, met eerlijke lieden te doen te hebben, lang te dralen, of bij groote zaken op kleinigheden te zien, die somtijds anders brave werklieden ook bedacht maken op het zoeken van vonden, om zooveel doenlijk zich voor laag wantrouwen en onaardige beknibbelingen schadeloos te stellen. Daarenboven had Lijnslager in alle zijne bedrijven eene vaardigheid en beknoptheid, die hem, bij zijn helder begrip van zaken, binnen weinige uren op zulke gewigtige stukken besluiten deed, waarover lieden van een traag gestel verschei-
{==77==} {>>pagina-aanduiding<<}
dene dagen zouden gepeinsd hebben. Hij was het dus zeer spoedig met de werkbazen eens over den nieuwen aanleg, nadat zij hem, zoo naauwkeurig mogelijk, eene berekening der kosten, tot den herbouw noodzakelijk, hadden opgegeven, en hij gaf last, om, zoodra de puin van het afgebrande gedeelte was weggeruimd, onmiddellijk eenen aanvang met de herstelling van het gebouw te maken.
Inmiddels was den morgen, die op dezen nootlottigen nacht volgde, aan zijn kantoor een brief uit Italie ontvangen, die het berigt behelsde van de gelukkige aankomst van twee rijk beladen koopvaarders, door zijn kantoor uitgerust, van welke reeds tijdingen verspreid waren, als of zij in handen der zeeroovers gevallen waren. Toen Lijnslager op het kantoor kwam, stelde hem Frederik de brieven in handen, zeggende: ‘Deze tijding vergoedt ten minste eenigermate de dezen nacht geleden schaden.’ ‘Dit is zoo Frederik,’ zeide Lijnslager, ‘en 't was immers mogelijk geweest, dat die beide schepen ook in de kaars gevlogen waren.’
Frederik. En tot welke uitstekende prijzen zijn al de goederen verkocht! Waarlijk ik geloof, dat broeder Willem nu toch erkennen zou, dat die zoo hagchelijke koophandel in staat is, om als het ware in één oogenblik eene schade aan onze aanzienlijke trafijk geleden te vergoeden, waartoe een trafijk als de Lijnbaan misschien jaren zou moeten gedreven worden. Wie weet nu buiten ons kantoor, dat de waarlijk zoo groote schade, dezen nacht, door het verbranden van een gedeelte der Lijnbaan geleden, genoegzaam door deze gelukkig geslaagde onderne-
{==78==} {>>pagina-aanduiding<<}
ming vergoed is. Ik houd het, wat ook Willem spreken mag, met de zeevaart en koophandel. Daarmede kan men toch onbekrompen slagen doen, daar de trafijk in vergelijking altijd kruipende voortgaat, en, treft dezelve eens eene wezenlijke geduchte ramp, zoo als dezen nacht onze Lijnbaan, jaren bij jaren lang, tijd behoeft, om zich weder op te beuren.
Lijnslager. Ik geef het u gaarne gewonnen, dat de koophandel, van dien kant beschouwd, en vooral in het tegenwoordig oogenblik eene zeer bekoorlijke zijde heeft, maar gij zult mij toch ook toestaan, dat een toeval, zoo als dezen afgeloopen nacht de Lijnbaan bejegend is, eene zeldzaamheid is - en, behalve het onontbeerlijke van soortgelijke trafijken, zult gij mij moeten toestemmen, dat het aantal van onze medeburgers en stadgenooten, die men door eene trafijk aan brood helpt, oneindig grooter is, dan door het drijven van den uitgebreidsten handel. - Ik hoor ondertusschen met uitstekend genoegen u als een' jong koopman zoo spreken, maar ik moet u toch bij dezen waarschuwen, dat, indien gij, met verachting der trafijken, dit stelsel te verre dreeft, gij vervallen zoudt tot dat gebrek, hetwelk bij sommige kooplieden plaats vindt, dat zij namelijk, zonder te denken aan den grooten hoop van hunne medeburgers, die in eene lage klasse zich geplaatst vinden, louter als op zich zels staande wezens leven en zich vergenoegen met het drijven van den handel, die alsdan wel eenige overeenkomst heeft met eene soort van spel, dat grove winsten aanbrengt, hetwelk alleen aan den speler en eenige, die het met hem in het geheim eens zijn, voordeelen aanbrengt. - Eene tra-
{==79==} {>>pagina-aanduiding<<}
fijk integendeel, als zij op eene edelmoedige wijze gedreven wordt (want ik weet wel, dat 'er ook vele trafijkanten gevonden worden, die zich niet schamen, om van het zweet en bloed hunner werklieden te leven) verspreidt algemeene voordeelen over de maatschappij - althans het is voor mij altijd een streelend denkbeeld, als ik in'de Lijnbaan mij bevind, dat bijna sedert eene eeuw door mijne voorouders en nu door mij aan een zoo groot getal brave burgers gelegenheid is gegeven, om op eene eerlijke wijze en nuttig zijnde voor de geheele maatschappij, hun dagelijks brood in tamelijke ruimte te kunnen winnen. o Mijn Frederik! ik kan u het genoegen niet uitdrukken, dat ik gevoel, wanneer ik die grijsaards nog in de baan bezig zie, welke ik als een kind en jongeling zijnde daar als mannen in den bloei van hun leven, en als tijdgenooten van mijn' vader gekend heb ... ik lees dikwerf, als ik met hun spreek, het genoegen uit hunne oogen, daar zij wederkeerig in mij en in uw' broeder Willem de afstammelingen zien van den man, wiens bestuur hun van jongs af in dezelfde Lijnbaan het levensonderhoud verschaft heeft. Ik bid u daarom, Frederik, spaar nu toch uw' broeder, en laat de groote winst, die wij zeker door de behouden aankomst dier twee schepen, en den buitengewoon voordeeligen verkoop der ladingen behaald hebben, geenszins door u worden voorgedragen, als eene soort van triomf van den koophandel op de trafijken. Het zou mij in het geheel onuitsprekelijk aangenaam zijn, zoo gij, den aard van uw' broeder kennende, hem maar stil in zijnen kring liet bewegen, en gij u geheel tot het drijven van den handel bepalende, alle pogingen aanwendde,

{==80==} {>>pagina-aanduiding<<}

om het kantoor van Lijnslager in stand te houden, en althans geene oorzaak te geven, dat de Lijnbaan van hetzelve werd afgezonderd.
‘Dat beloof ik u vader,’ zeide Frederik: terwijl zij spraken kwam zijn broeder Willem in het kantoor, en gaf aan zijnen vader de lijst over van die personen, welke bijzonder hadden uitgemunt, en dat hij ook zooveel mogelijk hunne woonplaatsen had opgespoord. Lijnslager deed nog, dienzelfden dag, al de baandersgasten, die zich voortreffelijke gekweten hadden, om zooveel mogelijk toch het gebouw der trafijk te behouden, bij zich komen. Hij begon met een eenigzins scherp onderzoek naar de oorzaak van den brand, en onderhield bijzonder die, welke in het teerhuis gewerkt hadden. Schoon hij zich weinig van dit onderzoek beloofde, deed hij dit, om hen diep in te prenten, om in het vervolg met de naauwstlettende aandacht acht te geven, en op de voorzigtigste wijze met de brandstoffen om te gaan. Hij gaf hun te verstaan, dat hij besloten had, om het afgebrande gedeelte van de Lijnbaan weder op te bouwen, en dus de zaak niet te laten varen; maar deed hen duidelijk gevoelen, dat, ingevalle zulk een ongeluk ten tweedemaal plaats had, al was dan zelfs de schade kleiner dan de tegenwoordige, zulks hem zeker den lust benemen zou, om eene trafijk voort te zetten, bij welke hij door de onvoorzigtigheid van zijne werklieden aan zulke groote schade was blootgesteld. Het ontbrak, gelijk het zich ligt begrijpen laat, geenszins aan verontschuldigingen en verzekeringen, dat 'er alle behoorlijke zorg, zoowel voor vuur als licht, gedragen was, en ook

{==81==} {>>pagina-aanduiding<<}

niet aan beloften om in het vervolg de uiterste zorg te zullen dragen. - ‘Ik zal u dan allen,’ zeide Lijnslager, ‘voor onschuldig houden, daar ik geen oogenblik twijfel, of niemand van u allen is althans schuldig aan eenig moedwillig verzuim van pligt. Het spijt mij hartelijk, dat gij en uwe huisgezinnen nu eenigen tijd zult moeten lijden door het ongelukkig toeval, dat het werk althans eene geruime poos zal doen stilstaan. Ik heb met zeer veel genoegen gezien, hoe ijverig gij in de weer geweest zijt, en u niet ontzaagt gezondheid en leven te wagen, om van mijne Lijnbaan zooveel mogelijk te bewaren. Ik schrijf ook voor een gedeelte het aan u toe, dat zij niet geheel door de vlam is vernield geworden; mijn' zoon Willem heb ik dus eenig geld in handen gesteld, om gelijkelijk onder u te verdeelen; schoon dat u zeker niet geheel schadeloos stellen zal voor hetgeen gij lijden zult bij het stilstaan van de Lijnbaan, kan het u echter overtuigen van mijne genegenheid tot u - en hoe wel te vreden ik ben over de vlijt, die gij betoond hebt in het helpen blusschen van den brand.’
Terwijl Lijnslager dit sprak, was 'er een van de baandersgasten, die zigtbaar getroffen was, en wel die, welken hij zelf in het bijzonder had opgemerkt, als zich aan het grootste gevaar blootstellende. Toen hij hun aanzeî, om naar het kantoor te gaan, om daar het geld van zijn' zoon Willem te ontvangen, bleef deze staan, en Lijnslager hem ziende aarzelen, om te vertrekken, vroeg hem, of hij uit hoofde van zijne zoo bij uitstekendheid bewezene dien-
{==82==} {>>pagina-aanduiding<<}
sten, misschien aanspraak maakte op eene grootere belooning dan de overige. - ‘Een enkel woord, mijn Heer!’ zeide de man met eene bevende stem, terwijl hij doodelijk bleek werd. ‘Gaarne,’ antwoordde Lijnslager, ‘wat hebt gij te zeggen...’ ‘Och mijn Heer!’ ging gij voort, zich aan een' der stoelen vasthoudende, omdat hem de knieën onder het ligchaam beefden... ‘Och mijn Heer! Ik moet niet meêdeelen in hetgeen gij aan de anderen hebt toegelegd.’ ‘Waarom niet? ...’ vroeg Lijnslager, ‘Mij dunkt gij mogt wel een dubbel deel hebben ... of denkt gij, dat ik u niet op dien afbrandenden balk heb zien zitten... Die zijt gij immers geweest?’ ‘Ja! ja!’ zeide hij ... ‘Die ben ... ik ... geweest ...’ ‘En waarom,’ vroeg Lijnslager, met verwondering, ‘en waarom zoudt gij dan niet ten minste met de overige deelen? ...’ ‘Omdat ... omdat ...’ hernam hij met toenemende ontsteltenis... ‘Omdat ik ... het niet verdiend heb ... o God! ... mijn Heer! ik kan ... ik mag ... het niet aannemen...’ ‘Zeg mij daarvan dan de reden ...’ voerde hem Lijnslager met vrij wat drift tegen... ‘Ja ... ik moet, ik moet het u zeggen ...’ was het antwoord, want ik zou eene zonde voor God doen, als ik een' zoo goeden meester bedroog ... maar bedenk, dat ik eene vrouw en zes nog jonge kinderen heb... Och! mijn Heer! ... Ik ... ik ... heb ... de schuld ... dat de Lijnbaan verbrand is...’ Nu deinsde Lijnslager achter uit... ‘Gij zijt de oorzaak ...’ zeide hij... ‘Nu moet gij u nader verklaren... Gij hebt altijd een naarstig en getrouw werkman ge-
{==83==} {>>pagina-aanduiding<<}
weest ... en hebt gij nu moedwillig ... moedwillig...’ ‘Moedwillig ...’ barstte daarop de man uit, terwijl de tranen uit zijne oogen liepen, en hij naauwelijks spreken kon ... ‘Moedwillig ... neen! daar beware mij God voor ... maar ik had verscheiden nachten reeds gewerkt en was af door al het nachtbraken... Maar ik heb ... och ik herinnerde het mij ... zoo als ik hoorde, dat 'er brand was in de Lijnbaan ... ik heb ... toen ik heenging, vergeten, om de lamp, die in het teerhuis boven den eest hing, uit te doen... Ik was de laatste, die uit het teerhuis ging ... niemand ... niemand ... heeft 'er schuld ... dan ik...’
Lijnslager bleef eenige oogenblikken in gedachten - zag, met groote deernis, den doodelijken angst, waarin de ongelukkige, maar eerlijke, man zich bevond, en vroeg hem: ‘Wel nu! wat zoudt gij, als gij u eens in mijne plaats stelt, wat zoudt gij met zoodanig een' knecht doen?’ ‘Ik weet het niet,’ zeide de man, die, als een strafschuldige, uit den mond van Lijnslager zijn vonnis afwachtte. ‘Dan weet ik het,’ hernam Lijnslager, ‘dan weet ik het gelukkig ... uwe fout is groot ... zeer groot geweest, en kost mij ettelijke duizenden ... maar ik houd u voor een' eerlijk en braaf man... Ik vergeef u uwe verregaande onvoorzigtigheid ... en zal u in mijnen dienst houden.’ - Nu wilde de man voor hem op zijne knieën vallen, maar Lijnslager, op zulke uiterlijke bewijzen van vernedering niet gesteld, hield hem tegen, zeggende: ‘Het past den eenen mensch niet, dat hij voor den anderen knielt. Gode alleen komt die eer toe. Maak

{==84==} {>>pagina-aanduiding<<}

staat, dat ik van hetgeen gij mij gezegd hebt, een volstrekt geheim maken zal. Bedaar dus - en opdat 'er geen het minste vermoeden op u vallen zal, moet gij terstond mede bij mijn' zoon gaan, en het u toegelegd aandeel aannemen...’ ‘o’ Zeide de man, die door de edelmoedigheid van Lijnslager als verpletterd was, ‘o hoe zal ik dit met een gerust geweten kunnen doen.’ ‘Omdat ik het begeer,’ antwoordde Lijnslager. ‘En nu geen woord meer hierover ... of ik zou ontevreden op u kunnen worden...’ Zoo sprekende verliet hem Lijnslager, en de diep getroffen man, te huis gekomen, kon niet nalaten aan zijne vrouw alles te verhalen, toen hunne kinderen te bed gegaan waren, en met tranen baden zij God, dat Hij hunnen braven Meester nog lang in het leven sparen en hem tiendubbeld de schade, die hij den vorigen nacht geleden had, vergoeden mogt.
Geheel anders gedroeg zich Lijnslager tegen den Meesterknecht, die in het huis bij de Lijnbaan woonde, en zich zoo lafhartig had gedragen: want zijn mannelijk en rustig hart had een' diepgaanden afkeer van alles, wat naar lafhartigheid zweemde. Toen deze bij hem gekomen was, en op nieuw verschooning en vergiffenis gevraagd had, zeide Lijnslager op een' vrij straffen toon: ‘Zoo ik mij niet overtuigd hield, dat gij zelf een te groote bloodaard zijt, om groot kwaad te doen, zou ik bijna gelooven, dat gij mijne Lijnbaan in brand gestoken hadt; gij hebt mij nu reeds meer dan vijf-en-twintig jaren gekend, en ik geloof niet, dat gij mij bebeschuldigen kunt, dat ik mij ooit jegens u of ie-
{==85==} {>>pagina-aanduiding<<}
mand van de Lijnbaan onbillijk gedragen heb. Ik kan het mij althans niet herinneren.... Uw gedrag van gister nacht jegens mij gehouden, als of ik iemand was, die aan een' onschuldig man een ongeluk wreken zou, dat mij door een toeval overkwam, heeft mij slecht bevallen.... En, als het 'er op aankomt, als een oud wijf te kermen en te janken, zonder de handen uit de mouw te steken, heeft mij zoo tegengestaan, dat, als het niet om uwe vrouw en kinderen was, ik u zeer zeker af zou zetten als Meesterknecht van mijne Lijnbaan. Draag zorg, dat ik nooit weer iets dergelijks van u bespeur, of het zou 'er nog op kunnen loopen. Ga nu maar uit mijne oogen ... en spreek geen enkel woord.’ - Lijnslager liet nu ook aan die weinige personen, welke hem nog bekend werden, als bijzonder vlijtig te zijn geweest bij den brand, kleine geschenken uitdeelen, terwijl Maria buiten zijn weten de armste, en met de grootste huishoudens bezwaarde lieden, die aan de baan nu niet konden werken, in het geheim liet ondersteunen.


Vijfde hoofdstuk.

Weinige weken, nadat het huisgezin van Lijnslager in eene zoo diepe verslagenheid gestort werd door het gedeeltelijk verbranden van het voorvaderlijk goed, de Lijnbaan, en terwijl men nu druk bezig was, met dezelve te herbouwen, werd reeds in

{==86==} {>>pagina-aanduiding<<}

den vroegen morgenstond weder de rust van hem en zijne Maria door een vrij hevig geklop op de deur gestoord. Doch de oorzaak, schoon ontroerende, was minder schrikbarende, dan welke hen onlangs ten bedde uitjoeg. Zijne Maria namelijk werd bij hare dochter de Waal geroepen, om daar raad en hulpe te verleenen, bij de verlossing, die door alle voorteekenen bleek aanstaande te zijn. Spoedig was Lijnslager in de kleêren en Maria, schoon ontsteld, haastte zich, om hare lieve dochter bij te staan. Niemand anders gedoogde Lijnslager, dat zijne huisvrouw naar het huis van zijn' zoon de Waal geleiden zou, dan hij zelf, zoo omdat hij, de ontsteltenis van zijne Maria merkende, liefst onder weg haar moed in het lijf spreken wilde, indien zij misschien zich boven noodzakelijkheid bezwaarde, als omdat hij, die zijne Margaretha als zijne andere kinderen zeer teeder beminde, zelf door zekere bekommerende nieuwsgierigheid gedreven werd, om van naderbij te weten, hoe het met zijn lieve Grietje gesteld was. Hoe klopte het vaderlijk hart, toen hem en zijne vrouw het huis van de Waal geopend werd; toen hem het pijnlijk geluid zijner dochter herinnerde, hoe hem zijne lieve Maria deze thans lijdende dochter ter wereld bragt, mede onder het slaken van die klanken, welke de weedom der natuur, bij het hevig geweld, dat zij uitoefent, als de nieuwe burger der wereld de enge verblijfplaats van den moederlijken schoot verlaat, aan den vrouwelijken gorgel afperst. De Waal ontmoette hem met den angst op het gelaat, terwijl de Moeder naar het vertrek snelde, waar de jonge vrouw, onder het klamme

{==87==} {>>pagina-aanduiding<<}

zweet der smarte, en de vlagen van geweldige pijnen, den hevigen arbeid der zich ontwikkelende natuur, als in hare ingewanden, gevoelde, en met zamengevouwen handen, in een kalm oogenblik, den God der geheele natuur om uitkomst en verlossing bad.
De Waal gaf aan Lijnslager in een ander vertrek eene vreesselijke schilderij van het lijden zijner vrouw, en daar hij van zijne vorige woestheid nog overgehouden had, om altijd op eene losse en onbetamelijke wijze te spreken, als 'er over den zwangeren staat van eenige, ja van zijne eigen, vrouw gesproken werd, kon Lijnslager niet nalaten, om hem bij deze gelegenheid, op eenen vaderlijken en vermanenden toon toe te voegen: ‘Ik wensch met u, dat uw lieve Grietje spoedig van hare angsten en weeën verlost mag zijn. Schoon uit hetgeen gij mij verhaalt, het mij toeschijnt, dat alles den natuurlijken den gewonen weg gaat, is het geen wonder, dat de verlossing vooral van het eerste kind het teeder ligchaam eener vrouw eenen arbeid en smarten kost, die hare zenuwen doen trillen, en eene vertooning maakt, als of de zich uitputtende krachten van het ligchaam onder de hevige schokken elk oogenblik bezwijken zullen. - De Waal! Gij zult wel hebben opgemerkt, dat hoe vrolijk ik ben, en een vriend van boert vooral aan een' gullen disch, ja, schoon ik 'er geheel niet voor ben, om met de bekrompenheid van eenen dweepachtigen fijmelaar, woordje voor woordje te wegen, ik mij nooit tot die vuile dubbelzinnige bordeeltaal verneder, tot welke sommigen meenen,

{==88==} {>>pagina-aanduiding<<}

dat zij, als 'er van de vrouwen of zwangerheid gesproken wordt, vrijheid hebben. 't Is 'er verre af, dat ik mij zelven heiliger en vromer daarom acht, dan anderen, die misschien, hoe los van mond, beter in hun hart zijn dan ik, maar ik ben zoodanig doordrongen van den eerbiedwaardigen stand, dien de vrouw bekleedt in den rang der wezens, en dat zij, met alle hare aanlokkelijkheden en bekoorlijkheden, eenen zoo allergewigtigsten last moet torschen, daar de Voorzienigheid haar geschikt heeft, om, na negen maanden, een vruchtje in haren schoot, met kommer en vermoeijenis, gedragen te hebben, hetzelve alsdan, onder de gevoeligste smarten, ter wereld te brengen; ik ben zoo doordrongen van het ontzaggelijke en groote, 't welk alleen voorbijgezien wordt door losheid, of omdat het dagelijks plaats heeft, dat 'er gevonden wordt bij de geboorte van elk mensch, waarbij ik de almagtige hand van God, als bijkans zigtbaar, werkzaam zie, en een zoo ontzettend wonder verrigten, dat ik het vòor heiligschennis houde, om juist die onderwerpen te verkiezen tot voorwerpen van de schandelijkste uitgietingen, en den grootsten zottenklap. Althans het is even laf of nog laffer, om 'er maar van af te stappen, dat men daarover onder volwassenen zit te snaterbekken, als dat kinderen hunne harten ophalen met te ginnegappen over het noemen van die uitwerpsels van de verteerde spijs en ontbonden dranken, welke de natuur uitwerpt langs wegen, die de zedigheid en schaamte bedekken.’ - De Waal begreep zeer duidelijk de bedoeling van Lijnslager,

{==89==} {>>pagina-aanduiding<<}

en schoon deze vermaning niet regtstreeks of persoonlijk tot hem was ingerigt, besefte hij maar al te wel in dit oogenblik, hoe hij zich menigmaal had schuldig gemaakt aan die onbetamelijke gewoonte, en dan zelfs uit den donkeren opslag van zijns schoonvaders oogen deszelfs afkeuring daarover gelezen had. Daar hij ook niets ter zijner verantwoording of verontschuldiging had in te brengen, vond hij het raadzaamst te zwijgen; ook ontbrak hem in zijnen angst alle lust, om zelfs eene schijnbare verdediging voor die onhebbelijke gewoonte in het midden te brengen. Lijnslager moest 'er echter dit nog bijvoegen. ‘Ik wensch hartelijk, dat zij allen, die 'er zich op toeleggen, om over de genoemde onderwerpen te vuilbekken, slechts eenmaal de lessen bijwoonden van Doctor Tulp, als hij, met al de waardigheid van een' verstandig onderwijzer, het lijk eener in zwangerheid gestorven vrouwe ontledende, aanwijst, welke verheven blijken van verstommende wijsheid en magt God doet uitblinken in het zamenstel dier deelen, welke gevormd zijn tot het heiligdom der natuur, waarin de wordende mensch zachtkens ligt nedergevleid, lijdelijk afwachtende, tot dat het door God gestelde uur daar is, dat hij, zich als loswringende van het moederlijk ligchaam, te voorschijn treedt, langs eenen weg, die zich ontsluit, als of de onnoozel geboren wordende, even als een doortrapte gevangene berekend had, om te kunnen ontsnappen door de naauwst mogelijke ruimte.... Ja, de Waal! woon die lessen eens bij, en gij zult u overtuigd houden van hetgeen ik zeg, en ook, bij eene volgende gelegen-
{==90==} {>>pagina-aanduiding<<}
heid u minder noodeloos beangstigen over den staat uwer vrouw, als zij zich in een' toestand als tegenwoordig bevindt.’
Ondertusschen verlangde nu Grietje weder, dat haar man zou binnen komen, daar zich op nieuw de smarten van den barensnood verhieven. Lijnslager was nu geheel aan zijne eigene overdenkingen overgelaten; zijn hart, dat getroffen werd door de pijnen, waarmede zijne lieve dochter worstelde, verhief zich in een ootmoedig gebed tot God: en hij ondervond die troostrijke verkwikking, welke onder de pligtmatige verheffing der ziele tot het weldadig Opperwezen, ieder opregt Christen ondervindt. Nog was zijn geest bezig in die betamelijke en aandoenlijke verrigting, toen de Waal bijna sprakeloos van vreugde de kamer opende, en niet meer kon uitbrengen, dan: ‘God dank, vader Lijnslager ... het kind is 'er....’ Nu kon Lijnslager niet langer zijne vreugde bedwingen, en, met in achtneming van alle stilte, ging hij naar het kraamvertrek, waar de weeklagten der moeder nu werden afgewisseld door het geschrei van het even geboren kind, dat op den schoot van Grootmoeder Maria lag, welke hetzelve met eene stille en dankbare vreugde beschouwde. Haren Lijnslager ontdekkende, fluisterde zij: ‘Geluk met den jongen: 't Is uw naamgenoot Maurits.’ Grietje, die dit fluisteren op haar bed verstond, zeide: ‘Ja vader Lijnslager! 't is een jongen....’ ‘Houd u bedaard en stil,’ zeide Lijnslager ... haar bed eenigzins naderende. ‘Ik wensch u hartelijk geluk.’ -
Nu verwijderde hij zich op nieuw, daar hij omtrent

{==91==} {>>pagina-aanduiding<<}

zijne dochter, als kraamvrouw, dezelfde bezorgdheid koesterde, als voorheen omtrent zijne vrouw. Maar hoe weigerachtig hij viel, om zijn bezoek in het kraamvertrek vooreerst te herhalen; toen de kleine Maurits opgebakerd was, moest hij, het ging zoo het ging, nogmaals binnen komen; zelfs drong 'er zijne Maria op aan. Nu voldeed Lijnslager aan den algemeenen wensch; hij ontving uit de handen der Baker het jongske, dat eerlang bij den doop zijnen naam plegtiglijk verkrijgen zou. Hij nam het kind in zijne armen, en staarde het met dankbare verrukking aan; en schoon hij geen enkel woord uitte, was zijne ziel, die zijne vochtige en ten hemel opgeslagen oogen uitblonk, geheel dankbare erkentenis aan het Opperwezen. - Na nog eenigen tijd vertoevens met zijne Maria naar zijn huis terugkeerende, zeide hij: ‘Lieve vrouw! welk een' zegen genieten wij boven vele duizenden en tien duizenden, dien het naauwelijks vergund is, om hunne eigen kinderen eenige weinige jaren te kennen, of zij worden uit hunne armen weggerukt, en wij ... wij smaken het genoegen nu reeds, eer wij nog vijftig jaren bereikt hebben, het oudste onzer kinderen, reeds weder met een kind gezegend te zien. Dat genoegen heeft zelfs mijn brave vader niet mogen beleven.’
Kort na de heugelijke herstelling van Margaretha naderde de tijd, dat Lijnslager en Maria het vijfen- twintigste jaar van hunnen trouwdag voltrokken zagen, en de aanstalten tot het vieren van de Zilveren Bruiloft werden gemaakt. Alle de Rotterdamsche vrienden, en verscheiden Amsterdamsche goede

{==92==} {>>pagina-aanduiding<<}

bekenden werden genoodigd. Bovenal beijverden zich beide de zonen, om al wat in hun vermogen was, aan te wenden en bij te brengen, wat maar eenigermate strekken kon, om die bruiloft vrolijk en luisterrijk te maken. Daar Frederik een jongeling van goeden smaak was en ook het zilveren Bruiloftsfeest van Willem van Vliet had bijgewoond, (waar Lijnslager en zijne vrouw, zoo uit hoofde van den voorgevallen brand, als de gevorderde zwangerheid van hunne dochter Grietje niet waren tegenwoordig geweest), droeg Willem hem gerust de zorg voor alles op, en het was geene kleine prikkel voor deszelfs eerzucht, dat Dina van Teylingen op die partij tegenwoordig zijn zou, voor welke het geen geheim blijven kon, hoeveel aandeel hij in den aanleg van het een en ander gehad had. Toen de gasten den dag te voren gekomen waren, maakte Frederik al spoedig zijne opwachting bij den Heer van Teylingen zijne vrouw en dochter. Nog waren hare schoonheden, welk een' trap zij van te voren reeds bereikten, weder meer ontwikkeld, en Frederik was op haar gezigt als in een' nieuwen staat van betoovering, ja hij aarzelde bijkans, om haar het verzoek te doen, om den volgenden dag, op het Bruiloftsfeest van zijnen vader en moeder, met hem als het eerste paar speelnooten aan te zitten. Met de vriendelijkste gulhartigheid nam zij dit zijn verzoek aan, hetgeen hij half stamelende uitbragt, 'er grimlagchende bijvoegende. ‘Gij zoudt mij gefopt hebben, als gij het mij niet gevraagd hadt, want het was immers op uw zusters bruiloft zoo afgesproken en op die van uw' oom herhaald....’

{==93==} {>>pagina-aanduiding<<}

Toen de dag van het feest gekomen was, en Lijnslager zich nog alleen in zijn slaapvertrek met Maria bevond, was zijn hart van dankbare vreugde als doortrokken, en terwijl zijne oogen van vreugdetranen blonken, zeide hij tegen Maria: ‘o Hoe weinig grond hadden wij, lieve Maria, toen over vrijf- en- twintig jaren die door mij zoo hartelijk afgesmeekte dag mijns levens aanbrak, om te mogen denken, dat wij, na een vierde van eene Eeuw, daarvan een feest zouden mogen vieren. Wat zijn 'er vele van onze tijdgenooten, die lang na ons in het huwelijk traden, of een van beide, of beide reeds weg ... en ondertusschen de goede God heeft ons niet alleen in het leven gespaard, maar welk eene groote mate van gezondheid genieten wij. Nog, nog Maria! zijn de overblijfsels van onze jeugd op ons gelaat zigtbaar, en wij zijn nog niet geheel uit onze portraiten gegroeid, die onze goede vriend van Dijk geschilderd heeft.’ Hier hield hij een oogenblik stil en Maria zeide: ‘Ook die vrolijke vriend, die toen het genoegen van onze bruiloft uitmaakte - is niet meer....’ Lijnslager voerde haar tegen: ‘Meer ... meer vrienden, en onder die ... bovenal ... maar waarom ons op dezen heugelijken dag ondankbaar te bedroeven, dat de zegen dien wij van God genieten, nog niet grooter is. Het lot van sterfelijke menschen op deze wereld, dat geheel uit gedurige afwisseling bestaat, brengt niet meê, dat wij onze ouders, onze vrienden behouden.’ Maria viel hem in: ‘Maar, o die lieve kinderen, welke ons...’ Meer kou zij niet uitbrengen ... en Lijnslager,

{==94==} {>>pagina-aanduiding<<}

schoon dezelfde aandoeningen in zijne ziel oprezen, onderving haar met een' helderen blik. ‘God, Maria, heeft ons de helft onzer kinderen gelaten, en ... welke brave kinderen. Hoevele zijn 'er niet, dien ook dit zeldzaam geluk te beurt valt, welke dat feest geheel kinderloos moeten vieren; of zich vele verdrietelijkheden en slechtheden van hunne kinderen hebben te herinneren.... Nog eens Maria, laten wij alle verdrietelijkheden ten minste dezen dag vergeten, en ons aan eene dankbare blijdschap in het midden onzer kinderen en vrienden overgeven. Ik merk reeds, dat onze Frederik ijverig in de weer is; en is het hem een streelend genoegen, dat hij van daag onze zilveren bruiloft mag vieren, ik geloof, dat die vreugde vrij wat versterkt wordt, door dat hij het genoegen heeft van Dina van Teylingen, als zijne medespeelnoot, bij die gelegenheid te mogen oppassen.’ Zoo als Lijnslager de deur van zijn slaapvertrek opende, las hij op een Chasinet, dat door de opgaande zon verlicht was, de woorden Liefde en Dankbaarheid, in een' krans van mirten en rozen, en de naamletters van hunne drie kinderen. Lijnslager trad terug, en zeide tegen Maria: ‘Spoedig hier; mijne Bruid! spoedig hier.... Dat is nu slechts voor een begin.’ - Maria was ontroerd op dit gezigt en voerde Maurits toe: ‘Ja wel hebben onze kinderen ons lief ... en al hadden zij het met geene woorden uitgedrukt: ik, ik weet, dat zij het ons in hunne harten hebben.’ Nu beneden gekomen zagen zij, bij het openen van de deur van het vertrek, waar zij gewoonlijk ont-
{==95==} {>>pagina-aanduiding<<}
beten, hunne kinderen alreeds bij elkander, zelfs had hare dochter de Waal haar kind reeds op den arm - en op eene geestige wijze hield Grietje een mandje met bloemen, in diervoege, als of het de kleine Maurits in zijne handjes had, en liet dus het kleine kind zijnen grootvader en grootmoeder als Bruidegom en Bruid op hun zilveren feest strooijen. Met de gulhartigste vreugde vielen nu Frederik en Willem hunne moeder om den hals en kusten haar, haar hartelijk geluk wenschende, zoo deed ook de Waal, en Grietje kuste haren vader met de zaligste verrukking der vreugde. Zij hadden gezorgd, dat het ontbijt reeds teekens droeg, dat het een voorbereidsel was tot een' buitengewonen vreugdedag. Deze verrassing scheen ook aan Maria aangenaam, en viel zoo bijzonder in den smaak van Lijnslager, dat hij betuigde, dat hij zich moeijelijk kon verbeelden, dat hij dezen dag nog aangenamer zou verrast worden. - Mauritsje was ook in eene zoo goede luim, als of hij waarlijk een denkbeeld had, dat hij door zijne geschiktheid de vreugde van den dag zou kunnen vermeerderen. Alles wat de zaken van het kantoor betrof, waren door Lijnslager en zijn' zoon Frederik zoodanig beschikt, dat zij dezen dag zich geheel aan uitspanning en blijdschap konden overgeven. Met welk een genoegen ontving nu Lijnslager zijn' schoonbroeder van Vliet en zijne vrouw met hunne kinderen bij het aangerigt ontbijt, en, schoon hij zeldzaam een treurige fronsel op het gelaat had, heldere blijdschap straalde nu bij elken blik uit zijne oogen; en even eens al de opgaande zon door hare alles vervrolijkende stralen de geheele natuur met blijd-
{==96==} {>>pagina-aanduiding<<}
schap bezielt, zoo ook stortte Lijnslager door het hartelijk genoegen, dat zijne oogen uitschitterde, vreugde in allen, die hem omringden.
Men was nu zooverre gevorderd met den herbouw van de Lijnbaan, dat het dak van het nieuw gebouw reeds geheel gespannen was - en, schoon zeker het gezigt hiervan eenige oogenblikken eene doorgestane ramp zou herinneren, stelde Lijnslager aan zijne Rotterdamsche vrienden voor, om, daar alle akelige sporen van den brand verdwenen waren, en zich niets dan een nieuw getimmerte vertoonde, dat werk eens te gaan beschouwen, waarin hem bijzonder zijn jongste zoon ondersteunde. Deze had namelijk, omdat ook het baandersvolk op de Lijnbaan een' genoegelijken dag zou hebben, daar eenige vaten bier doen brengen, om dat tevens tot eene fooi te doen strekken aan de metselaars en timmerlieden, welke, juist den vorigen dag, aldaar een' fraaijen meiboom boven het nieuwe dak geplaatst hadden. Toen zij de Lijnbaan in het oog kregen, zagen zij van verre al dien meiboom staan, en daarbij twee kroonen van palm, rijkelijk met zilver en ander gekleurde papieren voorzien, terwijl 'er eenige stukken glaswerk, door den wind bewogen werden, en door het tegen elkander staan de aandacht van vader en moeder Lijnslager, benevens die der naderende bruiloftsgasten, opwekten. Zeer aangenaam werden zij verrast, door het vrolijk en juichende werkvolk, dat, op het gezigt van den Heer Lijnslager en zijn gezelschap, vrolijk begon te zingen. Lijnslager prees zeer het overleg van Willem en vond het uitmuntend wel gepast, dat zijne werklieden, en ook de ambachtsge-
{==97==} {>>pagina-aanduiding<<}
zellen, die bezig waren met den herbouw van het gedeelte eener trafijk, welke zoolang in zijne familie geweest was, zich betamelijk vrolijk maakten, op den dag, op welken hij de vrijfentwintigjarige gedachtenis van de heugelijkste gebeurtenis zijn levens vierde. - Om die vreugde te vermeerderen, stelde hij, bij het heengaan, aan den meesterknecht nog eenig geld ter hand, om aan allen, bij het vat best bier, dat hun zijn zoon had toegelegd, elk s'avonds eene goede hoeveelheid fijn brood mede te geven, naar de evenredigheid van derzelver huisgezinnen, opdat ook de vrouwen en kinderen eenigzins deelgenooten zijn zouden van de genoegens, die heden zijn hart vervulden. De tijd schoot intusschen te kort, om nog een koopvaardijschip, dat in de laag lag te bezoeken, waarop de Kapitein, door Frederik onderrigt van den vrijfentwintigjarigen trouwdag van Lijnslager, alle vlaggen en wimpels had bijgezet. Evenwel zorgde ook Lijnslager, dat de Kapitein met de manschap, die zich aan boord bevond, zoodanig onthaald werd, dat zij mede met een vrolijk hart het feest van hunnen meester gedachtig waren. - Lijnslager nu met het gezelschap te huis gekomen zijnde, ging van Vliet en zijne vrouw, gelijk ook van Teylingen met vrouw en dochter weder naar hunne vertrekken, om zich tegen het naderende bruiloss-feest aan te kleeden. - De Waal met zijne vrouw en kind waren reeds vooraf naar huis vertrokken. Ook Lijnslager en zijne vrouw - gelijk ook Frederik en Willem trokken nu hunne beste kleederen aan, terwijl de tafel geheel in orde geschikt werd. Toen Lijnslager gekleed was, ging

{==98==} {>>pagina-aanduiding<<}

hij zijne kantoorbedienden bezoeken; ook had hij zijne pakhuisknechts op het kantoor doen komen, en aan elk van hun reikte hij, naar evenredigheid, een geschenk in geld uit, hun vrijheid gevende, om zich daarmede dien dag te vermaken, of 'er zoodanig ander gebruik van te maken, als hun het aangenaamst wezen zou. Middelerwijl had Maria aan hare twee dienstboden ieder een geschenk in zilver gegeven - en daardoor ook derzelver harten op den toon van vrolijkheid en dankbaarheid gestemd, welke dien geheelen dag als met duidelijke letters op hare aangezigten te lezen waren.
Het Feestuur was nu daar, en Lijnslager begaf zich met zijne bruid naar de zaal daartoe ingerigt. Even als over vrijfentwintig jaren zaten zij, schoon gedeeltelijk door andere personen omgeven, het gezelschap der genoodigde gasten te verwachten, die door hunne zoons werden ingeleid. Evenwel brak Lijnslager zeer spoedig, toen de vrienden en vriendinnen binnen gekomen waren, de stijve stratelijkheid af, en een algemeen genoegelijke vriendenkout der genoodigden greep plaats; terwijl onder de jongere lieden een onschuldig spelletje om klein geld gespeeld werd. De avond vloog voorbij met eene onbegrijpelijke snelheid. Bovenal verkortte ook het zingen den tijd, en Dina van Teylingen liet zich door de bruid verbidden, om eens alleen te zingen, vooral daar Lijnslager beloofde, dat zijn Grietje dan zich ook wel eens op de harp zou laten hooren.
Aan den disch heerschte reeds een ongemeene vreugde, en bovenal bewonderden Lijnslager en zijne vrouw de gepaste zinnebeelden, die alle zinspelende

{==99==} {>>pagina-aanduiding<<}

op den handel en het bedrijf van Maurits, welke, als de steunpilaren van een' tempel, waarin het vrijfentwintig jaar huisselijk geluk afgebeeld was, voor hen stonden: terwijl alle deze sieraden opgehelderd waren door korte toepasselijke gedichten. - Nog meer waren zij te vreden, toen zij vernamen, dat alles van de uitvinding van hun' zoon Frederik was. Vondel, die mede onder de genoodigde gasten zich liet vinden, (want, schoon al vast in jaren klimmende, liet hij zich zeldzaam tot een vrolijk vriendenfeest vergeefs noodigen,) verzekerde Lijnslager, dat 'er eene beknoptheid en geestigheid in de bijschriften plaats had, die hem voor het vernuft van Frederik borg stonden. Toen de maaltijd tot zekere hoogte gevorderd was, las ook Frederik een Dichtstuk, bij de gelegenheid van dit vrijfentwintigjarig huwelijksfeest zijner ouderen voor, waarin zich mede zeer vele vonken van Dichterlijk vernuft vertoonden, doch waarin het gevoel van het welgeplaatste kinderhart nog den boventoon had. Tranen van aandoening rolden langs de wangen van Maria, Lijnslager was geheel verrukking - en riep Vondel toe, die op een' goeden afstand zat: ‘Wat zegt gij 'er van vader Vondel?’ ‘Niets mijn vriend Lijnslager,’ antwoordde deze, ‘niets, dan dat, als jonge lieden met zulke stukken op de baan komen, oude knapen, die, zoo als ik, een besneeuwd hoofd hebben, schromen zouden, om de hunne voor den dag te halen...’ ‘Gij zijt toch nooit zeer bloode geweest,’ voerde Lijnslager hem te gemoet, en verzocht hem, om zijn gedicht voor te lezen. - ‘Eerst de gezondheid van uw'

{==100==} {>>pagina-aanduiding<<}

zoon,’ zeide Vondel, en schonk zijn glas ten boorde toe vol.... ‘En dan zal ik misschien meer moed hebben, en gladder lezen....’ En nu liet zich Vondel, op zijnen gewonen geestigen en edelen trant hooren, het krachtige en vrolijke op eene zoo eigenaardige wijze onder één mengende, dat zoo wel oud als jong, met de gespannenste aandacht, luisterde naar de geestige wending van gedachten, en verrukt was over de levendigheid der beelden, elkander zoo natuurlijk afwisselende. Vooral had hij niet vergeten, om aan het slot van het gedicht, het jonge Mauritsje te gedenken, en daardoor de harten van den jeugdigen grootvader en grootmoeder nog hooger op den toon van dankbaarheid en vreugde te stemmen. - 'Er ging een groot gejuich op, toen Vondel zijn vers geëindigd had, en eene hartelijke dankbetuiging van Lijnslager en Maria verzekerde Vondel, dat de ingestelde dronk op de gezondheid van den Dichter meer dan eene loutere pligtpleging was. 'Er volgden, vooral naar de zeden van dien tijd, nog eenige verzen, en schoon het een meer kenmerken dan het ander droeg van aanleg en geoefendheid in de Dichtkunst, in alle straalde eene ongemeene hartelijkheid door. - Toen deze gedichten gelezen waren, liet Lijnslager door de twee dienstboden eene bedekte mande binnenbrengen. - En nu reikte Maria aan hare dochter de Waal een dozijn zilveren lepels en vorken over - benevens een zilveren kinderbel voor haar Mauritsje. - En aan ieder der zonen een half dozijn zilveren lepels en vorken; op welke met letters de gelegenheid vermeld was, bij welke zij dezelve ten

{==101==} {>>pagina-aanduiding<<}

geschenke ontvingen. ‘Gij behoort echter,’ zeide zij, ‘niet te duchten, dat gij te kort zult komen Frederik en Willem, omdat gij de helft minder krijgt dan uwe zuster. Zoodra gij in uw huishouden gezeten zijt, zal u dit worden aangevuld.’ - Frederik wierp een' zijdelingschen blik op Dina van Teylingen. Deze, naar het schijnt, denzelven zeer wel begrijpende, sloeg hare oogen neder, en een bevallig blos versierde haar, zoover hare hals zigtbaar was. - ‘En,’ voegde Lijnslager 'er bij, ‘om alle de dischgenooten, die mede de zilveren bruiloft hebben bijgewoond, eene gedachtenis van deze voor mij en mijne lieve Maria allerheugelijkste gebeurtenis te schenken, heb ik (en hier haalde hij een' zak met zilveren penningen voor den dag) deze penningen laten schroeven, en verzoek mijn' zoon Willem, dat hij aan elk van de aanzittende gasten een' derzelve uitreikt ... men zie meer op de bedoeling dan op de waarde...’ En nu gaf Willem aan elk der gasten een' penning af. Aan de eene zijde vertoonden zich behalve de wapens van Lijnslager en van Vliet een huwelijks altaar, op het welk het getal van XXV in loofwerk geslingerd was - twee duisjes zaten op een' nog frisschen tak, beladen met drie bloeijende rozen, en een klein knoppend roosje. In het midden las men: Daar zoo de liefde viel, smolt liefde ziel in ziel. - En op de keerzijde las men alleen: Ter gedachtenis van de Zilveren Bruiloft van Maurits Lijnslager en Maria van Vliet, gevierd te Amsterdam den ..... Algemeene dankbetuiging volgde - en elk was uitstekend te vreden over dit verrassend geschenk en oogen-
{==102==} {>>pagina-aanduiding<<}
blikkelijk zeide vader Vondel, met de zilveren medaille in de handen:

‘God, schenker aller goede gaven, 
God, die der vromen huizen bouwt 
Wil 't echtgeluk van deze braven, 
Wier heil ons oog verrukt aanschouwt, 
Het vierde van eene Eeuw nog staven. 
Dan wordt deez' zilvren penning goud.’ 


‘Amen,’ zeide Lijnslager, ‘zeg ik op uwe bede ... maar die zeldzaamheid is te groot, dan dat ik dezelve bijna hopen durf. - Zoo het intusschen Gods wil is, Maria ...’ - en hier omhelsde en kuste hij haar niet eene hartelijkheid, die aandoening in aller harten veroorzaakte.
Algemeen was de vreugde, die zoo bij den Bruidegom en Bruid, als bij de overige gasten heerschte, maar niemands hart was vergenoegder en opgeruimder dan dat van Frederik, wien de blijdschap bij elk woord ter lippen afvloeide, en ten oogen uitschitterde, daar hij het geluk had, van in Dina van Teylingen, dat meisje, waarop zijn hart zoozeer gesteld was, juist die voortreffelijke hoedanigheden, die liefderijke goedaardigheid van hart nog meer ontwikkeld aan te treffen, welke, eenige maanden geleden', zijn hart reeds betooverd hadden. Hij bespeurde ook duidelijk, dat zij verwijderd was van alles, wat naar preutschheid zweemt, en dat hij ook in hare oogen niet ongevallig was. Immers, zij gaf, zooveel het aan een meisje betaamde, blijken van het genoegen, dat zij in zijnen omgang ontdekte.

{==103==} {>>pagina-aanduiding<<}

Zij verzocht hem om een afschrift van het gedicht, dat hij, bij gelegenheid van de Zilveren Bruiloft zijner ouderen, had voorgelezen, hem verzekerende, dat dit haar getroffen had. Lijnslager kon niet nalaten, om zoo aan den Bruiloftsmaaltijd, als buiten dien acht te geven, op het gedrag van zijn' zoon Frederik omtrent Dientje. Dit overtuigde hem volkomen, dat 'er in het hart van Frederik eene opregte en ernstige liefde voor het meisje plaats had, en daar hij in haar zoodanige eigenschappen meende te ontdekken, welke zeer geschikt waren, om het genoegen en het geluk van zijn' zoon te bevorderen, nam hij den dag na de zilveren bruiloft waar, om met van Teylingen en deszelfs vrouw alleen zijnde, op zijn' gewonen gulhartigen toon, over die genegenheid van zijnen zoon te spreken. Zij hadden, bragt hij hun onder het oog, zij hadden zoowel als hij kunnen opmerken, hoe zijn zoon Frederik, bij uitstekendheid en in het oog vallend veel werk van hunne dochter Dina maakte. Zij vereenigde in zijne oogen ook zoovele aangename vrouwelijke hoedanigheden, dat het niet wel anders kon, of een jongen, die heldere oogen in het hoofd en een gevoelig hart had, moest 'er diep door getroffen zijn. Hij wist wel, dat zij beide nog jong waren en vooral hunne dochter. Maar hij hield zich echter overtuigd, dat het bij zijn' zoon geene voorbijvliegende, maar zeer hartelijke en gevestigde genegenheid was. Hij sprak vlak voor de vuist, en het geluk van zijn' zoon ging hem zeer ernstig ter harte. Zoo het nu was, dat 'er bij zijn' vriend van Teylingen, of zijne vrouw wezenlijke hinderpalen gevonden werden, die het vol-
{==104==} {>>pagina-aanduiding<<}
strekt ongeraden maakten, dat ter eeniger tijd Frederik en Dina een paar werden, of zoo zij gewigtige bedenkingen tegen denzelven hadden; dan zou hij oordeelen, dat het nu de regte tijd ware, dat hij zijn' zoon met al den ernst van een' liefhebbend vader een en ander onder het oog bragt, ten einde hij alle pogingen aanwendde, om eene neiging te onderdrukken, die, zoo dezelve nog grooter krachten kreeg, van nadeelige gevolgen voor zijn ligchaam en ziel zou kunnen worden: ja misschien voor Dina zelve. - Het eerste oogenblik zwegen van Teylingen en Dorothea, en waren door dit zoo plotseling gedaan verzoek als uit het veld geslagen. Zij zagen elkander aan - en eindelijk zeide van Teylingen: Lijnslager! ik heb 'er mijne vrouw niet over kunnen spreken, en dus tegen het geen ik zeg, zal zij misschien met veel reden wat hebben in te brengen. Indien onze Dina ouder ware en het zelfde aanzoek geschiedde door u voor uwen zoon, en hadden de jonge lieden wezenlijk eene gezette genegenheid voor elkander, dan zou ik geen oogenblik zwarigheid maken, om met u over die zaak in vollen ernst te spreken, maar Dina is nog zoo jong, gelijk gij zelf bekent.’
Dorothea. Behalve dat het mij smartelijk vallen zou, mijne eenige dochter van mij zoo ver gescheiden te zien, stem ik volkomen in met hetgeen mijn man zegt. Wat zou zij, naauwelijks de kinderlijke jaren ontwassen, zich nu reeds aan de zwarigheden van het huwelijk bloot stellen, en geen genot hoegenaamd van het aangenaamste tijdperk van het vrouwelijk leven hebben!

{==105==} {>>pagina-aanduiding<<}

Lijnslager. Nu het oogmerk was niet, om dat stuk zoo geweldig voort te zetten, maar, daar ik weet, hoe mijn Frederik zijn hart op Dina gezet heeft, wenschte ik alleen te weten, of 'er misschien bij u redenen plaats hadden, waarom gij mijn' zoon Frederik met eenigen afkeer beschouwde, of gij ook iets in zijne manieren vondt, of in zijne zeden iets, dat u zoodanig tegenstond, dat gij het pligtmatig zoudt oordeelen, om, indien hij zich, den eenen of anderen tijd, verstoutte, u om de hand van uwe dochter te vragen, hem dan oogenblikkelijk af te wijzen.
Dorothea. Kom Lijnslager! Laten wij als oude gulhartige vrienden spreken, die het 'er niet op toeleggen, om elkander te verschalken, of op het woord te vatten. Uw openhartig verzoek geschiedt uit eene wezenlijke zucht voor het geluk van uwen zoon Frederik. Wil ik u nu eens zeggen, wat ik van hem denk... ik hoop maar, dat mijn van Teylingen 'er niet jaloersch over worden zal, maar ik vind hem dan een' regt lieven jongen, en, schoon ik niet weet, hoe of mijne Dina over hem denkt, ik zou het haar geheel niet kwalijk nemen, als zij behagen in hem vond. Zie Lijnslager, zoo is mijn gevoelen over uw' zoon... maar ik wenschte zoo gaarne, dat hij het nog wat uitstelde, om bepaaldelijk haar met vrijerij lastig te vallen. Mij dunkt, gij merkt, dat wij geene ongunstige gedachten omtrent uw' zoon koesteren, om, zoo hij door den tijd zich eens aanmeldde, zeer te vreezen, dat hij onheusch voor het hoofd zou gestooten worden. Wij moesten de zaak nu zonder nadere afspraak nog eens laten, zoo als zij is.

{==106==} {>>pagina-aanduiding<<}

Van Teylingen. Ja, ja Doortje! wij denken over de geheele zaak eenstemmig, en ik geloof, dat Lijnslager zich overtuigd houdt, dat wij als opregte vrienden over het stuk spreken, zonder de achterhoudendheid, welke onder minder goede bekenden en vrienden, bij soortgelijke gelegenheid, plaats zou hebben. Gij hoort genoeg, Lijnslager! dat wij, schoon wij onze Dina nog te jong achten, om zich tot eenig bijzonder voorwerp te bepalen, echter 'er verre afzijn, dat wij partij van uwen zoon zijn. Ik beloof u, laat u dit genoeg gezegd zijn, dat wanneer uw zoon Frederik door den tijd bij mij aanzoek doet, om over mijne dochter te mogen verkeeren, hij dan eene voorspraak vinden zal in het hart van een' man, die aan deszelfs vader onder eene oneindige verpligting ligt, als die door zijn eigen leven in gevaar te stellen, het mijne gered heeft.
Lijnslager. Spreek daar niet van. Dat is lang voorbij - en meer dan dubbeld aan mij vergolden ... en wat het groote stuk betreft, ik zou het onbescheiden achten, zoo ik bij vrienden, welke zoo openhartig en gul over de geheele zaak spreken, nader aandrang wilde gebruiken. Ik houde mij ook dit oogenblik volkomen te vreden met het geen gij gezegd hebt, en ben ten uiterste verheugd over de gunstige gedachten, welke gij omtrent mijnen Frederik koestert; en zoo het vaderlijk hart eens hoogmoedig zijn mag, ik geloof, dat hij die gunstige gedachten verdient, ja dat hij, zoo gij hem nader kennen leert, u geheel niet uit de hand zal vallen.
Lijnslager liet geenszins na, om zijne Maria, zooras mogelijk, te verheugen met haar den inhoud

{==107==} {>>pagina-aanduiding<<}

van dit gesprek mede te deelen, die ook zich daaruit van de allezins gunstige gevoelens van van Teylingen en zijne huisvrouw wegens hunnen Frederik verzekerd hield. Eerlang vertrokken nu ook de Rotterdamsche vrienden, die ter bijwoning van de zilveren bruiloft te Amsterdam waren gekomen; en met hun vertrok ook zij, die door haar bevallige aanminnigheden het genoegen en de vreugde van Frederik had uitgemaakt. Het eenige, dat hem, behalve de aangename herdenking van alle de met haar gehouden gesprekken, na haar vertrek, opbeurde, was de herinnering, hoe Dina was getroffen geweest, toen hij haar, bij den laatsten vaarwelkus, in het rijtuig hielp.
Lijnslager, die meer en meer ontdekte, hoe het hart van zijn' zoon aan Dina gehecht was, en hoe hij, schoon niet vervallende tot mijmeringen van eenen lafhartigen jongeling, echter somtijds blijken gaf van eene meerdere verstrooijing, dan anders zijn geval was, oordeelde het best, hem ten minste van verre eenige wenken te geven, uit het gesprek, dat hij met de ouders van Dina gehouden had, dat zoo hij zich ter eeniger tijd bij hen vervoegde, hij niet te duchten had voor eene stugge afwijzing, ja hoe hij zich verzekerd hield, dat zij zelfs gunstige gedachten ten zijnen aanzien koesterden. ‘En dit,’ voegde Lijnslager 'er met veel nadruk bij: ‘Frederik! dit moet u, daar het u past nog eenigen tijd geduld te oefenen, bovenal aanzetten, om te blijven volharden in dat hupsch en goed gedrag, het welk gij altijd gehouden hebt, en het welk het beste middel zijn zal, om u de achting waardig

{==108==} {>>pagina-aanduiding<<}

te doen blijven van uwe Dina, en om u eens op het naauwst aan haar verbonden te zien.’


Zesde hoofdstuk.

In stille kalmte rolde nu eenigen tijd het leven van Lijnslager en zijne vrouw voort, daar geene bijzondere huisselijke rampen hetzelve schokten of bijzondere gelukkige toevallen hetzelve met schitterenden glans overstraalden. Daar echter de liefde van hunnen zoon Frederik jegens Dina van Teylingen bleef voldoren, of liever van tijd tot tijd in krachten aanwies, daar ook van Teylingen en zijne huisvrouw zich meer en meer overtuigd hielden, voor zoo verre menschelijke inzigten zulks toelaten, dat het waar geluk van hare zoo hartelijke geliefde Dina meest bevorderd worden zou, door het huwelijk met Frederik Lijnslager, gaven zij ook gereedelijk aan hetzelve hunne toestemming. En het was geene kleine vreugde voor Lijnslager en zijne vrouw, dat zij ook hunnen zoon Frederik zoo gelukkig door de banden des huwelijks aan eene zedige schoonheid, die de voortreffelijkste zielshoedanigheden bezat, verbonden zagen. Op eene streelende wijze herinnerde zich Lijnslager bij dit huwelijk, menigmalen, hoe hij te moede was, toen hij, juist in dezelfde omstandigheden als zijn zoon, met zijne Maria door den echt vereenigd werd; ja niet zeldzaam bragt hij Maria vele bijzonderheden te binnen, die, schoon somtijds vergezeld van eenige treurige ge-
{==109==} {>>pagina-aanduiding<<}
dachten, welke toch ook door het verloop van jaren hare scherpste prikkels verloren hadden, haar mede met een vrolijk grimlachje in het verledene deden terugzien. ‘o Maurits!’ zeide zij, op dien dag, toen het huwelijk tusschen haar' zoon, en Dina van Teylingen voltrokken was: ‘Zooveel genoegen heeft mijne lieve moeder niet van hare kinderen mogen beleven, als mij te beurt valt. Niet een van hare kinderen heeft zij tot dien stand gezien, in welken toch ieder ouder, zonder zich schuldig te maken aan buitensporige wenschen, hopen mag, zijne kinderen voor zijnen dood geplaatst te zien.’
Was ondertusschen het huisselijk genoegen van dit deugdzaam paar lange ongestoord, Lijnslager deelde als een regt geaard burger van een Gemeenebest te diep in de lotgevallen van zijn Vaderland, om niet zeer getroffen te worden, toen kort, nadat het huwelijk van zijnen zoon voltrokken was, het geheele Vaderland in rouwe gedompeld werd, door den dood van Prins Frederik Hendrik. Hij was even uitgegaan, om in een zijner pakhuizen eenige aangekomen waren op te nemen, toen hem een goed vriend ontmoette, welke hem, schoon hij iets wist van den zwakken staat, waarin de Prins zich sinds eenigen tijd bevonden had, maar niet van de spoedige verergering van deszelfs ziekte geweten had, eensklaps berigtte, dat zoo even in Amsterdam de mare was aangebragt, dat de Prins in den vroegen ochtend overleden was. Lijnslager werd bleek van schrik op deze tijding, en keerde, zonder naar het pakhuis te gaan, onmiddellijk naar zijn huis terug. Zijn zoon Frederik en zijne huisvrouw zaten toe-
{==110==} {>>pagina-aanduiding<<}
vallig bij elkander, toen zij Lijnslager in eene neerslagtige houding zagen terugkeeren, veel spoediger, dan zij een van beide onderstelden. ‘Zou,’ zeide Maria tegen Frederik, ‘vader misschien iets zijn overgekomen?... Het is onmogelijk, dat hij nog halfweg het pakhuis geweest is - en zie, hoe onnatuurlijk traag hij de stoep opstapt.... Zeker, ja zeker, is hem iets overgekomen....’ Zoo als Lijnslager zijne voeten in het vertrek gezet had, waar zijne vrouw en zoon zich bevonden, en hem reeds met eene angstige en bekommerde nieuwsgierigheid naderden, barstte hij uit, zich nederzettende: ‘'t Is mij onmogelijk geweest om verder te gaan.’
Maria. Wat is u dan overgekomen?
Lijnslager. Mij in persoon niets ... maar ik heb zoo op het oogenblik de tijding ontvangen van den dood van Frederik Hendrik. 't Is mij onmogelijk uittedrukken, hoe mij die tijding getroffen heeft.
Frederik. Hoe vader! is Prins Frederik Hendrik dood?
Maria. Welk eene droefheid zal dit door het geheele land geven.
Lijnslager. Ik verzeker u, dat dit verlies jaren door het lieve Vaderland zal gevoeld worden.
Frederik. Hij was toch al wat gevorderd in jaren.
Lijnslager. Hij moet den ouderdom van ruim drie-en-zestig jaren bereikt hebben... maar een goed Vorst, die zijn vaderland en deszelfs dierbaarste belangen hartelijk bemint, sterft altijd te vroeg, al had hij den uitersten trap van het menschelijk leven be-
{==111==} {>>pagina-aanduiding<<}
reikt. Hij was een man van gematigdheid, en van groote ervarenheid in zaken van staat en oorlog, die niet alleen den aard kende van het Nederlandsche volk, maar ook zoo juist wist, hoe hij omgaan moest met de aanzienlijkste uit de Nederlandsche adelijke geslachten, en met de voornaamste personen uit die familien, welke, schoon niet van adel, echter niet minder hoogmoedig zijn op hunne afkomst van voorvaderen, die reeds sinds zoo vele jaren, in de aanzienlijkste steden van dit Gemeenebest, van zulk eenen verbazenden invloed op het algemeene staatsbestuur, de klem der regering in handen gehad hebben. o Frederik Hendrik wist door zijnen invloed en door een verstandig beleid van zaken, hen voor die uitspattingen en ondernemingen te bewaren, die, schoon bekleed met den uiterlijken schijn van liefde voor het volk en vrijheid, geenszins het algemeen geluk, of het heil der burgeren bedoelen, maar alleen de uitbreiding van hunnen invloed, en de bevoordeeling van hunne geslachten. Schoon hij door zijn' broeder Maurits als in de school van den oorlogg was opgevoed, schoon hij vele blijken van dapperheid en krijgsbeleid heeft gegeven, zoo als gij weet, had hij niets van deszelfs woestheid overgenomen, maar oordeelde het veel beter door zachtheid en beleid de Leden der Stedelijke regeringen aan de hand te gaan; en daar de Stadhouderlijke waardigheid van tijd tot tijd botsen mogt met de souvereine magt der Staten en de hoogheid en het gezag van sommige Steden, spiegelde hij zich steeds aan het voorbeeld van zijnen broeder, die zijn' roem bezwalkt had, door gewelddadige aanslagen te-
{==112==} {>>pagina-aanduiding<<}
gen aanzienlijke Leden van Staat, en door willekeurige veranderingen in de Stedelijke regeringen. En hoe uitmuntend heeft hij zich in het stuk van den Godsdienst gedragen, hoe heeft hij de verbitterdheid weten te temperen, door (schoon te langzaam in het oog van lieden, die, zonder gezonde staatkunde, naar de ingeving van hun eerlijk hart, beter tot denken dan tot uitvoeren bekwaam zijn) van tijd tot tijd de verdrukte partij, als bij oogluiking, in het genot hunner vrijheid van Godsdienstoefening te herstellen, zonder dat, buiten enkele heethoofden, de verstandigen uit de zegepralende partij zich aan die vergunningen ergerden. Hij wilde ook geen' stap verder gaan, dan het geschieden kon, behoudens de achting, die hij oordeelde, aan de nagedachtenis van zijn' broeder schuldig te zijn. Ook wist hij op eene wijze, die de nakomelingen beter zullen doorzien, dan wij, ongemeen schrander de belangen van het vaderland, en die van het huis van Oranje te vereenigen.
Frederik. Ik geloof gaarne, vader! dat gij den Prins niet meer dan regt laat wedervaren, maar het is gelukkig, dat hij door een' zoon staat opgevolgd worden, die toch ook reeds in een' goeden naam bij het volk staat.
Lijnslager. Ik had vooral gehoopt, dat Frederik Hendrik zoolang zou geleefd hebben, tot dat de vrede gesloten was. Een eerlijk en voordeelig verdrag met Spanje had hij reeds lang aangeraden. Met het oog van een' bedachtzaam grijsaard, en die geene eerzuchtige plannen meer vormde, om zijnen roem als krijsman uit te breiden, achtte hij het nu

{==113==} {>>pagina-aanduiding<<}

zijnen hoogsten roem, om, nadat genoegzaam tachtig jaren deze landen met Spanje oorlog gevoerd hebben, eindelijk tot eenen vrede te komen, en, schoon zeker ons land zijne bezittingen staande den oorlog uitgebreid en zijnen handel gevestigd heeft, een einde te maken aan bloedstorting en verdelgen, dat toch die personen en plaatsen gevoelig drukt en treft, welke in den oorlog onmiddellijk begrepen zijn. En wat kan het geval nu wezen met den jeugdigen Prins, die zijn' vader in deszelfs waardigheden zeker opvolgen zal; hij is wakker en vlug, en heeft even als zijn vader en oom het hart van een' krijgsman. Hoe genegen zal deze zijn, ja hij heeft 'er reeds blijken van gegeven, om den oorlog te blijven doorzetten, daar hij, schrander genoeg van begrip, ligtelijk bevatten zal, dat hij, zoo de oorlog voortduurt, door eenige blinkende zegepralen veel spoediger zich in de gunst des volks zal kunnen dringen, dat toch maar meest op uiterlijkheden ziet, dan door het verstandigst en weldadigst bestuur. Voor een' jong Vorst, in een gemeenebest als het onze, en daarvan zullen, behalve zijn eigen verstand, hem zijne raadslieden en hovelingen wel onderrigten, is 'er, in tijden van vrede, bijna niet te voorzien, dan dat hij zal moeten strijden met de jaloezij der aanzienlijkste geslachten. Deze zullen zich in hun gezag natuurlijk dan versterken, wanneer zij ook, zoo als het volk, dat de vruchten van den vrede plukt, te weinig zich zullen laten gelegen liggen aan dezelfde personen, op welke zij in de tijd van oorlog, als redders van het vaderland, zoo niet bijna als afgoden, staroogen.

{==114==} {>>pagina-aanduiding<<}

Maria. Ik begrijp nu duidelijk, waarom gij op de tijding van den dood van Prins Frederik Hendrik zoo getroffen zijt, en ik gevoel ook klaar het verlies, dat wij door zijnen dood lijden. Bijzonder ben ik 'er droevig om, dewijl het den lieven vrede, waarom wij zoovele jaren God gebeden hebben, vertragen kan. Maar, mijn waarde Maurits! laten wij hierin, zoo als in alle andere zaken, berusten, onder het wijs bestuur der Goddelijke Voorzienigheid. Daar geen muschje, zonder haren wil en buiten hare kennis, op de aarde valt, is ook de dood van dezen zoo beminden Vorst onder hare toelating geschied. Indien het Gods wijsheid best geoordeeld had, dat wij dien Vorst langer behielden, en als zulks tot het meeste geluk van het Land gestrekt had, dan zouden wij hem zeker behouden hebben.
Lijnslager. Ja, Maria! uit een Godsdienstig oogpunt de dood van den Vorst beschouwd, kan ik u niet tegenspreken, of wij moeten den wil eerbiedigen van den oneindig wijzen Bestuurder van het Heelal. - En dat doe ik mede ... maar dit neemt niet weg, dat iedereen, die zijn vaderland opregt bemint, en die meent, dat tot deszelfs geluk veel wordt toegebragt door een' verstandig en braaf Vorst, die aan het roer der regering gezeten is, droefheid en bekommering in zijne ziel voelt oprijzen, als zulk een Vorst, schoon vrij bejaard, komt te sterven. Dit is even natuurlijk, als dat regt geaarde kinderen, die het belang kennen, hetwelk eene familie bij eenen reeds hoog in jaren geklommen huisvader heeft, die als het ware den band van het geheel geslacht uitmaakt, zich over deszelfs dood bitterlijk bedroe-
{==115==} {>>pagina-aanduiding<<}
ven. Een braaf Vorst is niet anders dan de vader des volks en van het geheele vaderland, en, schoon die naam dikwijls aan booswichten en overheerschers verspild wordt, moet hij de hoogste roem zijn van elken sterveling, die, onder het hoog bestuur der Godheid, tot dien trap van magt en aanzien boven zijne medemenschen opstijgt. Dikwijls heeft mij mijn vader verhaald, hoe Willem de I nooit beter te vreden was, dan, wanneer hij, onder het volksgejuich hoorde, dat zij hem met den wel gemeenzaam klinkenden maar veel beteekenenden naam van Willemvaêr betitelden. Die naam, uit de opregte harten van het volk opwellende, klonk hem veel aangenamer, dan de hoogklinkende titels door Hovelingen en Staatslieden, of de brommende benamingen, door vernuftige vleijers en dichters uitgedacht.
Frederik. Ik geloof, dat een Vorst toch ook al vrij wat voor het volk moet doen, eer het 'er toe komt, dat hij ongedwongen dien naam verkrijgt.
Lijnslager. Misschien minder, Frederik, dan gij u verbeeldt, want de Volkeren over het algemeen, en bijzonder het Nederlandsch Volk is zeer genegen, om het beste te denken van een' aanzienlijk persoon, die aan het hoofd van zijne regering geplaatst is; evenwel onder deze voorwaarden, dat hij geene daden oefent van openbaar geweld, want hiervan is de echte Nederlander uit zijnen aard meer dan andere volken afkeerig; dat hij zekere mate van hartelijke genegenheid voor de Landzaten betoont, grooter zelfs, dan de hoofden der aanzienlijke geslachten, of vele der Regeringsleden in de bijzondere steden; dat hij een voorstander is van de oude gebruiken en cos-
{==116==} {>>pagina-aanduiding<<}
tumen van den lande, en geene indragt doet op de Privilegien en Voorregten, die door de jaren een zeker voorkomen van heiligheid verkregen hebben; dat hij de belastingen en bezwaren, die hij somtijds genoodzaakt is op de schouders van het volk te leggen, niet als eischen, maar als beden en verzoeken doet voorkomen... o Onder die voorwaarden kan een Vorst veel van het Nederlandsche Volk en zelfs met hartelijkheid den naam van Vader verwerven.
Frederik. Laten wij hopen, vader! dat de jonge Prins, dien, zoo als gij zegt, het geenszins aan schranderheid ontbreekt, en die zeker ook wel goede raadslieden hebben zal, de zaak zoodanig zal inzien, en vooral zich spiegelen aan de verhevene deugden van zijn' grootvader en vader.
Lijnslager. Als de kleine Maurits drie jaren ouder was, zou ik hem met mij nemen, als die Prins begraven wordt, en als hij dan zijn' grootvader tranen storten zag, zou hij zich wel overtuigd houden, dat die veel achting voor dien Vorst gehad had; ja hij zou den naam van Frederik Hendrik altijd met diepen eerbied noemen. Nu is hij daartoe nog te jong, maar, het zal, als hij ouder geworden is, niet ontbreken aan bewijzen, dat Frederik Hendrik een der braasste Vorsten geweest is, en die met het hoogste regt aanspraak maakte op de liefde en dankbaarheid van het Nederlandsche Volk.
Niettegenstaande de jonge Stadhouder alle pogingen aanwendde, om in het volgende jaar, toen de vredesonderhandelingen te Munster al verre gevorderd waren, met een leger te veld te trekken, hetwelk ligt aanleiding zou hebben kunnen geven om in de

{==117==} {>>pagina-aanduiding<<}

Spaansche Gevolmagtigden op den vredehandel mistrouwen te doen oprijzen, en daardoor den voortgang des vredes te vertragen, werd eindelijk tusschen de afgezanten van de zijde van den Koning van Spanje en die der Staten die Vrede geteekend, waarbij de Koning van Spanje de Algemeene Staten der Vereenigde Nederlanden, nevens de Landen en Steden met dezelve verbonden, erkende voor Vrije en Souvereine Staten en Landen, op welke hij, noch zijne nakomelingen iets te eischen hadden, noch immer zouden eischen, en met welke hij als zoodanig dezen eeuwigen vrede sloot, die eerlang bekrachtigd en in alle steden en plaatsen plegtig afgekondigd werd. Dat de Regering van Amsterdam, hetwelk uit hoofde van deszelfs koophandel altijd buitengemeen belang heeft bij den vrede, bijzonder alles had doen aanwenden, wat maar eenigzins strekken kon, om denzelven te bevorderen, was eene algemeen bekende zaak, en het dus geheel niet te verwonderen, dat daar ter stede de statige afkondiging van buitengewone plegtigheden vergezeld ging. Lijnslager had den dag der afkondiging ook tot een' vreugdedag aan zijn huis gemaakt. Zijne zoon de Waal en dochter met hun Mauritsje, en Frederik met zijne huisvrouw moesten dien dag benevens eenige goede vrienden zijne tafel versieren, nadat zij vooraf op den Dam de drie hooge Tooneelen, welke daar, onder opzigt van de uitvinders Samuel Koster, Gerard Brandt en Jan Vos, opgerigt waren, bezigtigd zouden hebben, welke vertooningen, schoon slechts in den tijd van zes dagen vervaardigd, de uitvinders groote eer aandeden, en door de Amsterdamsche Bur-
{==118==} {>>pagina-aanduiding<<}
gerij met verrukking beschouwd werden. Lijnslager was 'er geer op gesteld, dat zijn kleinkind, schoon nog zeer jong, getuige was van die vreugdebedrijven, om dezelfde redenen, als hij zijne kinderen voorheen oog- en oorgetuigen had doen zijn van aanmerkelijke gebeurtenissen, en schoon de bezorgde moeder, uit hoofde van de volksmenigte, 'er wat tegen inbragt, hij beloofde, dat hij het kind op zijnen arm houden zou, en 'er zorg voor dragen, als voor zich zelven. ‘Hij moet dit zien,’ zeide Lijnslager. ‘Misschien is het gezigt van zulk eene plegtigheid het eerste denkbeeld, dat een' onuitroeibaren wortel schiet in zijne teedere hersens, en 'er kan geen aangenamer zijn, dan dat van een feest, gevierd ter eere van eenen Vrede, na een' tachtigjarigen krijg, waarbij de onafhankelijkheid van dezen Staat door deszelfs vorige meesters volkomen erkend wordt. Ja lieve Grietje, al vergeet het Maurits zelfs, dan zal het hem misschien, als God hem het leven vergunt, nog lang streelen, dat hij, als een kind, op den arm van zijnen Grootvader op den Dam het feest van den Munsterschen Vrede heeft bijgewoond, en als gij het hem wat dikwerf herinnert, dan houde ik mij verzekerd, dat hij het niet vergeten zal...’
Nu ging Lijnslager met zijne vrouw en het verder gezelschap de opgerigte Tooneelen beschouwen. Voor het grootste schouwtooneel vertoonde zich de Nederlandsche Leeuw met het zwaard in den eenen, en met de zeven pijlen in den anderen klaauw. - De steenen galerij, toen de waag omringende, zagen zij met muzijkanten bezet, welke van tijd tot tijd op

{==119==} {>>pagina-aanduiding<<}

de schalmeijen en schuiftrompetten bliezen, hetgeen tot een sein verstrekte, dat de gordijnen der tooneelen zouden worden opgehaald, hetwelk menigwerf op dezen dag, met korte tusschenpoozen, herhaald werd. De jonge Maurits kraaide en spartelde van vreugde op den arm van zijn' grootvader, toen hem de muzijk in de ooren klonk, en wijd sparde hij zijne oogjes open, toen de gordijnen werden opgetrokken, terwijl een luid gejuich en vreugdekreet van 't volk de lucht vervulden. Vondel, die zich in het gezelschap van Lijnslager bevond, had de goedheid, om, op het verzoek van Maria, de zinnebeeldige vertooningen uit te leggen. Zoo wees hij, bij het eerste zestal van vertooningen, hoe Willem de I daarin voorgesteld werd, als Amfion, volgens de overleveringen der fabelkunde, de wallen van Thebe op den klank zijner snaren stichtende. - Maurits duidde hij aan in het beeld van Numa Pompilius, die den Godsdienst der Romeinen geregeld heeft. Vondel kon niet nalaten bij dit zinnebeeld tegen Lijnslager even den neus op te trekken. Beter keurde hij, dat Frederik Hendrik voorgesteld werd als Fabius Maximus, schoon hij zeer twijfelde, of Willem de IIde als Augustus voorgesteld, niet nog wat te jong was, om als die Vorst, welk het Romeinsche volk door den vrede gelukkig gemaakt had, te worden voorgesteld. 's Lands Staten waren in de volgende vertooning afgebeeld als beschermers der belaagde vrijheid - daar de laatste Mars den oorlogsgod als geboeid voorstelde, en Vulkanus, belet wordende in het voortsmeden van het oorlogstuig, waarop tevens het krijgsvolk betaald en

{==120==} {>>pagina-aanduiding<<}

afgedankt werd. De zes daarop volgende vertooningen waren door Brandt uit de oude geschiedenis der Batavieren ontleend. Vondel wees aan Maria, hoe in dezelve de aankomst van Bato met zijne Landgenooten in deze streken werd voorgesteld, waarbij tevens onderscheiden oude gebruiken en pletigheden der Batavieren vertoond werden: ook het verbond tusschen Julius Caesar, en de Batavieren gesloten, en verder de knevelarijen, welk zij, diens ondanks, onder de Regering van Vitellius te lijden hadden. Niet minder treffend was de voorstelling van den dood van Julius Paulus, waarbij tevens het verdrijven van Claudius Civilis was afgebeeld. Zeer krachtig was ook de laatstgenoemde held voorgesteld als bezig in het verdelgen van de winterlegering der Romeinen, en eindelijk, daar hij met Cerialis den Romeinschen Veldheer op de afgebroken brug den vrede sluit; bij welke gelegenheid de Batavieren werden afgebeeld als allerhande vreugdebedrijven uit hoofde van dien vrede aanrigtende. Eindelijk verzelde haar Vondel voor het laatste zestal vertooningen van de uitvinding van den dichter Jan Vos, die hij, schoon anders niet zeer gunstig over dezen zijnen kunstgenoot denkende, edelmoedig erkende, dat hem nog boven de andere behaagden. Hij duidde Maria aan, hoe geestig de gewapende Europa in hare trotsche houding vertoond werd, en hoe fraai de tegenstelling was der afgestreden Vorsten. Ook wees hij haar de Vrijheid der Nederlanden, door den eeuwigen Vrede bevestigd, en den bezworen Vrede zelven, tegelijk met de veiligheid van den staat. - ‘En,’ zeide hij, ‘van het zesde heeft Vos bijzonder eer,

{==121==} {>>pagina-aanduiding<<}

daar hij onze stad Amsterdam voorstelt, als de bijzondere oorzaak van dezen vrede. Hij geeft de Amsterdamsche Regering de eer, welke dezelve omtrent dit vredeswerk toekomt.’ Nu verhief zich op nieuw het geluid der schuiftrompetten en der schalmeijen, en de gordijnen sloten zich voor de zamengevloeide menigte. Lijnslager ging met zijn gezelschap naar huis, en aan den vrolijken disch vierde hij den eeuwigen Vrede van dezen Staat met Spanje. Nadat de maaltijd was afgeloopen, was het juist tijd geworden, om het Landspel de Leeuwendalers, door Vondel hij deze gelegenheid vervaardigd, dat met veel luister ten tooneel gevoerd werd, te gaan beschouwen. Zeldzaam maar bezocht Maria den Schouwburg, maar nu, op den blijden Feestdag des Vredes, die alle gemoederen met de hartelijkste vreugde vervulde, vergezelde zij haren man en het geheel gezelschap, in denzelven. Vondel was in hare nabijheid gebleven en helderde haar, even als bij de Tooneelen op den Dam op, hoe hij in dit stuk, onder de verbloemingen van een herderspel, waarin hij eenigermate het voetspoor van Guiccardyn gevolgd had, de rampen had zoeken af te beelden, die het vaderland had uitgestaan door den geweldigen oorlog, en de daarop ten langen laatste gevolgde verlossing. - Met ongemeen genoegen werd dit Herderspel aanschouwd. De grijze Vondel vergezelde, uitstekend wel te vreden over de wijze van uitvoering, het gezelschap weder naar het huis van Lijnslager. Toen dat terug gekomen was, plaatsten de baandersgasten voor het huis van hunnen meester, die zij wisten dat zoo hartelijk verheugd was

{==122==} {>>pagina-aanduiding<<}

over den getroffen vrede, aan den kant van het water een' breeden stapel ledige teertonnen, en verzochten aan hem de vrijheid, om dien in brand te steken. Gaarne vergunde hun Lijnslager dit, en de kleine Maurits, die terwijl het gezelschap ten schouwburg was, gerust geslapen had, zag nu, met al de verrukking natuurlijk een kind eigen, op het gezigt van zooveel luister en schittering, de felle vlammen, die deze brandende teertonnen ten hemel wierpen, onder het aanhoudend gejuich van het baandersvolk, dat zich ook middelerwijl vermaakte met het afschieten van allerhande soorten van vuurwerken. Ook hadden de Waal, Frederik en Willem Lijnslager zich van fraaijer en kostbaarder soort van vuurwerken voorzien, welke zij, toen de teertonnen verbrand waren en de baanders ophielden met hunne kleine vuurwerken, afstaken, en door hooggaande vuurpijlen, helderlichtende luchtbollen en in allerhande kleuren door elkander slingerende zonnen en raders, de duisternis van den nacht verdreven, en in eene soort van dag herschiepen.
Nadat dit afgeloopen was en het gezelschap in huis teruggekeerd, en zich het hart ophaalde met eene nieuwe aanrigting van verkwikkelijke spijzen, werd Vondel gevraagd, of hij buiten het stuk de Leeuwendalers, niet nog het een of ander op den Vrede gemaakt had. - ‘Ja,’ antwoordde Vondel - ‘eene stof als de Vrede na een' tachtigjaren krijg is eene zoo zeldzame, dat ik die voor onuitputbaar acht. Hoort, zoo gij lust hebt, nog den Vredezang aan de Burgerij van Amsterdam,’ en hierop las hij:

{==123==} {>>pagina-aanduiding<<}


Nu de Nederlantsche Leeuwen, 
In het strijdperk afgerecht, 
Staken dit verwoet gevecht, 
En de goude d'ijzere eeuwen 
Sluiten, past het, dat ons IJ 
Deze blijdschap innewij: 
Dat men 't Vredejaer eendragtigh, 
Onder Schaep en Pankras vier', 
En de Graef en Valkenier. 
Amsterdam was nooit zoo krachtig 
Op gewonnen slag of steê 
Als op de inkomst van den vreê, 
Want men trof, na zooveel slagen, 
't Wit van 't uitgetrokken zwaert, 
Nu Bourgonje u vrij verklaert, 
En gij op den vredewagen 
Roemt op Vrijheid, 't waertste pant 
Van 't verdadight vaderlant. 
Neêrlands Vrede schrijft nu wetten 
Allen Vorstendommen voor, 
Lichtze veur op 't heilzaam spoor 
Met lantaernen en trompetten. 
Ieder volge ons witte vlagh 
In het krieken van den dag. 
't Hol en hongerigh Europe 
Hijght met smerte en open mont 
Naar 't gemeene vreêverbond; 
Afgepeinst van lange hope, 
Op den toevoer van dat lant, 
Voedster van zoo menigh strant. 
Zie de zeeliên en maetroozen 
Danssen op den waterstroom, 
En uw Vloten, zonder toom, 
Dondren en kartouwen lozen, 

{==124==} {>>pagina-aanduiding<<}

Daer ze brommen op de ree 
Toghtigh naar de rijke zee. 
Zie de Batavieren trekken 
Naar een nieuwen Oceaan, 
Langs een nooit bezeilde baen, 
Om meer werelden te ontdekken 
En te booren door een as, 
Zonder graetboogh, en kompas. 
Overvloet met vollen horen, 
Zwanger van gewas en schat, 
Baart een wereld in uw stadt, 
Op het steigren van haar toren, 
Daar 't gestarrent voor verschiet, 
Als het naar den grontbouw ziet. 
Teffens steigren lant en erven 
In waardij: de Pais is milt, 
Dies verrijktze kunst en gilt. 
Neeringh, leggende op sterven, 
Springht ter bedde uit en ontluikt, 
Met dat zij de teervlam ruikt. 
Bouw nu zolders boven zolders, 
Legh de kelders in tiras, 
Spaer noch kranen noch windas. 
Legh verdroncke weide in polders. 
Mael het Haerlemsch meer tot lant, 
Nu de vette teerton brant. 
Zie al 't platte land eens barnen 
Op de grens, en overal, 
Met een galm en dorpgeschal. 
Melker valt aan 't boterkarnen, 
En oom Buisman vaart gerust 
Visschen op zijn nabuurs kust. 
Laat den krijgsman dit benijden, 
En zijn hant Slaen aan den ploegh, 

{==125==} {>>pagina-aanduiding<<}

Zaeien, maeien, Spade en vroegh. 
Hollant schept geen lust in 't strijden, 
't Oorlogh heeft te langh geduurt, 
Dat al 't kristenvolck bezuurt. 
Hollant voelt zijn rugh verlichten 
Van het lastigh oorloghs pak, 
Scheurt den schultbrief met gemack, 
Daar zoovele steên voor zwichtten, 
En het stijft met Amstels raet 
Dus de zenuw van den Staet. 
Draegh ons viertal op uw handen, 
't Welk, als 't nutste vredelit, 
Op 't gekruiste kussen zit; 
En 't gewelt schutte op zijn tanden, 
Dat den Landpais steuren kwam. 
Eer zij Gode en Amsterdam. 


Zoo liep deze blijde dag ten einde - en slechts weinige dagen daarna begaf zich Lijnslager met alle de zijnen naar de Nieuwe Kerk, welke onlangs voor een groot gedeelte afgebrand zijnde, nu weder opgebouwd met eene dankpreek ter gelegenheid van den gesloten vrede plegtig werd ingewijd. - ‘Onder den toevloed van eene ongeloofelijke menigte menschen, hebben wij,’ zeide Maurits tegen Maria, ‘het Vredefeest met luidruchtige teekenen van blijdschap gevierd, laten wij nu ons vereenigen met de schare der geloovigen, en den God onzer vaderen hartgrondig en eerbiedig in het openbaar voor zijnen zoo ongemeenen zegen danken,’ - Dit was een der karakter-trekken onzer voorvaderen, dat zij niet alleen door uitbundige blijken van vreugde hunne dankbaarheid aan den dag legden, maar

{==126==} {>>pagina-aanduiding<<}

ook met opregte en ernstige erkentenis hunne harten ophieven tot den Almagtige, dien zij dan, belijdende, dat alleen zijne goedheid hun die weldaden had toegeschikt, met eerbiedige hulde, als de oorzaak der verleende zegeningen, zich niet schaamden openbaar te prijzen en te verheerlijken.
Toen weinige maanden later, daar het toenmalig stadhuis van Amsterdam ongeschikt werd voor eene zoo aanzienlijke stad, en door zijnen ouderdom tot bouwvalligheid begon te neigen, op eene plegtige wijze, de eerste steen aan dat prachtig gebouw, hetwelk tot op dit oogenblik nog ten sieraad van Amsterdam verstrekt, gelegd werd, was Lijnslager 'er zeer op gesteld, uit hetzelfde beginsel, als waarom hij zoo zeer verlangde, dat Mauritsje de openbare vertooningen bij gelegenheid van den Vrede bijwoonde, dat hij met den grondsteen leggen zag van dat gesticht. Hij nam dus het knaapje daarbij mede, en deed alles, wat hij kon, om hem dit diep in te prenten. Hij deed daarom zijn best, om hem het tweeregelig Tijddicht, door J. van Vondel vervaardigd, in het geheugen te brengen, en tot zijn streelend genoegen ontdekte hij, dat het knaapje straks opzeî:

De Wijnmaand schreef twee min als 't derde kruis, 
Toen 't Vredejaar den grond leij Van 't Stadhuis. 


‘Ik heb het onthouden, grootvader,’ zeî Mauritsje, ‘ik heb het onthouden, en al begrijp ik het nog niet regt, ik zal 'er wel bij onthouden, dat ik den eersten steen van het nieuwe Stadhuis heb zien leggen.’



{==127==} {>>pagina-aanduiding<<}

Zevende hoofdstuk.

Reeds had Lijnslager bijna zijne taak als Lid der Amsterdamsche Schutterij volbragt, daar hij sedert jaren met lof een Lid van dezelve geweest zijnde, en tot den rang van Kapitein geklommen, bemind was door zijne Burgers, die hunnen schuteerlijken pligt wel betrachten, en ontzien door de zoodanigen, welke het zij uit loszinnigheid, het zij uit weerbarstigheid achterlijk of nalatig waren in het volbrengen van die diensten, welke het welzijn der Stad of de veiligheid der Burgerij van hun vorderde. Hij had ook reeds met zijne Maria, daar nu twee zijner zonen in onderscheidene betrekkingen schutterlijke diensten bewezen en langzamerhand zijne jaren begonnen te klimmen, overlegd, om, daar thans het land in vollen vrede was, zijn ontslag als Kapitein te verzoeken. Telkens echter werd hij nog al door zijne ambtgenooten en schutters verbeden, en hij was dus nog Kapitein der schutterij en lid van den Krijgsraad, toen tusschen de stad Amsterdam en den jeugdigen Stadhouder, slechts twee jaren na deszelfs vaders dood, uit onderscheiden oorzaken hevige geschillen rezen. 's Lands geschiedschrijvers hebben in het breede die geschillen te boek gesteld. - 'Er werden ja onder de Regering der Stad Amsterdam mede wel zoodanige gevonden, die, om de bevordering van hunne eigen hoogheid en grootheid, waartoe toch bijna alle, die gezag in handen hebben, in

{==128==} {>>pagina-aanduiding<<}

welken kring ook, schijnen te neigen, nu de vrede daar was, de magt en het aanzien van den Stadhouder in te engen kring wilden beperken, maar zeker is het voor elk onpartijdigen, dat de jeugdige Stadhouder, het zij dan verleid door de verkeerde inboezemingen van kwade raadslieden, het zij tevens aangeprikkeld door eene onbeteugelde eerzucht, veel te verre ging, volgens de toenmalige staatsinrigting en den door hem bezworen lastbrief, met naar de stad Amsterdam, omdat derzelver Regering hare regten handhaafde, eene gewapende magt af te zenden, met oogmerk, om, door middelen van geweld zich te doen gelden, daar hij door die van overreding niet spoedig genoeg vorderde.
Lijnslager had wel gehoord, hoe hoog de geschillen tusschen den Stadhouder en den Raad geloopen waren, en hoe de laatste hem, wel op eenen beleefden, maar tevens fieren, toon geweigerd had, om hem aan het hoofd van eene bezending uit de Algemeene Staten, in de Vroedschap te ontvangen: hij had wel vernomen, hoe het verschil liep over het al of niet afdanken van eenige troepen van den Staat, en hoe hetzelve al heviger en heviger opblaakte, maar geenszins had hij verwacht, dat de verbittering van dien Vorst tot die hoogte geklommen was, dat hij gewapend krijgsvolk tegen Amsterdam liet aanrukken, gelijk hij vernam, toen hij 's morgens nog onder het ontbijt zittende met ongewonen spoed wegens zijnen Kolonel als lid van den Krijgsraad werd opgeroepen, om zonder het minste Uitstel, op Krijgsraadskamer te verschijnen. Gelijktijdig bijna, althans eer Lijnslager nog gereed was, kwam zijn

{==129==} {>>pagina-aanduiding<<}

oudste zoon, die digter bij den Dam wonende, het reeds vernomen had, en verhaalde, hoe Burgemeester Bicker de Vroedschap mede reeds had doen bijeenkomen, en hoe op diens bevel poorten en boomen gesloten en de valbruggen opgehaald waren; hoe 'er een algemeen gerucht liep, dat 'er een groot aantal gewapend krijgsvolk op de hoogte van Ouderkerk lag, en dat de Hamburger post door een aantal aanmarscherende Ruiterij in het Gooiland gereden was, welke ook naar de stad Amsterdam schenen te trekken. - Sommigen zeiden, dat het een gedeelte der Zweedsche troepen was, die in Gulikerland lagen; anderen, dat het Lotharingsche waren, die bekend stonden, als dikwerf ongeregeldheden te plegen, en die misschien nu het oog hadden, om de stad Amsterdam te brandschatten; maar de meesten geloofden, dat het troepen van den Prins waren. - Dit verhaalde Frederik, terwijl Maria, die niet weinig op dit berigt ontstelde, vader Lijnslager zijnen kraag vastmaakte. ‘Wel nu!’ zeide Lijnslager, ‘het mogen dan vreemde krijgsluî zijn, of dat de Prins, eigen soldaten op de Stad Amsterdam afzendt, ik hoop, dat de Vroedschap zoo kloek zal zijn, om geweld met geweld te keeren, en zich niet te laten overrompelen.... Waar zijn mijne laarzen? ... spoedig....’ ‘De meid is nog bezig met die wat op te poetsen,’ zeide Maria.... ‘Dat komt 'er niet op aan’ zeide Lijnslager, dien het vuur van eenen echten Nederlander uit de oogen sprong. ‘Het komt 'er nu niet op aan, of mijne laarzen schoon of bestoven zijn. Spoedig, spoedig ... mijne laarzen ... ik moet naar den Krijgs-
{==130==} {>>pagina-aanduiding<<}
raad. God geve, dat wij daar, zoo als regtschapen mannen betaamt, moedige besluiten nemen, om tot den laatsten droppel bloed ons dierbaar Amsterdam tegen geweld te verdedigen.’ Maria voerde hem toe: ‘Lieve Maurits! ik hoop toch niet, dat gij u te driftig maken zult ... hadt gij nu uw ontslag als Kapitein maar gevraagd.’
Lijnslager, (onder het aantrekken van de laarzen, die hem nu gebragt waren.) Ik dank God, wijf lief! dat ik nu mijn ontslag nog niet gevraagd heb. Denkt gij, omdat ik de vijftig al achter den rug heb, dat 'er in dit hart geen moed zit, neen, Maria! 't Is nog even eens met dat hart, als toen ik naar Bommel uittrok.... Hoe lief ik u en onze kinderen heb, als het zijn moet, dezen kop heb ik veil voor het Vaderland - en ook voor mijne geboortestad Amsterdam, (zoo sprekende omhelsde hij Maria en zeide haar goeden dag kussende) nu vaarwel! lieve vrouw! Als 'er mogelijkheid is, dat ik u wat laat weten, dan doe ik het, en anders moet gij denken: Geene tijding, goede tijding! En gij Frederik en Willem, want zijn jongste zoon was ook reeds t'huis gekomen, als gij opgeroepen wordt, moet gij geen oogenblik achterblijven.... Het wordt den mensch somtijds maar eens in zijn leven vergund, om te toonen, of hij een man van moed of een lafaard is. Die van u achterblijft, als de nood daar is, zal ik altijd met eene soort van minachting beschouwen.... Vaartwel ... en toont, dat gij Amsterdamsche jongens zijt.
Zoo sprekende stapte Lijnslager de deur uit, en zijne Maria verwonderde zich niet over het vuur

{==131==} {>>pagina-aanduiding<<}

der jeugd, dat nog in zijn hart gloeide, daar het de verdediging van Amsterdam betrof, maar over den vluggen en fieren tred, waarmede hij ten huize uitsnelde. Zij stortte intusschen eene heimelijke bede uit, dat het God behagen mogt, om te verhoeden, dat het niet tot uitersten kwame, en moest het zoover komen, dat Hij dan toch haren dierbaren Maurits en hare zonen wilde sparen.
Ter krijgsraadskamer gekomen, hoorde Lijnslager alles bevestigen, wat hem door zijnen zoon verhaald was. Met veel aandoening en groote hartelijkheid ontvouwde de Kolonel den last, dien hij van Burgemeesters ontvangen had, om namelijk in alle voorvallen behoorlijk te voorzien, en oogenblikkelijk de Burgerij in de wapenen te doen komen, ten einde de Stad zooveel mogelijk tegen alle overrompeling te dekken. Oogenblikkelijk werd 'er last gegeven, om door de geheele Stad alarm te doen slaan, en de gansche Burgerij en alle Stadssoldaten in de wapenen te doen komen. In allerijl werden 'er negentig stukken geschut naar de wallen gesleept. Aan de Kapiteinen werd last gegeven met hunne kompagniën door de Stad en op de wallen der Stad de wacht te houden. Lijnslager trok, nadat de Krijgsraad afgeloopen was, ook naar zijne loopplaats, en toen daar zijne schutters vergaderd waren, deed hij hun eene korte maar krachtige en hartelijke aanspraak, nadat hij aan hun kruid, lood en lont had uitgedeeld. ‘Wat 'er gebeuren zal,’ zeide hij, ‘goede en getrouwe Schutters, onder welke 'er zoo vele zijn, die met mij reeds jaren de Stad gediend hebben, is God bekend. Zeker is het, dat de een of ander

{==132==} {>>pagina-aanduiding<<}

vijand een' aanslag tegen de Stad Amsterdam in het hoofd heeft. Maar hij zij, wie hij zij, onze pligt is het nu den eed, dien wij aan de Staten van Holland, en de Regering van deze Stad gezworen hebben, gehouw en getrouw te zijn. Ik maak 'er staat op, dat gij mij volgen zult, waar de nood ons roept, en, als die het eischt, met mij den kop veil zult hebben voor het behoud van de Stad Amsterdam, die een zoo aanzienlijk gedeelte van de geheele Republiek uitmaakt, en met wiens ondergang misschien de ondergang van het geheel Vaderland zou gepaard gaan. Wie onder u nu ongezind is, of zich te zwak gevoelt, om mij te volgen in de gevaren, die ons misschien bedreigen, geef ik nog vrijheid, om naar huis te keeren, daar ik mij geheel op mijne kompagnie moet kunnen verlaten.’ Daar niemand lafhartig genoeg was, om op dit voorstel terug te treden, gaf hij bevel aan zijne manschap, om te marscheren, en zich aan hun hoofd gesteld hebbende, trok hij met zijne kompagnie naar de Reguliers of Utrechtsche poort, waar, volgens de schikkingen van den Krijgsraad, verscheiden kompagniën lagen, omdat aan die zijde van de Stad het grootst gevaar te duchten scheen.
Niet lang duurde het, of men kreeg reeds meer kennis van den waren staat der zaken en het bleek, dat Graaf Willem van Nassau, met een gedeelte der Ruiterij, langs den Amstel, tot omtrent de Hofstede Welna, Amsterdam genaderd was, - en de brief van den Prins zelven aan de Regering van Amsterdam ontvouwde duidelijk het oogmerk van den aanslag. Toen de inhoud van dezen brief algemeen bekend

{==133==} {>>pagina-aanduiding<<}

geworden was, raakte de geheele Stad overeinde, vooral omdat 'er in allerijl zulke openbare toebereidsels gemaakt werden, die zelfs den minst doorzigtigen deden zien, dat zich de Regering tot eene ernslige verdediging voorbereidde. De Bruggen van de St. Antonie- Reguliers- en Heiligenwegs poorten werden in allerijl afgebroken; alle de balken en kleine vaartuigen, die in de buitengrachten der Stad lagen, met allen mogelijken spoed naar binnen gebragt. 'Er werden staketsels in de straten geslagen. In den Amstel werden vaartuigen en vlotschuiten gelegd, waarop men eenige stukken geschut plaatste; en zes kartouwen op de Roode Brug. - En met dezelfde vaardigheid werden 'er acht oorlogschepen en drie jagten, van voor de Stad naar den mond der Zuiderzee gevoerd, om ook van die zijde Amsterdam voor overval te dekken. - Daar 'er ondertusschen bij de Vroedschap ook besloten was, om Huidekoper Heer van Maarseveen en Simon van der Does, aan Graaf Willem, bij Welna gelegerd, met eenen schriftelijken last af te vaardigen, werd 'er oogenblikkelijk een gewapend jagt in gereedheid gebragt - en om deze bezending eenen meerderen luister bij te zetten, werden ook drie der oudste Kapiteinen van de Burgerij hun toegevoegd. Onder deze behoorde ook Lijnslager, die zich zeer gereedelijk daartoe liet vinden. Maria verstond dit van haren zoon de Waal, die uit hoofde van het gebrek aan zijne linkerhand niet onder de dienstdoenden, bij de schutterij opgeschreven, nu vooral op kondschap uitging, om aan zijne moeder en vrouw, en die van Frederik berigten wegens de toedragt der zaken te geven. Maria was

{==134==} {>>pagina-aanduiding<<}

'er verre af, van zich 'er over te verheugen, dat haar man zich tot het bijwonen van eene bezending liet gebruiken, die misschien, zoo Graaf Willem niet goedvond, om dezelve te eerbiedigen, even gereedelijk als sommige Heeren van de dagvaard, op last van den verstoorden prins, naar Loevestein als Staatsgevangenen konde worden weggevoerd. Zij bragt dus dien dag, behalve de algenieene onrust over den allezins onaangenamen staat, waarin zich de Stad bevond, nog door in eene bijzondere ongerustheid over het lot van haren, man. - Schoon in het best van den zomer begon echter reeds de avond te naderen en het jagt, dat den Amstel met de Bezending der Stad was opgevaren, was nog niet terug. Met het vallen van den duister vermeerderde de kommer, welke niet afnam, toen op last van Burgemeesteren, door de geheele Stad de trom geroerd werd, om tweeduizend Waardgelders voor Stads rekening aantewerven. Ook kwamen de twee zonen van Lijnslager, die voor eene poos ontslag van hunne Kapiteins gekregen hadden, te huis, om te vernemen, of hun vader nog niet terug was. Kort echter duurde het, of vader Lijnslager kwam in het midden zijner familie, daar zijne Luitenant van hem de wacht tot den volgenden morgen overgenomen had. Met verrukking van blijdschap omhelsde hem Maria, schoon zij betuigde, dat zij toch niet zonder reden zich had ongerust gemaakt, daar hij zich tot eene zoo gevaarlijke bezending had laten gebruiken. Lijnslager gaf hierop weinig antwoord, betuigende alleen met een' grimlach, dat hij in die overgedreven zorgvuldigheid van zijne huisvrouw bespeurde, dat de

{==135==} {>>pagina-aanduiding<<}

oude liefde nog niet verkoeld was. Brandende van nieuwsgierigheid, waren beide de zonen en ook zijn schoonzoon, om den afloop te weten der bezending, en vader Lijnslager zeide: Gaarne zeer gaarne voldoe ik aan dat verlangen. - Toen wij, den Amstel in een der stads jagten afgezeild, en nadat wij plegtig met eereschoten door de stad begroet waren, en die beantwoord hadden, werden sommige der draaibassen, die wij aan boord hadden, met scherp geladen, en, daar de wind eenigzins tegen was, zagen wij ons genoodzaakt, om nog al eenige gangen te laveren. Evenwel het duurde niet lang, of wij kregen een gedeelte van het krijgsvolk, door den Prins tegen de Stad afgezonden, in het oog. Ik kan u de verontwaardiging niet uitdrukken, welke ik gevoelde, op dit gezigt ... en ik bemerkte, dat dit mede het geval was van den Heer van Maarseyeen en van van der Does. Toen ondertusschen het jagt, in welks wimpel en vlaggen het Stads wapen zich vertoonde, op de hoogte der Hofstede Welna genaderd, en het aan onderscheiden teekens zigtbaar was, dat zich daar het Hoofdkwartier van Graaf Willem van Nassau onthield, gaf de Heer van Maarseveen den Kapitein van het jagt last, om aan te leggen. Duidelijk bespeurden wij, dat zich op onze nadering verscheiden aanzienlijke Officieren naar den wal begaven. De Heer van Maarseveen, die Graaf Willem van Nassau kende, zag duidelijk, dat zich deze onder die Officieren bevond. Zoodra als het jagt, na het strijken der zeilen aan den wal vastgemaakt en eene breede plank ten gemakkelijker aftred gelegd was, stapten de Heeren Huidekoper en van der Does,

{==136==} {>>pagina-aanduiding<<}

van mij en nog twee Kapiteins vergezeld, aan wal Terstond naderde Graaf Willem, omringd door eer aantal aanzienlijke Krijgsoversten, en na eenige pligtplegingen voerde Maarseveen oogenblikkelijk zijnen last uit, staande in den kring van 's Prinsen krijgshoofden. ‘Het doet mij leed,’ zeide hij, althaus hierop kwamen omtrent zijne woorden neêr, ‘dat wij uwe Doorluchtigheid in zulk eene ongelegenheid moeten komen begroeten, Heeren Burgemeesteren van Amsterdam hebben den brief van zijne Hoogheid ontvangen, maar zij hadden wel gewenscht, dat dezelve niet zoo aanzienlijk ware vergezeld geweest. Ik heb in last, uwe Doorluchtigheid te berigten, dat Burgemeesters, echter uit uit hoofde van denzelven, den Raad hebben bij een geroepen; en dat 'er een Lid uit het midden van den Raad is afgezonden aan de afgevaardigdigden der Stad op de Dagvaard en aan de Staten van Holland zelve, om derzelver raad in te nemen, zonder welken zij zich buiten staat vonden, den brief van zijne Hoogheid te beantwoorden. Uit den naam van den Raad van Amsterdam verzoek ik middelerwijl uwe Doorluchtigheid om de Stad te verschoonen, en niet nader te willen komen, want anders zou de Regering van Amsterdam zich genoodzaakt zien, zich te beschermen met de wapenen, welke haar door God en de Natuur verleend zijn.’ De Graaf trad op deze taal, die de Heer van Maarseveen zeer eerbiedig, doch met groote onverschrokkenheid uitsprak, eenen voetstap terug, en zweeg als verzet zijnde, geheel stil. Toen liet de Heer van Maarseveen volgen: ‘Uwe Door-
{==137==} {>>pagina-aanduiding<<}
luchtigheid gelieve te begrijpen, dat, in het geen ik tot dusverre gesproken heb, ik alleen volgens last van Burgemeesteren gesproken heb, maar sta mij toe, dat ik 'er uit mij zelven bijvoege, en u gansch vriendelijk en gedienstiglijk rade, dat gij op de best mogelijke wijze terugtrekt, want gij bevindt u hier niet zonder groot gevaar. De Stad Amsterdam is vol van vreemd soort van lieden, die zeer ligt iets zouden ondernemen, dat uwe Doorluchrigheid schadelijk en Heeren Burgemeesteren niet aangenaam zijn zou. Sedert de nadering van het krijgsvolk wordt 'er binnen de Stad zulk eene taal gevoerd, dat de Heeren Regenten misschien niet ledig zullen kunnen staan, maar zich, zelfs huns ondanks, zullen genoodzaakt zien, om de uiterste middelen van' verdediging, welke de Stad in handen heeft, aan te wenden,’ Graaf Willem hoorde dezen raad, van welks welmeenendheid en opregtheid hij zich door de rondheid van taal, en open opslag van de Heer van Maarseveen verzekerd houden kon, met veel oplettendheid aan, schoon ik duidelijk bespeurde, dat de bekommering bij het laatste gedeelte van denzelven aanwies. Met veel nadruk antwoordde hij alleen: ‘Mijne Heeren! Ik heb niets gedaan, dan op last van zijne Hoogheid, en ik zal hem van het voorgevallene verslag doen.’ Nu bood de Graaf der Bezending aan, eenige ververschingen in zijn Hoofdkwartier te gebruiken, waarvoor zeer minzaam bedankt werd, en na nog eenige pligtplegingen keerden de Heeren Raden met ons terug naar het jagt; doende Graaf Willem de Stedelijke bezending uit-
{==138==} {>>pagina-aanduiding<<}
geleide tot aan hetzelve. - Toen het zeil geheschen was en de touwen losgeworpen waren, groetten wij, bij den ingang van de kajuit staande, allen nogmaals beleefdelijk en de steven wendde zich naar Amsterdam; daar ondertusschen de wind bijna geheel was gaan leggen, met het naderen van den avond, duurde het nog eene geruime wijl, eer wij de Stad bereikten. - Het is naauwelijks beschrijven, met welk een gejuich wij, bij het intreden van de Reguliers- poort, ontvangen werden, en, het kostte het volk veel moeite, om, door bekommering over den staat, waarin zich de Stad bevindt, de behoorlijke palen van bescheidenheid niet te buiten te gaan. De Heeren van Maarseveen en van der Does maakten echter geene zwarigheid, om aan de menigte genoegzame geruststelling wegens overval tegen den aanstaanden nacht in te boezemen, haar tevens verzekerende, dat 'er inmiddels door den Raad van Amsterdam niets onbeproefd zou gelaten worden, wat strekken kon, om de Stad en Burgerij voor overrompeling te dekken. - Zie daar nu, wat de uitslag geweest is van die bezending. Ik verheug mij zeer dezelve te hebben bijgewoond - en zoo ik mij niet buitengemeen bedrieg, dan zal, na de waarschuwing van den Heer van Maarseveen, Graaf Willem geen' lust hebben, om verder voorttetrekken met zijn leger. En ook waarlijk, het is hem te raden om zijns zelfsbehouds wille; want in de Vroedschap is, (dit heeft mij de Heer van Maarseveen verhaald) voorgeslagen, om den Zeedijk doortesleken, en het heeft maar aan twee Hemmen gehaperd, of het besluit was dadelijk genomen.

{==139==} {>>pagina-aanduiding<<}

Maria. o Als dit gebeurde, lieve Maurits! dan liep het alles rondom Amsterdam onder.
Lijnslager. Ja, mijn vrouw! misschien tot aan Utrecht toe, doch zoo als men in de Spaansche tijden reeds dacht: Nog beter een bedorven dan een verloren land.
Maria. Maar hebt gij vrees, dat het 'er toe komen zal?
Lijnslager. 't Is onmogelijk te berekenen, als een jong eerzuchtig Vorst eens het oor gaat leenen aan kwade raadslieden, waar voor dan zijne woede stuiten zal; maar van onze zijde zullen wij volhouden. Het voornemen is, om den weg tusschen den Overtoom en Amstelveen doortedelven, den Buitenvelder- en Outewaalder Polder door te steken, en de sluizen binnen de Stad te openen. Gij hoort, dat tegenwoordig de trom geroerd wordt, dat is om tweeduizend waardgelders te werven, en men is voornemens nog duizend matrozen voor Stads rekening daarenboven aantenemen.
Maria. Gij vertelt alles met eene zekere luchthartigheid, en het is, of bij ieder woord mijn hart wordt toegeschroefd. Wij zijn, zoo ik het wel begrijp, dan op dit oogenblik als in een' burgeroorlog.
Lijnslager. Dit is, helaas! het geval, maar daarom is het geenszins de zaak, om hoofd en handen slap te laten hangen, neen! wij moeten zien, daar wij buiten onze schuld in dat ongeluk gestort zijn, wat wij doen kunnen, om 'er ons uit te redden, en aan de roekelooze plannen van een' jongen Vorst, die zulke onbesuisde besluiten neemt, paal en perk te stellen. Als Amsterdam het hoofd nu gemakkelijk

{==140==} {>>pagina-aanduiding<<}

voor hem buigt, dat de eenige Stad is, welke zijne beerschzuchtige bedoelingen kan tegenstaan, dan zal hij, want de heerschzucht is eene onverzadelijke drift, van het een tot het ander plan overslaan, en weldra het geheel Gemeenebest onder zijn gezag brengen; en daarvoor hebben wij en onze voorouders geen' tachtigjarigen oorlog doorgestaan.
Frederik. Maar de belangen van den koophandel, vader! zullen die 'er niet verschrikkelijk door lijden, wanneer het tot een wezenlijk beleg komt?
Lijnslager. Zeker, Frederik, lijkt het eene koopstad niet, om een langdurig beleg uit te staan; ook zou het een' nadeeligen invloed, althans voor eenige oogenblikken, op deszelfs krediet kunnen hebben, maar hetgeen het zwaarst is, moet het zwaarst wegen.... Morgen ochtend betrek ik de wacht weder, en ik dank God, dat wij ten minste verleden nacht niet zijn overrompeld geworden, en dat door kleine toevallen, die de Godsdienstige erkent ook onder het bestuur der Goddelijkê Voorzienigheid te staan, een aanslag ontdekt is, die, zoo hij gelukt was, misschien tooneelen van nog verschrikkebjker aard binnen eene zoo volkrijke Stad zou hebben aangerigt. - Misschien waren wel de Bickers en wie weet niet al wie meer, even als andere brave mannen, die de woeste heerschzucht van den Prins tegenstand hebben durven bieden, als Staatsgevangenen weggevoerd.
Zoo moedig sprak Lijnslager over dezen onaangenamen toestand der Stad, en na zich een weinig verkwikt te hebben, ging hij gerust op het waakzame toezigt van Regering en Krijgsraad te bedde, in de aangename overtuiging van zijn' pligt betracht te hebben.

{==141==} {>>pagina-aanduiding<<}

't Is bekend, hoe deze aanslag afliep en hoe de Prins zijne troepen terugtrok, en met Amsterdam in een verdrag kwam, waarbij wel die Stad eenigermate toegaf, maar dat echter deze gebeurtenis aan den jeugdigen Stadhouder blijken deed, dat, zoo hij de liefde der Landzaten, als zijne voorvaders bezitten, of winnen wilde, hij zich ook binnen de palen van den hem toevertrouwden post behoorde te houden. Niet lang echter, na den geheelen afloop dezer gebeurtenis, zag zich die Vorst, welke bij zijne hevige eerzucht voortreffelijke hoedanigheden bezat, in zijne loopbaan door eenen vroegtijdigen dood gestuit, nog eer hij den ouderdom van vijf- en- twintig jaren bereikt had. - Ondanks het gesloten verdrag met de Stad Amsterdam, en schoon alles nu voor het uiterlijke een vreedzaam voorkomen had, waren de gemoederen der Amsterdamsche Burgers in eene te ongunstige stemming ten aanzien van den Prins gebragt, dan dat de mare van zijnen dood, in de Stad verspreid, door het algemeen met een gevoel van droefheid kon ontvangen worden. Integendeel, de verbitterde aanzienlijke geslachten, de harten van vele Burgers in een' onuitbluschbaren haat tegen dien Vorst ontstoken hebbende, werden 'er niet onduidelijk blijken gegeven van vreugde, die men over den dood van dien gevaarlijk geachten Vorst gevoelde. Schoon Lijnslager verre was, van zoo getroffen te zijn over den dood van Willem den II., als over dien van deszelfs vader Frederik Hendrik, te meer omdat hij van den eerzuchtigen aard van dien jeugdigen Vorst vreesde, dat hij, zoo als ook de geruchten verspreidden, het oogmerk had, om het va-
{==142==} {>>pagina-aanduiding<<}
derland in eenen nieuwen oorlog te wikkelen; echter was hij niet te vreden, dat men zich over een' dooden, die zich niet meer verdedigen kon, zoo schamper uitliet. Toen zijn zoon de Waal, die in kerkelijken dienst was, hem verhaalde, hoe 'er in een der kerken eenige gouden stukken in het zakje gevonden waren, in een papier gerold, waarop deze regels stonden:

‘De Prins is doot 
Mijn gaaf vergroot, 
Nooit blijder maar 
In tachtig jaar.’ 


keurde hij, en wel voornamelijk, bij het doen van Christelijke liefdegaven, zulke schamperheden ten uiterste af. ‘De Prins had,’ zeide de Waal, ‘het ook heel slecht met deze Stad laten leggen ... en het was geen wonder, dat men zich verheugde, op eene zoo spoedige en gemakkelijke wijs ontslagen te raken van een' Vorst, die het toch welligt, bij de eene of andere gelegenheid, weder in het hoofd had kunnen krijgen, om de Stad Amsterdam te belegeren.’ ‘Ik ontken het niet,’ zeide Lijnslager, ‘schoon ik toch geloof, dat hij, eens zoo het hoofd gestooten hebbende, wel zich gewacht zou hebben voor een' tweeden aanslag. Ik vrees maar, de Waal, dat deze dood andere oneenigheden zal doen geboren worden: want schoon zich de Prinses op het uiterste zwanger bevindt, dit oogenblik is die tak van het stamhuis van Oranje uitgestorven, en, schoon zeker de nu

{==143==} {>>pagina-aanduiding<<}

overleden Vorst, vooral door zijne geweldige stappen, zoo omtrent het gevangen nemen van eenige Staatsleden, als den aanslag op deze Stad, den roem van zijn' vader en grootvader, die met zooveel gematigheid aan het hoofd van de Regering dezer landen stonden, bezoedeld heeft, 'er is toch in de harten van een zeer groot gedeelte der Natie, sedert de afzwering van den Koning van Spanje, eene zucht voor het huis van Oranje ingedrukt, die, behalve dat het Volk gaarne iemand aan het hoofd der regering blinken ziet, aan zeker algemeen gevoel van dankbaarheid moet worden toegeschreven. Ondertusschen, daar 'er nu geen onmiddelijke opvolger is, en al is de Prinses zwanger van een' zoon, dat kind, een' geruimen tijd, onder zekere voogdijschap zal gesteld moeten worden, zullen velen, zoo die alleen den schadelijken invloed van den Stadhouder verfoeijen, als die, welken dezelve hinderlijk was in de bevordering van eigen belangen en grootheid, zich van dit oogenblik misschien bedienen, om aan de Regering van deze Landen eenen anderen vorm te geven, en aan hoe vele schokken kan het lieve Vaderland niet blootgesteld worden bij zulke gelegenheden!’
De Waal. Het verwondert mij, vader! u bij deze gelegenheid dus te hooren spreken; als of gij waarlijk eenigzins bedroefd waart over den dood van den Prins; daar gij u toch, bij zijnen aanslag op deze Stad, ook niet zeer zacht over hem hebt uitgelaten.
Lijnslager. Dit komt hieruit voort, de Waal! dat gij geen juist denkbeeld hebt van mijne Vader-
{==144==} {>>pagina-aanduiding<<}
landsliefde. Als een vrij geboren Burger van dit Gemeenebest verfoei ik elken aanslag, door wien ook ondernomen, op de vrijheid van hetzelve, maar dit verblindt mij geenszins zoodanig, dat ik de zaken niet van de personen kan onderscheiden. - Was de dood van den Prins voorgevallen vóór zijne geweldige ondernemingen, ik zou voor minder hevige schokken beducht zijn; maar nu zal de zucht van eenige dadelijk beleedigde familiën, om zich te wreken aan het huis van Oranje, zich voegen bij de bedoelingen van de zoodanigen, dien het evenwigt, dat de invloed van dat huis tusschen het gezag der Grooten en het Volk daarstelde, sinds lang tegen de borst was, terwijl 'er toch, zoo de Prinses een' zoon mogt ter wereld brengen, altijd eene geweldig groote partij in den Lande zal overblijven, die dat huis en dat kind zal blijven aankleven. En, ik acht voor een land als het onze niets nadeeliger dan inwendige verdeeldheden, omdat die juist de beste gelegenheid geven aan onze magtige naburen, welken onze opkomst en welvaart in de oogen steken, om zich in onze zaken te mengen, altijd tot schade van onze onafhankelijkheid. Juist deze onafhankelijkheid, de Waal! is de eerste wensch van mijn vaderlandlievend hart, en deze loopt bij elke nieuwe verandering meer of min gevaar. Ik heb niet deze of gene partij lief, maar het geheele Vaderland, het geheel Gemeenebest, en mijn hoogste wensch bepaalt zich bij deszelfs grootst geluk. Verbeeld u nu toch niet, mijn zoon, dat zij, die zich zoo uitbundig vrolijk aanstellen over den dood van Prins Willem, en, lafhartig genoeg, nu hij dood is, hem in den afgrond vervloeken, dat zij de har-
{==145==} {>>pagina-aanduiding<<}
telijkste vrienden van het Vaderland en der Vrijheid zijn; neen! deze zijn of driftige ijveraars, die somtijds, uit hoofde van eenige klanken, waarvan zij naauwelijks de regte beteekenis gevat hebben, partij hebben gekozen, zonder eigenlijk om het wezenlijk heil van het Vaderland te denken, of lieden, die zich voorstellen, dat uit dezen dood een staat van zaken zal geboren worden, die voordeelig zijn zal voor hunne bijzondere belangen. - Maar als een waar vriend van het Vaderland hoop ik, dat God geven zal, dat zulke bekommeringen, die misschien als voorboden van mijnen naderenden ouderdom mogen gehouden worden, ijdel zullen zijn.
Lijnslager, die een zoo waarachtig en onbaatzuchtig liefhebber van zijn Vaderland was, stond als zoodanig bij de braafste Leden der Regering van Amsterdam bekend, bovenal had hem de Heer Huidekoper van Maarseveen, bij gelegenheid, dat zij hunn' togt in het Stadsjagt naar de Hofstede Welna deden, nog van naderbij leeren kennen. - Hij was door zijn' ijver en koopbeleid tot den aanzienlijken trap van een' groot koopman opgeklommen, en had door zijnen veeljarigen handel zeer vele kundigheden in dat vak opgedaan, die aan de Regeringsleden van eene koopstad, als Amsterdam, zoo niet onontbeerlijk zijn, ten minste tot groot nut en sieraad verstrekken. Door den dood van een der leden van den Raad, kort na dien van Willem den II., kwam 'er eene plaats in denzelven open. Huidekoper had het oog laten vallen op Lijnslager, maar eer hij pogingen deed, om hem op de lijst der zoodanigen te stellen, uit welke de keuze van een der Leden van den Raad

{==146==} {>>pagina-aanduiding<<}

moest gedaan worden, oordeelde hij best de gevoelens van Lijnslager zelven te moeten toetsen. Lijnslager zag eenigzins vreemd op over het bezoek van den Heer Huidekoper, maar weldra ontwikkelde deze het oogmerk van zijne komst: ‘Ik weet,’ zeide hij onder anderen, ‘dat gij bij de geheele Burgerij bekend zijt als een groot vriend van uw Vaderland en van deze Stad in het bijzonder: daar ik nu altijd mijne pogingen aanwend, om de Vroedschap van deze Stad van zulke personen te voorzien, en ik 'er voornamelijk op uit ben, om ook kundige kooplieden in ons midden te hebben, hoop ik, dat ik in mijne poging bij u slagen zal; daar ik niet twijfel, of, zoo gij mij verklaart, dat u de keuze welgevallig zal zijn, de groote meerderheid van den Raad zal met mij eenstemmig wezen omtrent uwen persoon; dus zal het mij aangenaam zijn, uwe goedkeuring van mijn oogmerk te vernemen.’ Nu vatte Lijnslager het woord en zeide met al de rondborstigheid van een' Hollander: ‘Ik houd het daarvoor, mijn Heer Huidekoper, dat gij geene reden hebt of hebben kunt, om mij te vleijen, daar dit ook tegen uw karakter strijden zou, maar anders zou ik waarlijk bijna vermoed hebben, dat gij mij aangenamer zaken kwaamt zeggen, dan ik verdiende. Evenwel mijn hart getuigt ten mijnen voordeele, dat ik altijd, althans zoover ik mij kan herinneren, alles gedaan heb voor mijn Vaderland, wat in mijn vermogen was, en dat ik, op den eenen of anderen post geroepen, nooit geaarzeld heb, mij daarop te laten vinden ... maar ik heb een vasten stelregel, dat

{==147==} {>>pagina-aanduiding<<}

niemand zich moet laten gebruiken tot zaken, van welke hij, voor zichzelven, stellig overtuigd is, dat hij geen genoegzaam verstand bezit, en om hetwelk immer te verkrijgen, hij te ver gevorderd is in jaren. Van mijne jeugd af, mijn Heer! ben ik opgeleid geworden tot den koophandel, en ik heb mij alle die wetenschappen eigen gemaakt, die mij eenigzins dienstbaar waren, om denzelven met voordeel te drijven. Was ik de zoon geweest van een' Staatsman of een Lid der Regering van deze Stad, waarschijnlijk zou ik dan ook alle die aanleidelijke kundigheden hebben opgedaan en ook in zekere mate verkregen, welke geschikt zijn, om, zoo men het goede wil, tot wezenlijk heil van Stad en Burgerij te vertrekken; maar het is met alle zaken zoo gelegen, dat 'er een zekere slag, eene zekere hebbelijkheid, die men jong best verkrijgt, toe vereischt wordt, en daarom, mijn Heer! schoon ik u zeer verpligt ben voor de gunstige gedachten, die gij ten mijnen aanzien koestert, moet ik u opregtelijk verzoeken, dat gij op mij, die nu reeds de vijftig jaren voorbij ben, en altijd als een ambteloos burger geleefd heb, geen acht slaat. Ik zou mij uit dien werkkring moeten begeven, welke ik, zonder dweeperij of bijgeloof, echter meen, dat mij door de Voorzienigheid is aangewezen, en waarin ik, die jaren, die mij nog misschien overschieten, niet geheel nutteloos werkzaam zal kunnen zijn.’ Tusschen beide had Huidekoper wel eenige kleine aanmerkingen gemaakt over het nut, dat misschien de koophandel zelve van zijne verkregen kundigheden zou kunnen trek-
{==148==} {>>pagina-aanduiding<<}
ken, maar Lijnslager ontlegde hem dit zeer spoedig, door zich met alle welmeenendheid aan te bieden, om, als de Heer Huidekoper dacht, dat hij bij het een of ander stuk misschien eenig licht van hem zou kunnen ontvangen, of ook iemand anders van de Regering, hij bereid was, om die ophelderingen te geven, tot welke hij in staat was; dat hij zelfs, indien hem het een of ander heilzaam voor den Amsterdamschen koophandel mogt invallen, en hij dien inval, bij nader inzien, van wezenlijk nut mogt oordeelen, dan de vrijheid gebruiken zou, om deswegens hem te komen spreken. Hij voegde 'er bij, dat hij dien trap van jaren bereikt had, op welke het vuur der eerzucht zijne kracht in die mate verliest, dat het alleen zooverre nog gloeit, als strekken kan, om hem met eenen eerlijken naam van eenen braven burger in het graf te doen dalen, nadat hij den avond zijns levens zou hebben doorgebragt in die betrekkingen, in welke hij oordeelde van wezenlijk nut te kunnen zijn.
Huidekoper kon niet nalaten, schoon het hem leed deed niet in zijn' voorslag te slagen, 's mans verstandig besluit goed te keuren, en betuigde, toen hij zag, dat hij niet te overreden was, om zijn ambteloos leven te laten varen: ‘Gij hebt, dit moet ik u toestaan, hoe zeer het mij spijt, dat 'er geene kans zijn zal, om u Lid van den Raad van Amsterdam te zien, gij hebt de beste keus gedaan. 'Er is geen beter leven, dan dat van een' welgezeten ambteloos burger; die kan, zoo verre met de betrekkingen van de menschelijke Maatschappij bestaanbaar is, zeggen van niemand dan van God en zijne

{==149==} {>>pagina-aanduiding<<}

eigen vlijt af te hangen, en komt nimmer op die zware proeven, waarop dikwerf zij zich gesteld zien, welke in de staatkundige kringen bewogen worden, die somtijds zoo buiten het middelpunt loopen, dat zij van hunne eigen daden geen meester zijn; en als zij ten algemeenen beste handelen, somtijds den schijn hebben, als of zij door baaten eerzucht gedreven werden.’ - ‘Ja, ja,’ zeide Lijnslager, ‘mijn vriend Vondel heeft wel gelijk, als hij in zijn' Palamedes zegt:

‘Ver dwaalt hy van dit leven af 
Dien de onrust nagaet tot in 't graf, 
En tot den avant van den morgen, 
Geknaeght, geplaeght wordt van de zorgen, 
De zorg, die nimmer rusten laet 
Den slaef van eenen vrijen staet, 
Die tot gemeenen best zal raemen, 
Verbonden zooveel hoofden t'zamen; 
Hy wort gebeten van den nyt, 
Hoe vroom en eerlyck hy zich quyt. 
De tabbert, ik beken 't, is eerlyck, 
En 't kussen deftigh en raedsheerlyck: 
Maer och, wat is 't een lastigh pack, 
Wat moeite nestelt onder 't dack, 
Daar ieder vlamt op hooge stoelen 
En allerley gebreken woelen.’ 


Huidekoper scheidde van Lijnslager, niettegen-staande zijne vruchtelooze poging, nog met grooter achting, zoowel voor deszelfs verstand als hart, dan hij bij hem gekomen was, wenschende, dat men algemeener zijne eerzucht, even als hij, binnen den

{==150==} {>>pagina-aanduiding<<}

juisten werkkring wist te beperken, waardoor zeker het algemeen welzijn der Maatschappij en dat van elk burger voor zichzelven veel zekerder zou bevorderd worden.
In het eerst was Maria, (en wie zou eene zoo geringe zwakheid misduiden als de eerzucht van eene vrouw, die zich gestreeld voelt, wanneer haar man tot eenen aanzienlijken post om zijne bekwaamheden geroepen wordt) in het eerst was Maria een weinig opgetild met het aanbod aan haar' echtgenoot door Huidekoper gedaan, maar, bij nader inzien, en door haar' man de zwarigheden aan dien stand verknocht haar onder het oog gebragt zijnde, was zij weldra niet weinig te vreden over de gedane keuze, te meer, daar zij zich, ingevalle Lijnslager zich had laten overreden, veel minder genoegen zoo hebben mogen voorstellen van het klein Lustverblijf, dat Lijnslager dezer dage in de Diemermeer had aangekocht, en hetwelk zij voornemens waren den volgenden zomer te betrekken, daar de man, die zich aan het openbaar bestuur toewijdt, van zeer vele der huisselijke genoegens afzien moet, en die om de betrachting van hoogere pligten vaarwel zeggen.


Achtste hoofdstuk.

Aangenaam waren de vooruitzigten van Lijnslager en Maria, om den volgenden zomer op hun Lustverblijf in den Dimermeer door te brengen,

{==151==} {>>pagina-aanduiding<<}

daar zij, reeds in het najaar, hetzelve van tijd tot tijd, nu eens met, dan zonder hunne kinderen bezocht hadden, vooral, dewijl zij het gebouw, dat op hetzelve stond, eenigzins hadden laten vergrooten, ten einde het des te geschikter te doen zijn, om met eenige goede vrienden op hetzelve hun verblijf te houden. Lijnslager had ook de beplanting geheel naar zijnen smaak doen inrigten. Maar deze zoo genoegelijke hoop werd in eens uitgebluscht, daar zich bij het afloopen van den winter een allerverschrikkelijkste springvloed verhief. Deze steeg tot zulk eene aanmerkelijke hoogte, dat hij zelfs den beruchten vloed van het jaar 1570 overtrof. Het opgezette water stroomde over den Nieuwendijk en Warmoesstraat, en het was in de Haringpakkerij voor het huis van Lijnslager zoodanig gesteld, dat, de straat hoog overstroomd zijnde, men genoodzaakt was, zich van schuitjes te bedienen. Maar hoe vreemd en wild een aanzien nu de Buitenkant ook had, door het drijvend hout en vaatwerk, gevoegd bij het verbazend gekrioel van vlugtende menschen uit de laag liggende stegen, en de pogingen, om de bedreigde of dadelijk reeds volgeloopen kelders te ontledigen, eene akelige vertooning en buitengewone drokte veroorzaakten, veel grooter echter was de schrik, dien de doorbraak van den St. Anthonis of Diemerdijk, op twee plaatsen te gelijk, door geheel Amsterdam verspreidde. Lijnslager was juist met zijn' zoon Frederik in een schuitje naar een hunner pakhuizen gevaren hetwelk zij oordeelden, dat misschien eenigen aanstoot zou kunnen lijden, maar zij vonden, dat hetzelve veiliger was, dan zij zich hadden voorge-
{==152==} {>>pagina-aanduiding<<}
steld, en bevlijtigden zich dus, zooveel hun de gelegenheid toeliet, om aan sommige personen, die zich in benaauwdheid bevonden, bijstand te bieden. Zoo hielpen zij eene zwakke en bedlegerige vrouw, die in een laag huisje woonde en gevaar liep, om op haar bed om te komen, uit hetzelve redden, en bragten haar met hun schuitje aan de overzijde, waar dezelve door de hooger wonende buren werd ingenomen. Ook kocht Lijnslager bij een' bakker eenige brooden en deelde dezelve uit in een steegje aan menschen, die daar in hunne huizen opgesloten waren, hen daarmede vertroostende, dat hij sedert kort eenigen val in het water meende bespeurd te hebben. En dit was zoo, schoon Lijnslager noch zijn zoon toen de ware reden wisten, want de twee gaten in den Diemerdijk, waarvan het een bijna zeventig en het ander vijftig roeden wijdte had, gaven eene oogenblikkelijke ontlasting. Weder te huis gekomen zijnde, waar zich de Waal bevond, vernamen zij van dezen, dat 'er tijding gekomen was, dat de Anthonis of Diemerdijk was doorgebroken. Hierover bedroefde zich Maria zeer, daar deze zich voorstelde, hoe door deze overstrooming waarschijnlijk al het genoegen, dat zij zich beloofd had, in het volgende voorjaar en den aanstaanden zomer op hare kleine Hofstede, in dien drooggemalen Meer, te zullen smaken, vervlogen zijn zou. Lijnslager zocht haar nog al te bemoedigen, daar misschien het gerucht de doorbraak vergrootte, en 'er veelligt spoedig middelen zouden uit te denken zijn, om, al ware die zoo erg, als men verspreidde, het Meer weder droog te maken. Ondanks zijne bemoedigende taal, had

{==153==} {>>pagina-aanduiding<<}

hij voor zichzelven slechte gedachte genoeg van den dadelijken toestand der dingen, maar ongewoon, om in het onzeker te blijven, waar zich maar eenige mogelijkheid opdeed, om zekerheid wegens eenige zaak te krijgen, stelde hij aan de Waal en Frederik voor, om in persoon den staat van zaken te gaan opnemen. Zij deden zoo, en niet weinig stond Lijnslager, buiten de stad gekomen, ontzet, toen hij, slechts korten tijd buiten de poort geweest zijnde, zag, dat ook de Ringdijk van den Diemermeer voor het geweld der golven bezweken, en hoe het hun onmogelijk was, om op verre na zijn buitenverblijf te bereiken. Maar welras verdwenen ook de gedachten aan hetgeen zijn bijzonder eigendom te lijden had, toen hij op den algemeenen nood het oog vestigde, en ontdekte, hoe alle de bewoners van dien Meer groot gevaar liepen, om, door het water verrast, in de zoo spoedig binnenstortende golven den dood te vinden. Hij zag 'er reeds velen met hunne vrouwen en kinderen en eenig vee op den zwakken dijk zwerven, maar zijn oog ontdekte, hoe zich op het dak van eene tuinmans woning twee menschen bewogen. Middelerwijl begon de avond te vallen, en Lijnslager begrijpende, hoe die menschen en misschien vele anderen hun graf in het water vinden zouden, sloeg aan zijne zonen voor, om eene overdekte schuit te huren, en daarmede de redding der ongelukkigen te beproeven, daar het toch onvergeeflijk zijn zoude, om, als 'er mogelijkheid is, zijnen evenmensch te redden, hem dan, al is het ook met eenig gevaar en van veel moeite vergezeld, geen' bijstand te bieden. 'Er waren juist in die streek geene zeer

{==154==} {>>pagina-aanduiding<<}

geschikte schuiten. Alleen ontdekte Frederik eene soort van Turfscheepje. Lijnslager stelde aan den schipper voor, om hem dat schip tot dat einde te verhuren; eerst was dezelve daartoe geheel ongenegen, maar eindelijk eischte hij eene hooge som, en weigerde, om zelf mede te gaan. Naauwelijks echter had hij geld geëischt, of Lijnslager voldeed aan zijnen eisch; en oogenblikkelijk, na alvorens bij een' Bakker overvloed van brood gekocht en eenigen drank scheep genomen te hebben, staken zij af, en met veel moeite en niet zonder gevaar kwamen zij in den nu volgevloeiden Meer. Lijnslager stond zelf aan het roer, Frederik paste op de zwaarden, en de Waal zat bij de fok. Gelukkig was het, dat de maan, die den vorigen dag vol geweest was, terwijl ook het stormachtig weêr een weinig bedaarde, bij het wijken van den dag haar licht begon te verspreiden. Eerst hield Lijnslager op het Tuinmanshuis aan, en vond de man en vrouw in de doodelijkste benaauwdheid en half verkleumd door koude, op het dak zitten. Lijnslager en zijne zonen waren hun Engelen der verlossing. Met alle voorzigtigheid naderden zij het dak, en met veel moeite haalden zij dit paar menschen van hetzelve, dat een half uur tijds daarna geheel overstroomd was. Nu zagen zij van verre eenig licht in een afgelegen huis, op een' der bovenzolders, en oogenblikkelijk besloot Lijnslager derwaarts den steven te wenden. Het duurde niet lang, of zij bereikten het huis, en hoorden een ellendig gekerm zelfs door het ruischen van den stroom en het water henen. Om de punt van den gevel deed Lijnslager een touw werpen, en

{==155==} {>>pagina-aanduiding<<}

nu stiet het schip tegen die woning.... Door dezen stoot begon men aandacht in huis te krijgen, en men opende het venster. ‘o God! een schip ... o God! een schip, moeder!’ riep eene kinderstem. ‘Wij komen u helpen ... weest bedaard en gerust,’ riep Lijnslager hun toe - Frederik klom het venster in, en vond op den zolder eene jeugdige boerin met vier kinderen en een' zuigeling aan de borst; hij verstond, dat zij pas zes dagen kraams was, en, daar haar man het vee langs den dijk gered had, niet denkende, dat de vloed zoo hoog rijzen zou, zij nu met hare kindertjes niet anders, dan den dood voor oogen had. Zoo langzaam en voorzigtig mogelijk, half slepende, half dragende bragt Frederik, door de Waal trouw bijgestaan, de kraamvrouw met haar' zuigeling binnen boord; ijsselijk schreeuwden ondertusschen de overige kinderen, dat men hen niet achterlaten zou; en het verschilde maar weinig, of het laatste kind, zijnde een jongen van acht jaren, die zich te veel haastte, om binnen boord te komen, was weg geweest. Zijn been glipte uit, daar hij het zwaard wilde opklauteren, maar Lijnslager hem een touw toewerpende, riep met eene zware stem ... ‘Grijp, jongen! grijp dat touw, anders verzuipt gij.’ De jongen greep als werktuigelijk het touw en werd behouden.
Nu zwierven zij een' geruimen tijd op het Meer rond, Lijnslager ontdekte, dat zij in de nabijheid van zijn Buitenverblijf waren. Hij zag dat de ramen van de tweede verdieping van het huis bijna onderstonden en maakte dus hieruit op, dat 'er ten minste zestien voet water in het meer stond. ‘Dat zal

{==156==} {>>pagina-aanduiding<<}

geene blijde tijding voor moeder zijn,’ zeide hij tegen eenen van zijne zoons, ‘en ik geloof, dat zij, bij den eersten schrik, wél gegist heeft, dat wij 'er dit jaar zeer weinig gebruik van zullen hebben.’ Nadat zij nog eenigen tijd hadden rondgevaren, kwamen zij aan een' bijna tot den top toe overstroomden hooiberg. Zij meenden ook daarop eenige bewegingen te bespeuren, en nader bij gekomen, vonden zij op denzelven een' man met een klein meisje - en zoo zij verder meenden te ontdekken een koebeest. Oogenblikkelijk deed Lijnslager zijn best, om zoo nabij mogelijk te komen. De man en het kind gilden om hulp, en welras slaagden ook Frederik en de Waal in de redding van dit paar... maar nauwelijks was het geschied, of de hooischelf spoelde weg, en het koetje tevens... ‘o God!’ riep nu de ongelukkige geredde man: ‘waarom ben ik met mijn kind gered, daar verlies ik nu mijne laatste koe ... het laatste middel, waardoor ik nog gehoopt had, het leven te zullen blijven houden!’ ‘Zijt gerust,’ zeide Lijnslager, ‘ik beklaag u hartelijk, maar diezelfde God, die u in het leven gespaard heeft, zal ook wel tot zulke goede gevoelens de harten uwer medemenschen bewegen, dat zij u het verlies van dit beest en meer vergoeden...’ Den geheelen nacht bijna bleef Lijnslager met zijne zoons op het Meer rondzwerven, en, schoon zij niet meer menschen redden, was hij ten uiterste te vreden over zijne zoo wel geslaagde onderneming. Het was diep in den nacht, eer zij weder bij de stad kwamen, welker poorten en boomen zij gesloten, en zich dus genoodzaakt

{==157==} {>>pagina-aanduiding<<}

vonden, om den ochtendstond in dit schip af te wachten. Schoon Lijnslager zijne Maria eenig berigt gezonden had, toen hij het turfschip gehuurd had, was zijn hart bekommerd over de ongerustheid, waarin zich zijne vrouw zeker nu over zijne afwezendheid zou bevinden, schoon zij geene kennis droeg van de gevaren, waaraan hij en zijne zoons waren blootgesteld geweest. Ondertusschen die bekommering werd hem rijkelijk vergoed door de dankbaarheid van de geredde menschen, in welker midden hij zich bevond, toen het schip aan den wal lag. ‘Gij hebt,’ zeide onder andere de boerin, ‘Gij hebt den hemel aan mijne kinderen en mij verdiend.’ ‘Ik geloof niet,’ zeide Lijnslager, ‘dat die zoo ligt te verdienen valt, en waarlijk het genoegen, dat ik dit oogenblik smaak in zoovele door de hulp van mij en mijne twee zonen geholpen menschen rondom mij te zien, is zoo groot, en vergoedt mij zoo rijkelijk de moeite en het klein gevaar, dat wij misschien geloopen hebben, dat ik mij niet voorstellen kan, mijne kinderen! dat deze daad zoo bijzonder strekken zou, om mij, als ik anders een slordig of slecht leven leidde, een geschikt deelgenoot van de eeuwige gelukzaligheid te maken.’
Toen de poort openging, en Lijnslager zooveel hem mogelijk was, zoo voor de vrouw en hare kinderen als de overige geredde personen gezorgd had, ging hij met Frederik en de Waal naar zijn huis. Alles vond hij daar in de grootste verwarring en ontsteltenis - de dienstbode, die de deur opende, was doodelijk bleek - en gaf een' schreeuw, toen

{==158==} {>>pagina-aanduiding<<}

zij Lijnslager binnenliet, zeggende: - ‘Daar zijn ze, daar zijn ze.’ Lijnslager de deur van 't vertrek intredende, zag zijne vrouw en twee dochters, die bij hare moeder gekomen waren, allen in de radelooste gestalte zitten. Maria zat in een' hoek als een verstijfd beeld - Margaretha wrong als eene wanhopige de handen en Dina huilde luid op. Dina en Margaretha rezen oogenblikkelijk op, zoodra als zij Lijnslager zagen, riepen: ‘Vader! Vader! Frederik! Frederik! de Waal! de Waal!’ - maar Maria was door den angst als gevoelloos geworden - en Lijnslager, tot haar naderende, vond hare ligchaams- en zielskrachten bijna uitgeput. - ‘Hemel! wat is hier gebeurd,’ zeide Maurits... ‘Wat scheelt 'er aan uwe moeder?’ ‘Zulk een' nacht ... zulk een' nacht...’ zeiden Margaretha en Dina, ‘als wij hebben doorgebragt ... o 't is wonder, dat wij het niet alle bestorven zijn...’
Lijnslager. Ik versta u niet ... maar mijn lieve Maria...
Maria. (Met eene flaauwe stem.) Zijt gij daar ... zijt gij daar, Maurits! o welk een' nacht hebben wij ... doorgebragt ... gij leeft ... dan nog...
Lijnslager, nader opheldering van het gebeurde vragende, ontdekte, dat, hoeveel zorg hij gedragen had, om zijne vrouw en dochters te laten weten, dat hij en zijne zoons met een vaartuig den Meer zouden inzeilen, om te zien, of 'er niet deze of gene ongelukkigen te redden waren, dit berigt niet tot haar gekomen was, en zij dus den nacht in de doodelijkste onrust hadden doorgebragt, zonder iets

{==159==} {>>pagina-aanduiding<<}

van het lot van hun drieën te vernemen - en zonder middel te weten, hoedanig dat te ontdekken. Maria, den aard van haren Lijnslager kennende, onderstelde niet anders, of hij had zich door de edele zucht voor de redding van zijnen medemensch genoopt, blootgesteld aan groote gevaren, en zou daarin waarschijnlijk zijn omgekomen ... misschien met beide zijne zonen. Lijnslager deed alles, wat hem mogelijk was, om zijne Maria uit haren staat van gevoelloosheid, door overspanning van krachten veroorzaakt, op te wekken. Behalve vriendelijke toespraak, haar van zijn behoud en van dat van de Waal en Frederik, verzekerende, verhaalde hij, wat zij dezen nacht hadden bijgewoond - en hoe zij het geluk gehad hadden, van eenige menschen en daaronder eene vrouw, zes dagen oud kraams, te redden. Dit alles echter, hoeveel invloed het bij de dochters had, werkte nog weinig bij Maria, maar, toen Lijnslager zeide, dat hij hun Buitenverblijf in den Diemermeer voorbij gevaren en wel zestien voet in het water staande gevonden had, en dat zij dus maar al te wel gegist had, dat 'er dezen zomer zeer weinig gebruik van zou kunnen gemaakt worden, schoot Maria als in eens uit hare mijmering en gelukkig raakte Lijnslager, schoon niet geheel toevallig, hier het punt, hetwelk als het ware op nieuw een' schok gaf aan het rad van hare gedachten, dat bijkans stil stond. ‘Zie daar nu,’ zeide zij, in tranen uitbarstende, ‘zie daar nu, Maurits! bevestigd, hetgeen ik gisteren zeide, maar toen, toen was ik al te zwaarmoedig en haalde mij iets in het hoofd, dat geheel geene plaats zou hebben ... zoo ... zoo

{==160==} {>>pagina-aanduiding<<}

wilde mij Willem ook beduiden, dat 'er geene zwarigheid was bij uw uitblijven, dat ik mij met ijdele zorgen kwelde ... het blijkt nu toch, daar ons Buitenverblijf zestien voeten in het water staat, dat somtijds eene zwaarmoedige niet geheel misraadt.’ Lijnslager verheugde zich, dat zij op deze wijze uitbarstte en in plaats van haar te stuiten, liet hij haar eene geruime wijl op denzelfden toon voortvaren, tot dat hij op de minzaamste wijze aanmerkte, dat, hoe wel zij het dan ook in haar zwaarmoedig vooruitzigt mogt geraden hebben omtrent het Buitenverblijf, zij zich toch zeer gelukkig vergist had in hetgeen hem en zijnen zonen bejegend was, en dat hij hoopte, dat zij zich overtuigd hield, dat het geheel buiten zijne schuld geweest was, dat zij met hare dochters eenen zoo ongerusten nacht had doorgebragt. Hij hoopte, dat die angst voor haar van geene nadeelige gevolgen zijn zou, en, dat zij nagaande, hoevele menschen zij in het leven hadden mogen behouden, dat aangenaam besef zou aanmerken, als eene soort van vergoeding voor den angst, dien zij, echter tegen zijn oogmerk, geleden had. Nogmaals herhaalde hij toen, in weinige woorden, hoe hij en zijne zonen de werktuigen in de hand der Voorzienigheid geweest waren, door welke ten minste een aantal menschen bevrijd was gebleven, om slagtoffers te worden van de verschrikkelijke overstrooming. Maria uit hare gevoelloosheid geheel terug gekomen, en de redding der ongelukkigen vernemende, beschuldigde nu meer of min zichzelve, dat zij zich zooverre door haren angst had laten wegslepen, en niet grooter vertrouwen gevestigd had op

{==161==} {>>pagina-aanduiding<<}

God, die ondertusschen haar' dierbaren man en kinderen niet alleen bewaard, maar tot zulke loffelijke en heilzame einden had laten werkzaam zijn. Nu onderzocht zij, waar zich de ongelukkigen, die alleen het leven uit den vloed gered hadden, bevonden, en vooral, waar zich de kraamvrouw met haar' zuigeling en overige kinderen onthield. Schoon Lijnslager haar verzekerde, dat hij wel in derzelver verblijf voorzien had, rustte Maria niet, voor dat zij nog dienzelfden voormiddag versterkende spijze voor haar had toebereid, en die benevens verkwikkenden drank aan haar doen bezorgen.
Dina, welke uitmuntend met hare schoonmoeder, in het stuk van weldadigheid, zamenstemde, was zeer verheugd, dat zij door hare moeder verzocht werd, om, als een der dienstboden die spijze en drank bezorgde, daarbij tegenwoordig te zijn, opdat zij tevens onderzocht, of 'er misschien nog meerdere behoeften plaats grepen, welker voldoening ter vertroosting en hulpe van die ongelukkigen zou kunnen strekken. 't Is buiten allen twijfel, of Lijnslager moedigde deze liefdadigheid en hulpvaardigheid van vrouw en dochter aan, en verheugde zich, daar hij bemerkte, hoe ook zijne dochter Margaretha aan hare zuster Dina eenig kindergoed, dat zij oordeelde te kunnen ontberen, verzocht mede te nemen, om het aan die ongelukkige vrouw ter hand te stellen. Zoo blonk in Lijnslager en zijne huisvrouw en ook in zijne kinderen die deugd van hulpvaardige menschlievendheid, en onbekrompene weldadigheid uit, die, wat ook spilzieke vreemdelingen, onbekend met de huisselijke en stille deugden der Nederlandsche

{==162==} {>>pagina-aanduiding<<}

Natie, haar wegens hardvochtigheid en inhaligheid mogen ten laste leggen, kenmerkende eigenschappen van het echt Hollandsch karakter zijn.
Dina haastte zich, zoodra de versterkende spijze gereed was, om zich naar het huis te begeven, dat Lijnslager haar had aangewezen, als het tegenwoordig verblijf der geredde boerin. Daarin getreden zijnde, vond zij dezelve in eenen tamelijken staat, wat hare gezondheid betrof, maar in eene diepe treurigheid gedompeld. - Dina haar naar de reden gevraagd hebbende, gaf zij te kennen, dat zij het zeker achtte, dat zij haar' man nooit weder zien zou, en dat dezelve hoogstwaarschijnlijk in het water zou zijn omgekomen. Zij was (gaf zij te kennen) in het eerst zeer blijde geweest over hare redding, want een mensch heeft zijn leven lief, en vooral over de redding van hare kinderen ... maar zij had toen ook nog al hoop gehad, dat haar lieve man zou gespaard zijn gebleven, maar nu zij zoo wat tot zichzelve kwam, zou zij haast wenschen, dat zij maar met hare kindertjes in het water was omgekomen ... wat zou zij arme weduwe, met zulke onnoozele schapen, op de wereld doen?... Dina verzekerde haar, dat, als haar lot zoo ongelukkig zijn mogt, 'er dan wel goede menschen genoeg gevonden zouden worden, die de hand niet aan haar onttrekken zouden, en konden zij al niet haar volkomen een zoo groot verlies vergoeden, echter door hunne liefdadigheid haar zouden in staat stellen, om met hare kleinen eerlijk door den tijd te komen, en dat zij dan, hoe bitter bedroefd over het missen van haar' man, nog reden te over vinden zou, om God te danken, dat

{==163==} {>>pagina-aanduiding<<}

Hij haar had laten leven, al was het dan ook maar, om hare pligten als moeder omtrent hare kinderen te vervullen. De vrouw luisterde zeer aandachtig naar de troostredenen van Dina, welke deze in zeer eenvoudige bewoordingen vervatte, terwijl hare woorden door de medegebragte verkwikkingen en kleederen voor de kindertjes, aanmerkelijken nadruk ontvingen.
Juist was Dina bezig met een gedeelte der krachtige spijze, die moeder Lijnslager had doen bereiden, op te scheppen, dezelve aan de vrouw als allerheilzaamst aanprijzende, toen zich een groot geraas van eenige instuivende manspersonen hooren liet, waarvan 'er één vooruit liep, die de kamer openstootende riep: - ‘Ben jij hier Trijn? Ben jij hier Trijn?’ - ‘Vader! vader!’ schreeuwden de oudste kinderen, en de boerin was zoodanig verstomd van vreugde, dat zij naauwelijks een enkel woord kon uitbrengen, dan alleen ... ‘God dank - gij leeft, Japik!’ - ‘Kijk,’ zeiden nu de boeren - die met minder aandoening dan Dina dit genoegelijk tooneel van hervinding beschouwden - kijk - hebbenwe je de waarheid niet gezeid, ongeloovige Thomas, dat hier je wijf en kinderen geborgen waren.’ Dina vreesde ondertusschen, dat deze vreugde misschien te sterk op het hart van de boerin, die nog zoo kort geleden in de kraam bevallen was, werken zou, en was 'er daarom zeer spoedig bij, om, toen haar Japik eenige hartelijke zoenen gegeven had, en nu zijne kinderen een voor een optilde, eenigen drank aan haar toe te reiken, zeggende: ‘Drink eens, vrouw! want gij zijt ge-
{==164==} {>>pagina-aanduiding<<}
schrikt en ontsteld van vreugde.’ ‘Zou dat een mensch kwaed kunnen doen,’ vroeg zij, ‘dat loof ik niet juffrouw... dat mag bij Steêluî plaets hebben, maer bij de Boeren niet.’ ‘Maer,’ zeide nu Japik, ‘hoe is het meugelijk, dat jij behouden gebleven bent, want, als ik wel ezien heb, dan staet ons huis tot over zen top in het waeter.’ ‘Och,’ zeide Trijn, ‘Een men Heer Lijnslager, die laetst dat plaetsje in den meer gekocht heeft, heeft mij en mijn kindertjes met een vaertuig gered.’ ‘Dat mot een braef man zijn, die men Heer Lijnslager,’ zeide Japik, ‘die zal ik op men bloote knieën gaen bedanken.’
Dina. Daar zal hij niet bijzonder op gesteld wezen....
Japik. Ken jij dan dien men Heer Lijnslager zoo prefekt, Juffrouw?
Dina. Ik ken hem daartoe genoeg.
Japik. Is hij dan van je palmentagie?
Dina. Hij is mijn mans vader.
Japik. (Zijne muts afnemende.) Dan ben jij zooveel als zen dochter, juffrouw! en ik zie, dat jij hier ook al bezig bent, met zoowat voor mijn wijf en mijn keijeren te kokerellen... wel ik stae, bij mijn ziel versteld, dat 'er nog zulke goeije menschen op Gods wereld bennen - dat is je wat anders, jongens, dan bij dat Heerschip, ik loof, dat het nog een ouderling van de kerk is (nou daer is hij ook geen mijt beter om) die daer dat kostelijke stal heeft even buiten de poort... Denk eens Juffrouw! daer kwam ik, toen het waeter zoo janhagels begon te rijzen, met mijn zes koetjes, die ik (ik mag wel zeg-
{==165==} {>>pagina-aanduiding<<}
gen) uit den brand gered had, andrijven. Ik dankte God den Heer, dat ik ze den meer uit had.
Trijn. Wat zegje Jaep, zijn onze koetjes behouën?...
Japik. Laet mijn vertellen, wijf. Je mot dan weten, juffrouw; ik was daer met me koeijen tegen den avond komen andrijven al sukkelend, zoo als je wel zelt weten, dat het met koeijen-drijven gaet, want die biesten hebben overal een boodschap, en zij zijn voor het gevaer zoo dom als varkens, met je verlof. Ik dankte onzen lieven Heer, dat ik zoo digt bij de stad was ... maer ja wel, toen ik voor de poort kwam, was die toe esloten. Daer stond ik nou met me arme vee, dat zoo koud, en kouwer was als ik zelf.... Goeije raed was nou dier. Het waeter bleef al klimmen, klimmen. - Weerom naer huis kon ik niet. Ik zag dan, dat 'er licht was op dat Heerschipshuis, want die, luî zijn 'er zomers en 's winters - en ik trok men stoure schoenen aen, en klopte je op de deur, dat het zoo een aerd had. - Toen deed me een benepen steêmeisje de deur op - en zeî: ‘boer! wat is 'er van je dienst?’ Ik toen: Wel meisje! ik heb hier zes koetjes - men eenig vermeugen - daer kom ik meê uit den meer vlugten, en nou zou ik je Heerschip verzoeken, of ik mijn beestjes van nacht in zen paerdestal zou meugen zetten... Dat was immers niet kwaed of onfatsoenlijk gesproken?... ‘Mijn Heer is niet te spreken,’ zeî het meisje. Is. hij dan niet te huis kind! zeî ik nog al zoo zoetfappigjes weg. ‘Ja hij is wel t'huis,’ liet nu de sleepkous volgen. Is hij dan ook ziek? vroeg ik... ‘Neen, ziek is mijn Heer ook niet,’

{==166==} {>>pagina-aanduiding<<}

zeide zij, en ze wilde de deur toedoen... Evenwel dat keerde ik ... en ik werd een weinigje boos, toch niet heel erg ... en ik zeî: Wel ik zou dan wel zeggen, wat heit men Heer dan toch te doen, dat hij mijn niet spreken kan. Ik ben een ongelukkig mensch, die met men vee kom vlugten, en dat zoo verkleumd is, as ik zelf ben... Is men Heer voor zoo'n ongelukkig man niet te spreken? ... ‘Het is,’ liet toen het kwezeltje volgen, ‘ik durf hem niet te storen, het is het uur des gebeds, en hij heeft mij gezeid, dat het een half uur langer zal duren, als anders, om den storm en watervloed...’ Wel ik wou, dat je Heer met zijn bidden en al ... ja ik zeî 'er wat van, Juffrouw! dat ik, God vergeef mij de zonde, wel mogt gelaeten hebben, en het pimpelmeesje van een meisje flenste de deur toe. Daer stond ik toen met mijne arme beestjes; van den honger bulkten ze, en ik had zelf ook een' gierenden honger, en een' dorst, dat ik het waeter uit de sloot zou hebben kunnen drinken! Wet zou ik doen? wachten, was de boodschap. Toen het zoo om en bij een uur geleden was, klopte ik weêr an: en toen de deur openging, zeî ik: Meisje! Is nou het gebed van men Heer uit? ... ‘Lastige boer, benje daar al weêr ...’ zeî zij, en toen ging zij nae binnen... Maer, maer, lieve Juffrouw! toen hadje het leven gaende ... die men Heer, die anderhalf uur voor den waetervloed gebeden had, kwam dan wat handigjes nae voren schieten, en hij zag 'er gansch niet bidachtig uit ... maer had achter hem een ouwe totebel, ik denk, dat het zen wijf was, die zag 'er uit als de baerelijke duivel... Je mot weten, ik stond ef-
{==167==} {>>pagina-aanduiding<<}
fentjes met me voeten in huis, maer nog niet eens op de voetmat, en wat denkje, dat men Heer de ouderling zeî: ‘Scheerje me deur uit ... karel! ...’ ‘Maer men Heer!’ zeî ik ... ‘ik wou, van den nacht, maer men arme beestjes in de paerdestal...’ ‘Zie me,’ schreeuwde de vrouw, ‘zie me, dien kladdigen boer daer eens vuile voeten op me kostelijke marmeren plaeten gezet hebben ... daerop heeft Lijsbeth verleden week nog een' halven dag geboend...’ Ik zong ondertusschen al men ouwen zang ... en ik begon hoop te krijgen, dat ik het hart van den Heer zou vermurwd hebben ... want het leek, dat hij een weinigje nae me luisterde ... maer ik had mij leelijk gefupt. ‘Hoor vriend!’ zeî hij langzaem nae me toekomende, en mij genoegzaem de deur uitdringende... ‘Hoor vriend! ons stalletje is veel te rein, om daar uwe morsige koebeesten op te plaatsen ... daarbij, als wij 'er u de beesten op laten plaatsen, dan zou ik immers, als 'er een tweede of een derde, of een vierde boer met zijn vee kwam, daar ook toe verpligt wezen ... en uw vee maakt zulk een verschrikkelijk gebulk, dat mijne vrouw noch ik geen oog zouden kunnen luiken... Dat bulken heeft ons dan schrikkelijk in onze avondoefening gehinderd.’ ‘En dan,’ zeî het oude wijf met eene stem, zoo scherp als een elst ... ‘en dan zou dat hongerige vee in één' nacht wel zooveel hooi opeten, als onze paardjes in veertien dagen ... dat zal niet gebeuren, dat zal niet gebeuren...’ ‘Dat zal het niet, lieve vrouw! dat zal het niet, lieve vrouw,’ zeî toen de oude fukkel. ‘Boertje! wil je heen gaan of niet ... want

{==168==} {>>pagina-aanduiding<<}

in je verzoek zal niet getreden worden ... en wil je met je koeijen wel een eind verder op gaan, anders zou het mij en mijne vrouw in onze nachtrust storen.’ Ik werd verhaegeld kwaed, en ik zeî, zoo als ik tegen Juffrouw niet zeggen zal: Als dat van een uur of anderhalf bidden komt, dat men zoo duivelsch hardvochtig wordt ... dan zou ik denken, dat het beter was, in het geheel niet te bidden... Ik zal je niet weêr verzoeken, om mijn vee op je stal te meugen brengen ... maer hier voor je deur zel ik met men vee blijven ... en als je dan de arme dieren hoort bulken van koû en honger, dan mag jij en je wijf denken, dat ze jouw je onbarmhartigheid verwijten.
Dina was zeer getroffen over de schandelijke hardvochtigheid van dit paar menschen, en vroeg hem, hoe hij het toen met zijn vee gesteld had. ‘Slecht genoeg,’ zeide hij, ‘maer tegen den ochtend heb ik ze in de stad in een slepers stal gejaegd.’ Nu vernam hij zeer naauwkeurig, waar of Lijnslager woonde, en toen zijne vrouw geheel hersteld was, en zij eene kleine boerderij digt bij Amsterdam gehuurd hadden, ging hij den eersten Zondag den besten met zijne vrouw en kinderen Lijnslager opzoeken, en het was voor dezen een waar genoegen, om de door hem geredde personen, en den dankbaren man en vader te mogen aanschouwen, terwijl hij in zijn hart God dankte, dat hij in de gelegenheid gesteld was geworden, om door zijne toegebragte hulp zoovele personen voor de Maatschappij te behouden, en te gelijk een' man en vader gelukkig gemaakt te hebben, die anders in den diepsten rouw

{==169==} {>>pagina-aanduiding<<}

zou zijn gedompeld geweest en misschien zichzelven, door de redding van zijn vee, beschouwd hebben, als de oorzaak, dat zijne vrouw en kinderen in de golven waren omgekomen.
Dezelfde storm, die dezen verschrikkelijken watervloed in de nabijheid van Amsterdam veroorzaakte, had ook op de Noordhollandsche kust niet verre van Egmond een schip doen stranden, een gedeelte van welks lading uit hennep bestond. Dit te Amsterdam bekend geworden zijnde, gaf Willem aan zijnen vader te verstaan, hoe misschien hier een zeer voordeelige koop te doen was, en Lijnslager raadde zeer zijnen zoon aan, om de aangeslagen verkooping te gaan bijwonen, om te zien, welke voordeelen hij daar zou kunnen behalen. Eenige dagen daarna vertrok Willem met het Beurtschip naar Alkmaar. Hij had juist niet vele bijzondere kennissen in Alkmaar behalve een' winkelier, die veel leverde aan de zeedorpen, en welken hij dus van tijd tot tijd touwwerk toezond. Daar Willem, van een' eenigzins stroever en stiller aard dan zijn broeder of zuster, zich bijna geheel tot zijne zaken bepaalde en weinig verkeering had, hadden Lijnslager en Maria dikwerf, over de belangen van hunne kinderen sprekende, geoordeeld, dat Willem waarschijnlijk nooit tot een huwelijk komen zou, daar hij ook misschien voor de genoegens van het huwelijksleven, die toch met zekeren omslag en drokten gepaard gaan, minder geschikt zou zijn. 't Bleek echter, dat beide zich omtrent hem in dit opzigt bedrogen hadden, daar hij juist de dochter van dien winkelier te Alkmaar het meisje zag, dat zijn oog en hart be-
{==170==} {>>pagina-aanduiding<<}
haagde. De winkelier sloeg aan Willem voor, om, daar deze nog nimmer te Egmond geweest was, hem den volgenden dag te vergezellen - en daar zijn Guurtje nog maar eens te Egmond buiten geweest was, stelde hij voor, om haar meê te nemen. Guurtje was een meisje van drie en twintig jaren, eene Noordhollandsche blonde, die op eene zeer geestige wijze haar kapje wis te zetten, en voor het overige den steedschen zwier, althans dien der Noordhollandsche steden, navolgde. Zij was op het reisje naar Egmond zeer aardig en zoo lustig, dat zij den stroeven geest van Willem lenigde, en nooit, dacht hem, had hij eenig meisje gezien, dat een zoo bekoorlijk voorkomen had, en waarmede hij oordeelde, dat hij zoo gelukkig zou kunnen zijn. Hier kwam bij, dat zijn verblijf ten huize van Leeghwater hem een' zekeren smaak in de Noordhollandsche manieren had doen krijgen, als welke zoo zeer met zijne wijze van denken strookten. Hij was zoodanig ingenomen met de schoonheid en aardigheid van dit meisje, dat hij, met mindere naauwkeurigheid zelve, dat hij anders gewoon was, op de partijen hennep acht gaf, schoon hij echter nog zeer voordeelige koopen deed, die de reis naar Egmond zeer wel waardig waren. In het terugrijden ontdekte hij al weder nieuwe bekoorlijkheden, en zoodanig trof Guurtje hem het harte, dat hij moeite deed, om nader naar haar onderzoek te doen. Schoon hem dit niet gemakkelijk viel, evenwel hij vernam wel zooveel, dat 'er noch op haar gedrag noch op dat harer familie iets aan te merken was ... doch 'er was één hinderpaal ... en wel van veel gewigt ... Guurtje was Roomsch.

{==171==} {>>pagina-aanduiding<<}

Willem wist wel, dat zijn vader een zeer verdraagzaam man was in het stuk van den Godsdienst, maar deze had toch meermalen in zijne tegenwoordigheid, en met veel grond beweerd, dat ook zekere gelijkheid daarin veel toebragt tot huisselijk geluk. Zijne moeder had hij minder over deze zaak hooren spreken, maar hij had toch redenen, om te gelooven, dat zij ongaarne zou zien, dat hij met eene Roomsche vrouw trouwde. Hij herinnerde zich, hoe hij, in haar bijzijn, zich eens gunstig had uitgelaten over een Mennist meisje, dat hij in zeker gezelschap had aangetroffen, en dat zij, hem toen den volgenden dag alleen sprekende, hem gevraagd had, of hij ook eenige bijzondere genegenheid voor haar had opgevat; dat hij haar daaromtrent had gerust gesteld, haar verklarende, dat hij dit maar zonder bijzonder oogmerk gezegd had, en zij toen verklaard had, dat zij daarover wel te vreden was, want dat zij, hoeveel achting zij ook anders voor de Mennonieten had, echter niet gaarne zien zou, dat haar zoon met een Mennist meisje trouwde. En welk een onderscheid was 'er evenwel nog tusschen Roomsch en Mennist ... en echter Guurtje, schoon Roomsch, was zoo bekoorlijk in zijne oogen, als hij nog nooit een meisje gezien had. Willem was, schoon hem het scheiden van Guurtje hard viel, toch zoo voorzigtig, en in zooverre zijnen hartstogt meester, dat hij aan het meisje geen blijk gaf van de hooggaande genegenheid, welke hij voor haar had opgevat, daar hij, in zijnen altijd berekenenden geest, ook wijsselijk opmaakte, van welke nadeelige gevolgen zoodanig een blijk voor haar zou kunnen zijn, indien het door tegenkantingen

{==172==} {>>pagina-aanduiding<<}

van de zijde zijner ouderen, of van baren vader onmogelijk, ten minste zeer moeijelijk werd, om zijn oogmerk te bereiken. Toen Willem te huis was gekomen, ontdekte hij aan zijne ouders zonder eenigen omweg de genegenheid, welke hij opgevat had voor het Alkmaarsche meisje. Tot zoolang, dat hij te kennen gegeven had, van welke Godsdienstige geloofsbelijdenis zij was, hadden beide zich verheugd, dat hij eenmaal het oog had laten vallen op een bepaald voorwerp, en dat hij dus, voldoende aan een der groote doeleinden van het Opperwezen met den mensch, zich genegen toonde, om zich ook door den band des huwelijks te laten verbinden - maar, toen zij hoorden, dat het meisje Roomsch was, veranderde hierdoor aanmerkelijk het gevoelen van Maria, dat zich niet alleen zigtbaar op haar gelaat, maar zelfs in woorden openbaarde. Lijnslager zelf hield zich zeer stil, en, schoon het hem niet aangenaam was, echter wilde hij gaarne eerst peilen, hoe diep de wond was, die het hart van Willem ontvangen had, eer hij zich over deze zaak uitliet. Maria zeide, bijna zooras als Willem gezegd had, van welk geloof zij was.... ‘Hoe ik zou moeten beleven, dat een zoon van mij met een Roomsch meisje trouwde...’
Willem. Guurtje kan daarom toch een verstandig en braaf meisje zijn, Moeder!
Maria. Dat ontken ik niet, maar ik heb zulk een' afkeer van den Roomschen Godsdienst; ik kan de menschen als menschen wel lijden en verdragen, maar ik kan 'er in geene naauwe betrekking meê komen - en evenwel als dat meisje uwe vrouw werd, was zij zoo goed mijne schoondochter als Dientje van Teylingen.

{==173==} {>>pagina-aanduiding<<}

Willem. Maar, lieve Moeder! welke redenen hebt gij daartegen dan zoo bijzonder, buiten zekeren afkeer, die misschien toe te schrijven is aan denkbeelden, welke gij reeds jong zijnde ontvangen hebt, toen de gemoederen tegen de Spanjaarden zoo fel verbitterd waren?... Gij ziet immers van tijd tot tijd van Vondel, die van Protestantsch zelfs Roomsch geworden is, met genoegen aan ons huis.
Maria. Dat is zoo Willem; maar de betrekking tot een' goed vriend, die ons te hooi en te gras eens bezoekt, en die tot eene schoondochter is zeer verschillende. Verbeeld u eens, nooit, nooit zoudt gij te zamen in Gods huis kunnen gaan, nooit te zamen het heilig Avondmaal vieren. Zelfs zou het best zijn, dat gij met elkander zoo weinig mogelijk over den Godsdienst spraakt, om alle Godsdienstige verschillen te vermijden ... en lieve Willem, hoevele tijden, hoevele omstandigheden komen 'er niet in het huwelijk voor, waarin voor deugdzame en Godsdienstige Echtgenooten het juist de Godsdienst is, die den besten troost aanbrengt... Hoe zal de ziel van uwe vrouw, zoo zij dan waarlijk aan hare kerk gehecht is, zich dikwijls over uwe ziel moeten bekommeren, en u beschouwen, als door het geloof, dat gij omhelst en belijdt, nooit een deelgenoot te kunnen worden van de eeuwige gelukzaligheid.... Verbeeld u ... mijn Willem! welk eene rijke bron van tweedragt of verdriet, anders de grootste zegen van het huwelijk, kinderen, bij zoodanig eene echtverbindtenis zijn moet. Laat uwe vrouw zoo redelijk en rekkelijk denken omtrent u, als zij wil, het heil, het eeuwig heil van hare kinderen, zal haar,

{==174==} {>>pagina-aanduiding<<}

zoo zij waarlijk Godsdienstig is, naauw aan het hart moeten gaan ... en zult gij dan genegen zijn, om u ook te laten welgevallen, dat uwe kinderen de Roomsche kerk worden ingelijfd. - Zult gij, als zij grooter wordende bij u vernemen, waarom gij niet die kerk bezoekt, waarin hunne moeder gaat, daarvan hun de reden niet geven, en zoo zij door u zich overtuigd houden, dat uwe geloofsbelijdenis beter is, wat zullen dan daaruit de gevolgen zijn? Ga dit na, Willem, en ik denk, dat gij uwe moeder ook wel gelijk geven zult, dat zij groote zwarigheden in dat huwelijk ziet... Maar gij zwijgt, Maurits! moet ik dit geheel afpraten, of denkt gij 'er anders over?
Lijnslager. Lieve Maria! gij waart zoodanig over het stuk aan den gang, dat ik het geheel niet noodig oordeelde, om tusschen beide te komen. Ik ben het het volmaakt met u eens, dat eenerlei Gezindheid eene wenschelijke zaak in een huwelijk is, en ook heeft de ondervinding geleerd, dat gelukkige huwelijken tusschen lieden van zoo verschillende gezindheden, als de Protestanten en Roomschgezinden, ondersteld, dat beide ernstig en verstandig hunnen Godsdienst toegedaan zijn, tot de zeldzaamheden behooren; maar men vindt toch enkele zeer enkele gevallen, dat de liefde zoo ongemeen groot is, dat zich de echtgenooten volkomen op dit stuk verdragen. En het is dan alleen, wanneer door hun de uiterlijke gedaante der Godsdienstoefening beschouwd wordt, gelijk die ook waarlijk is, als het geringst beteekenend gedeelte van den Godsdienst, en zij zich alleen aan de groote grondwaarheden van den Christelijken Godsdienst vasthouden, maar hiertoe is grooter trap

{==175==} {>>pagina-aanduiding<<}

van verlichting in het verstand en vastheid in de karakters noodig, dan, over het algemeen, gevonden worden, en, zoo die ontbreken, dan verandert de laauwheid welras in onverschilligheid, en de onverschilligheid eindigt in volkomen ongodsdienstigheid.

Willem. Ik had nog al gehoopt, dat ik in u eene grootere voorspraak zou gevonden hebben, Vader!
Lijnslager. Willem! gij kondt toch in mij geene grooter voorspraak verwachten, dan met de waarheid bestaanbaar is. Zoo het u dus mogelijk is, Willem, om uwe liefde, die nog maar zeer jong is, ten aanzien van dat voorwerp te bedwingen, zult gij niet zoo zeer ons, als wel uw eigen duurzaam geluk, bewerken: gij zijt altijd gewoon geweest, alles met bedaardheid te overleggen, en te berekenen; gij zult u toch ook aan geen' lossen strap in een der gewigtigste stukken van het leven willen schuldig maken.
Willem. o Ik wenschte, dat gij het meisje eens zaagt en spraakt, en ik houd mij overtuigd, dat gij beide mijne keus zoudt billijken. 't Is toch wel zeer hard, dat het onderscheid van denkwijze over eenige Godsdienstige geschilstukken, waarover geleerden jaren lang twisten kunnen, zonder dat zij elkander eene haarbreedte nader komen, en die men als het ware van zijne ouders overgenomen of geërfd heeft, twee jonge menschen scheiden moet, die anders geschikt waren, om met elkander een gelukkig leven te leiden.
Lijnslager. Ik heb mij nog zoo beslist over de zaak niet uitgelaten, Willem, dat ik volstrekt te-
{==176==} {>>pagina-aanduiding<<}
gen dat huwelijk ben, maar gij moet, zoo gij uw oordeel gebruikt, zelf gevoelen, dat de aangevoerde zwarigheden waarlijk groot gewigt hebben. Eilieve, overleg nu alles met zooveel bedaardheid als mogelijk is, en overweeg hetgeen uwe moeder, uit de volheid van haar hart, dat u zoo teederlijk lief heeft, gezegd heeft. Aan hare zwarigheden hecht ik volkomen mijn zegel, en gij weet intusschen, Willem, hoe verdraagzaam ik over den Godsdienst denk, en hoe gaarne ik zie, dat ieder daarin zijn eigen licht volgt. Maar, ik bid u, doe, omdat gij weet, dat uwe ouders niet zeer voor een huwelijk zijn zouden met een Roomsch meisje, buiten ons geen' onberaden stap: want ik verzeker u, dat, hoevele gewigtige zwarigheden ik daarin zie, ik veel liever mijne toestemming geven zou, dan u bloot te stellen aan onbehoorlijke en buitensporige stappen, die misschien een' anders zoo zedig en braaf jongman tot schande zouden strekken.
Willem vertrok, maar met een gemelijk gelaat en een treurig hart. Maria was ook zeer te onvreden, en zij vond zelfs, dat Lijnslager, althans naar hare manier van denken, reeds veel te veel had toegegeven. Hij had haar ja ondersteund, maar op zoodanig eene wijze, dat Willem tevens een' ruggesteun en toevlugt bij hem vinden kon. ‘Dat is juist mijn oogmerk geweest,’ zeide Lijnslager. ‘Ik heb mij 'er niet sterk tegen durven of willen aankanten, omdat ik wel zag, welk een' onaangenamen indruk alles, wat gij over huwelijken van tweederlei gezindheden zeide, bij hem veroorzaakte. Wij kennen toch zijn karakter, dat eene bij-
{==177==} {>>pagina-aanduiding<<}
zondere onbuigzaamheid bezit, en hoe moeijelijk hij, als hij het hoofd en hart op iets gesteld heeft, terug te brengen is. Als wij dus de lijn wat sterk, trekken, mogt dezelve breken. En met hoe grooter hevigheid wij hem tegengaan, hoe meer tegenstand hij bieden zal. Ik wacht eigenlijk niet, dat hij 'er van af te brengen zal zijn - alleen van uitstel zou misschien iets te hopen wezen. Ik weet ook niet, dat ik eene van uwe zwarigheden heb tegengesproken, integendeel ik heb ze alle met een opregt hart bevestigd ... maar, Maria! als het meisje verstandig en braaf is, en het hart van onzen Willem is 'er onlosmakelijk aan gehecht, dan geloof ik, dat wij beter zullen doen, met, hoe hard het ons valle, toe te geven, dan daardoor misschien grooter kwaad te veroorzaken. Eene losse en slordige levenswijze, dikwijl bij jongelieden het gevolg van den tegenstand, dien de ouders in de keuze van een huwelijk bieden, vind ik veel erger, dan een huwelijk met eene vrouw van die gezindheid onder de Christenen, welke het meest van onze denkwijze verschilt.’
Maria. Ik geloof waarlijk, Lijnslager! dat gij de partij van Willem trekken zoudt, al had hij het oog op een Jodinnetje laten vallen... o Gij weet, ik houd veel van u, maar op dit punt zijt gij wat al te toegevend, ik had bijna gezegd, wat al te los.
Lijnslager. Het verschilt evenwel nog veel, om een Roomsch meisje trouwen, of een Jodinnetje, dat zult gij mij ook toch wel willen toestaan ... maar gij zegt, dat ik al te toegevend op dit stuk ben.... Als gij daar niet mede meent, dat ik los over den waren

{==178==} {>>pagina-aanduiding<<}

en wezenlijken Godsdienst henen loop, dan moogt gij dat vrij zeggen, omdat ik het dan voor een' wezenlijken lof houde, dewijl de meeste menschen mij toeschijnen veel te weinig toegevende te zijn. - Ernstig gesproken, Maria! want het onderwerp is zeer ernstig, het goedertieren Opperwezen verdraagt, dat op deze wereld de menschen Hem op allerhande wijzen dienen, en wel het grootste gedeelte, naar onze wijze van denken, op eene verkeerde manier; maar God is 'er verre af, van zich partijdig te gedragen omtrent zijne kinderen; zegent Hij niet zelfs de afgodische volkeren, die het verst af zijn, van Hem eenigzins op eene waardige wijze te vereeren, met de zelfde zegeningen, als de vroomste Christenen?
Maria. Ja, maar dat is alleen naar het tijdelijke.
Lijnslager. En mijne lieve Maria! denkt gij dan, dat de goede God, wanneer de mensch uit dezen staat overgebragt is in de eeuwigheid, van dat zoo zwak en nietig schepsel eene belijdenis zal doen afvorderen, even eens als de Opperinquisiteur in Spanje, of als zich sommige Geestelijken onder de Protestanten zelfs veroorloven, en dat hij dan, naar de meerdere of mindere mate van regtzinnigheid, den mensch in het Koningrijk der Hemelen, of tot het genot van grooter zaligheden, dan hij in staat was hier op aarde te genieten, al of niet toe zal laten; zoudt gij dat van den grooten goeden en wijzen God durven denken? Of beseft gij niet, dat gij Hem bijna beleedigt, door zoo over Hem te denken?
Maria. o Lijnslager! als ik dit toesta, zoo als ik moet, waartoe zult gij mij dan niet brengen?
Lijnslager. Tot niets anders, dan ik wenschte.

{==179==} {>>pagina-aanduiding<<}

Ik voor mij, Maria! geloof, wat onverdraagzame en partijdige, schoon welmeenende en vrome menschen, in hunne domheid of drift, ook denken mogen, dat het 'er bij den oneindigen wijzen en goeden God, als wij in den staat hier namaals gekomen zijn, niet op aan zal komen, wat geloof wij beleden, maar wel, wat daden wij, naar het licht, dat wij ontvangen hadden, en in de omstandigheden, waarin wij ons geplaatst vonden, bedreven hebben. En dus, Maria, zal ook God onzen Willem niet toerekenen, of hij met eene Roomsche of Protestantsche vrouw getrouwd geweest is, maar of hij zich allezins zoodanig gedragen heeft, als de pligt van een braaf mensch vorderde. - Zoudt gij nu niet denken, dat het beter is, dat onze Willem, als het dan niet anders kan, een braaf Roomsch meisje tot zijne vrouw neemt, en het met haar en haar geloof zoo goed mogelijk stelt, dan dat hij, doordien hij in zijne keus door ons wordt tegengegaan, afwijkt van die beginsels, welke hem tot op dit oogenblik toe, een regtschapen braaf jongeling hebben doen zijn?
Maria, die met veel aandacht den ernst had gadeslagen, waarmede Lijnslager dit stuk behandelde, gevoelde het krachtige van zijne boven vooroordeel verhevene denkwijze, en, schoon de hare, nog niet zoo uitgebreid en verruimd, daarmede niet geheel strookte, zij besloot, om, daar althans eene hevige tegenstribbeling van de liefde van Willem eer hem aan zou drijven tot het doorzetten van zijn oogmerk, en 'er zeker vrij wat waarheid in de gevoelens van haren man, haars achtens, gevonden werd, de zaak den tijd aan te bevelen, terwijl zij in hare ge-
{==180==} {>>pagina-aanduiding<<}
beden God smeekte, dat zijne Voorzienigheid haren lieven Willem wilde bewaren voor het aangaan van alle betrekkingen, die tot nadeel van zijne kostelijke ziel mogten strekken.


Negende hoofdstuk.

In den zomer van dit jaar ontvingen Lijnslager en zijne vrouw een bezoek, dat den eersten bijzonder aangenaam was, namelijk van Signora Saluzzo, welke door haren onderzoeklust gedreven, gelegenheid gevonden had, om vergezeld van eenen neef, die zijne studien voltrokken had, en gaarne eenige der voornaamste landen van Europa wilde bezoeken, eene reis naar Zwitserland en Frankrijk te doen. Zij was met hem het kanaal overgestoken, en had ook de hoofdstad van Engeland bezocht. Het gemeenebest der Nederlanden, dat nu eene zoo belangrijke rol in alle de Staatsgebeurtenissen speelde, en uit hoofde van zijne geleerde mannen zoo beroemd was, trok ook de aandacht van Signora Saluzzo en haren neef tot zich, en te Amsterdam gekomen zijnde, vernam zij terstond naar Lijnslager. Naauwelijks had Lijnslager het biljet van Signora Saluzzo ontvangen, uit de Oude Stads Herberg aan hem geschreven, waarbij zij op de minzaamste wijze bij hem voor een enkel uur belet liet vragen, of verrukt van vreugde, vliegt hij naar zijne Maria. ‘Eene oude kennis ... eene oude kennis,’ zeide hi

{==181==} {>>pagina-aanduiding<<}

met het biljet in de hand, haar tegensnellende - ‘Signora Saluzzo schrijft mij, dat zij voor een enkel uur mij wenscht te spreken...’ Maria kon zich naauwelijks dien naam meer herinneren en vroeg: Signora Saluzzo wie?’ ‘o Maria!’ viel haar Lijnslager in de reden... ‘Weet gij niet, dat ik met eene Dame uit Genua naar Milaan gereisd ben, waaromtrent gij lang, na dat andere struikelblokken uit den weg geruimd waren, nog nadere opheldering wenschte te hebben, zoo dat gij bijna niet besluiten kondt, om mij uwe hand te geven?’ ‘Die geleerde Dame?’ vroeg Maria... ‘Juist die geleerde Signora...’ hernam Lijnslager, ‘eene nicht van den ouden Durazzo...’ ‘Ja! ja!’ zeide Maria, ‘alles komt mij nu levendig voor mijn' geest. Nu 'er zal thans geene reden van jaloezij zijn, want zij zal met ons gelijk opgegaan zijn in jaren... Gij wenscht zeker, dat zij hier haar' intrek neme, daar gij zooveel verpligting hebt gehad aan den ouden Durazzo...’ ‘Juist was dat mijne begeerte,’ antwoordde Lijnslager, ‘en gij behoeft u niet te bekommeren, zoo zij dezelfde gebleven is, dat zij u een onaangenaam gezelschap zijn zal, zoo als dikwijls geleerde vrouwen zijn, welker gemaaktheid en trotschheid op verkregen kundigheden nog hatelijker zijn, dan die der mannen, alleen waarschijnlijk om derzelver grootere zeldzaamheid. Neen! zij bemint alleen de wetenschappen, maar haat alles, wat naar gemaaktheid zweemt. Kom, spoedig, spoedig zal ik haar gaan opzoeken. Mijn persoon zal het antwoord op haar biljet zijn. Alles wat schoon en aanmer-
{==182==} {>>pagina-aanduiding<<}
kelijk in Amsterdam is, zal ik haar laten zien ... en het gedreigd bezoek van een uur zal zij in dat van eenige dagen moeten veranderen.’
Zoo sprekende haastte zich Lijnslager de deur uit. Het duurde niet lang, of hij bevond zich in de Oude Stads Herberg, en deed zich bij Signora Saluzzo aandienen. Aanmerkelijk waren de trekken van haar gelaat veranderd, maar echter was 'er nog kenbaars genoeg in overgebleven; en schoon Lijnslager breeder en rustiger van gestalte was geworden, deze was nog minder in de oogen van Signora Saluzzo veranderd. Vol blijdschap viel haar Lijnslager om den hals, en de vreugde straalde uit hare oogen over de zoo hartelijke ontmoeting van haren ouden vriend, aan wien zij haren neef voorstelde, en tevens berigtte, dat dit reeds een zoon was van de dochter van Durazzo, met welke zij naar Milaan gereisd hadden. Nu deed Lijnslager haar het voorstel, om niet in een Logement, maar ten zijnen huize haar' intrek te nemen. Eerst half uit pligtpleging, half uit befef, welk eene ongelegenheid zij misschien de vrouw van Lijnslager zou aandoen, weigerde zij in zijnen voorslag te treden, maar hij voer voort met daarop ten sterkste aan te dringen. Signora Saluzzo, niet ongenegen, om, daar zij zoolang reeds altijd van het eene Logement in het andere was overgegaan, ten minste eenige dagen onder het dak van eenen vriend te vertoeven, welke haar met zooveel gulhartigheid noodigde, en die haar verzekerde, bij zijne vrouw even welkom te zullen zijn, nam eindelijk zijn verzoek aan. Signora Saluzzo Maria ontmoetende, zag reeds bij de eerste groete,

{==183==} {>>pagina-aanduiding<<}

dat Lijnslager haar niet misleid had, en schoon Maria niet zeer vlot fransch sprak, echter kende zij genoeg, om met Signora Saluzzo over algemeen voorkomende zaken te kunnen spreken. Uitstekend streelende was het ook voor haar, in de zaal van Lijnslager het marmeren Gedenkteeken, ter eere van haren Oom Durazzo te aanschouwen, schoon de treurige herinnering van hare Gastvrouw omtrent haar' oudsten zoon hen daarbij korter vertoeven deed. Lijnslager spande alle zijne pogingen in, om zijne oude vriendin alle genoegens te geven; vooral, om ook aan eene zoo schrandere en kundige vreemdelinge te vertoonen, wat krachten het nog jeugdig gemeenebest der Nederlanden ten toon spreidde, en met welk een' luister de Stad Amsterdam, welker wallen gedurig werden uitgelegd, het hoofd naar boven beurde. Het deed haar bijzonder leed, dat het nieuwe Stadhuis, welks zijmuraadjes achter het oude begonnen op te rijzen, nog niet verder gevorderd waren, dewijl zij zich, volgens de verhalen, die haar deswegens gedaan werden, daarvan zooveel schoons beloofd had. Signora Saluzzo trof ook toevallig, dat juist den eersten dag na haar verblijf ten huize van Lijnslager, terwijl zij aan tafel zaten, zich onverwacht een groot gerucht op straat liet hooren. Zij meende, dat 'er eene soort van opstand plaats had, doch Lijnslager onderrigtte haar, dat het ver van daar was, maar dat het geschreeuw en gewoel, dat 'er plaats had, alleen aanduidde, dat de eerste ton met nieuwen Haring in Amsterdam was aangekomen. ‘Zie daar wordt,’ zeide Lijnslager, met haar buiten de deur gegaan zijnde, ‘zie daar wordt reeds

{==184==} {>>pagina-aanduiding<<}

eene sierlijke kroon, van palm en papier, die al over twee of drie dagen zal gereed hebben gelegen, uitgestoken, ten bewijze, dat daar de nieuwe Haring te koop is.’
Signora Salozzo. Maar heeft men zoo veel reden, om zich daarover zoodanig te verheugen?
Lijnslager. Zeker, Signora! De Haring visscherij is een der voornaame handeltakken van dit land. Behalve dat zij eene verkwikkelijke spijze voor velen oplevert, varen 'er duizende ambachtslieden en zeelieden wel bij - zij wordt met regt de Groote Visscherij genoemd. Nog, schoon het getal eenigzins verminderd is, gaan 'er jaarlijks wel duizend buizen naar zee, en zij brengen eenige millioenen voordeels aan, daar de Hollandsche Haring overal gezocht wordt.
Signora Saluzzo. Maar mij dunkt geheel Vlaanderen, en Frankrijk konden dezelfde voordeelen trekken; immers de haring wordt onder de kusten van Engeland, en omtrent Hitland en Fairland gevangen.
Lijnslager. 't Is zoo, maar onze landgenooten hebben juist de wijze van den haring voor het verderf te bewaren, en smakelijker te zouten boven alle andere volken, uitgevonden. Sedert onheugelijke tijden is die visscherij ons volk eigen geweest. Althans over vier eeuwen reeds voeren de Zeeuwen ten haring, en bovenal muntten die daarin uit, daar zij van zekeren Willem Beukelszoon van Biervliet die wijze van bereiden en inzouten leerden, bij ons kaken genoemd, waarop zich onze haringvaarders zoo bij uitstekendheid verstaan, en waarvan anderen zoo goed den slag niet schijnen te kunnen krijgen, welke moeite zij ook aanwenden. Gij begrijpt, dat deze

{==185==} {>>pagina-aanduiding<<}

visscherij van het hoogst belang geacht wordt voor ons Vaderland, en daarom zijn door de Regering daaromtrent zeer wijze wetten vastgesteld, waarbij alles die vangst betreffende ten naauwkeurigste bepaald wordt, zoo omtrent den tijd van visschen, als omtrent de soort van het vaatwerk. Voor 24 Junij mogen geene buizen netten uitwerpen - en omtrent de wijze van visschen, en hoe elkander daarin geene nadeelen toe te brengen, zijn zeer verstandige verordeningen daargesteld, welke ook met alle zorgvuldigheid worden in acht genomen. Nu heeft hier eenigen tijd elk den mond vol van den nieuwen haring, en begint ook binnen weinige dagen de groote drukte in deze buurt, welke den naam draagt van Haringpakkerij.
Maria, binnengetreden zijnde, bood nu aan Signora Saluzzo reeds de pas aangekomen zeevrucht aan. Zij had, terwijl haar man met Signora Saluzzo even naar voren gegaan was, om de drukte te zien, een paar nieuwe haringen doen halen. ‘Ziedaar,’ zeide Lijnslager, ‘ziedaar nu het banket van dezen tijd, waarmede mijne Maria ons op eene aangename wijs verrast.’ Zeer gelukkig had het Maria getroffen met twee keurige haringen te laten koopen - en Signora Saluzzo betuigde, dat dezelve zeer uitmuntend smaakten, schoon zij anders juist geene vriendin van gezouten visch was, daar zij, aan de zee wonende, dagelijks versche krijgen kon, en staande hare reis op vastendagen zich met gezouten visch had moeten behelpen; maar dit was eene wezenlijke lekkernij, en zij kon zeerwel begrijpen, dat de Hollanders naar dezelve konden watertanden, en daarnaar reikhalsden, vooral, wanneer zij daar bij voeg-
{==186==} {>>pagina-aanduiding<<}
den de denkbeelden van welvaart en overvloed, die aan de ruime vangst van deze visscherij verbonden waren. Zij bedankte op de hartelijkste wijze Maria voor het bijzonder blijk van aandacht ten haren opzigte, door haar, zoo spoedig, met dit aangebragt zeebanket te verrassen. ‘Als ik te Genua terug gekomen ben,’ zeide zij vervolgens, ‘zal ik u eenige potten allerbeste Ansjovis toezenden, en dan zult gij u overtuigen, dat ook onze Middellandsche Zee wat goeds oplevert.’
Daar Signora Saluzzo zoo bijzonder op alles gesteld was, wat kunsten en wetenschappen betrof, en eene uitstekende liefhebster van het bezigtigen van handwerken en fabrijken was, liet zij zich gereedelijk door Lijnslager bewegen, om het naburig Zaandam te bezigtigen, het welk tevens een fraai watertogtje zou opleveren. Ook had Signora Saluzzo in hare gesprekken te kennen gegeven, dat zelfs tot Italie de roem doorgedrongen was van zekeren Natuurkundige te Alkmaar wonende, Drebbel geheeten, en haar wensch, om dien, zoo mogelijk, te zien. ‘Kent gij hem?’ vroeg Lijnslager aan zijn' zoon Willem. ‘Ja vader! ik heb wel van hem gehoord,’ was het antwoord, ‘het is een norsch man, in de tachtig jaren oud; hij komt zeldzaam meer buiten 's huis, maar hij is nog altijd met zijne studiën bezig...’ ‘Daar heb ik een' goeden inval,’ vervolgde Lijnslager, ‘als de wind zoo blijft, als hij heden is, is het heen en weêr genoegzaam bezeild van hier naar Alkmaar. Dan moeten wij morgen eens een' regten langen dag maken. Met het openen van den Boom de Stad uit, en zoo

{==187==} {>>pagina-aanduiding<<}

over Zaandam naar Alkmaar, en terug! Willem onze boeijer is immers genoeg in orde hoop ik?’ ‘Ja! ja! vader, dat zal wel lukken, ik zal wel zorgen, dat dezelve morgen goed in orde komt,’ antwoordde Willem, wiens hart sneller van aandoening klopte, toen hij het woord Alkmaar gehoord had; want zelfs de naam van een Stad of Dorp, waar het beminde meisje van eenen jongeling woont, wekt eene aangename gedachte in zijne ziel. Een glans van vreugde straalde Willems oogen uit, toen hij van het togtje naar Alkmaar hoorde. Hij onderstelde, dat zeker dit togtje hem gelegenheid schenken zou, om ten minste haar nog eens te spreken, die, onaangezien hij gehoorzaamde aan den wensch zijner ouderen, nog een' diepen indruk op zijnen geest bleef maken, en welker aangenaam beeld hij vergeefs uit zijn hart poogde te rukken.
Lijnslager, die met veel aandacht zijn' zoon Willem had gadegeslagen, had wel gemerkt, dat 'er, sedert dat hij het oog op het Alkmaarsche meisje had laten vallen, zekere verwildering in zijnen geest plaats had, dat hij minder aanhoudend werkzaam was, en tusschen beide gemelijke vlagen had; - doch aan de andere zijde ook met genoegen de standvastige pogingen, die hij aanwendde, om zich aan den zoo hartelijken wensch van zijne moeder te onderwerpen. Lijnslager intusschen was te wel bekend met het menschelijk hart, om niet te weten, welke nadeelige gevolgen misschien uit zoodanig eene onderwerping zouden kunnen voortvloeijen. Hij bespeurde althans ten klaarste, dat de liefde bij lang niet uitgebluscht was; hij gaf het ook aan zijne Maria te kennen,

{==188==} {>>pagina-aanduiding<<}

en verzocht haar, dat zij toch wel wilde bedenken, hoe misschien Willem, die zich altijd zoo onopsprakelijk en deugdzaam gedragen had, ingevalle hij dezen hartstogt, die van een' onschuldigen aard scheen, en tegen welks voorwerp niets wezenlijk was in te brengen, dan alleen, dat zij den Roomschen Godsdienst omhelsde, te onderbragt, in minder schuldelooze neigingen zich zou kunnen bot gaan vieren. Hij wilde het meisje echter leeren kennen, en zou daarom gaarne zijne vrouw hem zien verzellen op het togtje van morgen, opdat zij beide gelegenheid zouden hebben, om haar te zien en te spreken, dat toch in allen gevalle van niet weinig belang was, en ook misschien gelegenheid zou kunnen aan de hand geven, om Willem te raden, dat hij geheel van dit oogmerk af zou stappen. Maria erkende, dat zij zich zelve ook dikwijls ongerust maakte, en menig onaangenaam uur in eenzaamheid sleet, daar zij toch niet gaarne het nadeelige, dat uit dit geval kon voortvloeijen, voor hare rekening zou nemen. Zij wilde ook morgen van de partij zijn, en wel bijzonder met dat oogmerk.
De wind had zich in denzelfden hoek gehouden, en den volgenden dag waren zij allen reeds vroeg bij de hand; ook de Waal met zijne vrouw en den kleinen Maurits, maar Frederik durfde het niet wagen met zijne Dina, om daar bij tegenwoordig te zijn, daar hij binnen kort te gemoet zag vader te zullen worden; evenwel niet zoo spoedig, of moeder Lijnslager maakte geene zwarigheid, om nog dit reisje mede te doen. Uitstekend beviel Signora Saluzzo en ook haren neef dit togtje op het IJ. -

{==189==} {>>pagina-aanduiding<<}

Niet lang leed het, of zij voeren de Buitenzaan in en zagen 'er eene menigte van groote koopvaardijschepen, welke daar op de scheepstimmerwerven gebouwd werden. Vooral vermaakte zich Signora Saluzzo met de groote hoeveelheid windmolens, welke zij zich niet kon voorstellen ergens in zulke een getal in een' zoo kleinen omtrek bij elkander gezien te hebben. Zij liet zich door Lijnslager en zijn' zoon Willem, welke laatste in eene buitengewone spraakzame luim was, onderrigten, van de onderscheidene einden, tot welke deze molens waren ingerigt. - Voorts ziende, met welk een' ijver ook hier alle handen aan het werk waren, verklaarde zij, dat zij meeren meer ophield met zich te verwonderen over het toppunt van grootheid, het welk het Nederlandsche Volk bereikte, daar zij overal zoo in steden, als dorpen eene zoo algemeene aanhoudende inspanning van krachten ontdekte, dat, buiten twijfel, die de oorzaak was van dien roem en luister, welke Europa dit opkomend Gemeenebest als onmiddellijk een wonderwerk van Gods hand deden beschouwen. Signora Saluzzo zag met verbazing, daar zij even aan wal gestapt waren, opdat zij den vreemden bouwtrant, veel naar dien der Chinezen zweemende, eenigzins van nader bij, dan bij het doorvaren, zou kunnen bezigtigen, het groot verschil, dat op eenen zoo kleinen afstand, als Amsterdam van Zaandam ook in de kleeding zoo van mannen als van vrouwen gevonden werd. Daar heerschte, althans te dier tijde, eene boersche en zeldzame eenvoudigheid in kleeding, die geheel bijna geen vermoeden toeliet, dat vele der ingezetenen dier Dorpen aan de Zaan hunne bezit-
{==190==} {>>pagina-aanduiding<<}
tingen niet zouden willen ruilen met kooplieden van den eersten rang in Hollands aanzienlijkste koopstad. Daar de wind vrij wat opstak, zeilden zij zeer spoedig de Zaan af en bevonden zich weldra op het Alkmaarder Meer. Signora Saluzzo, zeer gewoon aan zeetogtjes, vermaakte zich uitermate, schoon de wind een weinigje tegenliep met het laveren op het Meer, en roemde zeer het snelzeilen van den hoog getuigden boeijer - ‘o wat zou oom Durazzo,’ zeide zij tegen Lijnslager, ‘zich vermaakt hebben, als hij het genoegen gehad had, om in zulk een Hollandsch vaartuig een zeetogtje te doen. Als hij het gezien had, zou hij 'er zeker zoodanig een' hebben doen vervaardigen en, het kostte wat het kostte, naar Genua hebben doen voeren, schoon ik toch geloof, dat dit vaartuig beter geschikt is voor de binnenwateren van Holland, dan voor de Golf van Genua.’ Nu vertoonde zich spoedig, toen zij het Meer over waren al duidelijker en duidelijker het bekoorlijk gelegen Alkmaar, en de wind weder wat ruimer wordende bevonden zij zich spoedig in het Zeglis, de aangenaam gelegen haven van Alkmaar. Zag hier Signora Saluzzo niet het woelige en drukke Amsterdam; de echte Noordhollandsche netheid en zindelijkheid, zich tot de openbare gebouwen zelfs uitstrekkende, beschouwde zij met een aangenaam gevoel, daar zij hier het echt nationaal Hollandsch karakter meende aantetreffen. Willem had zijn' vader Lijnslager geraden, en die had zich dien raad maar laten aanleunen, dat zij eerst bij van Bergen, den vader van zijn beminde Guurtje zouden aangaan, tot zoolang,

{==191==} {>>pagina-aanduiding<<}

dat hij vernomen had, of de oude Drebbel gelegenheid had, om Signora Saluzzo en het overige gezelschaap op te wachten. Het meisje, niets wetende van de komst van Lijnslager, of zijne familie, en die zelfs maar eens of tweemaal van Willem iets gehoord had, nadat hij weder te Amsterdam geweest was, stond niet weinig verzet van zulk eene menigte volks, als, door hem binnen geleid, zich in eens voor hare oogen vertoonde. Niet tegenstaande, dat zij wat onthutste op dit gezigt, en het zien van Willem eene kleur haar in het aangezigt joeg, ontdekte Lijnslager, dat zijn zoon Willem, wat althans uitwendige schoonheid van gelaat betrof, niet misgekeken had, en gelijktijdig scheen het Signora Saluzzo eveneens te begrijpen, althans zich om wende naar Lijnslager zeide zij in hare moedertaal: ‘Welk eene uitmuntende Hollandsche schoonheid!’ Guurtje verzocht, schoon vader Lijnslager zeide, dat zij alleen in het voorhuis eenige oogenblikken wenschten te vertoeven, dat zij toch binnen zouden komen, en dat zij haar' vaader, die digt in de buurt was, roepen zou. Willem bood aan, om dit voor haar te doen, en zonder eenige pligtpleging wees zij hem, waar zij dacht, dat haar vader zich bevond. Met eene uitstekende vriendelijkheid deed zij intusschen aan het gezelschap allerhande aanbiedingen, en rustte niet, voor dat Lijnslager en zijne vrouw die aannamen; maar hoorende, dat eigenlijk het oogmerk was, om een bezoek aan den ouden Drebbel te geven, zeide zij: ‘O naar dien man komen alle vreemdelingen als wat raars kijken, en het is ook wel de pijne waard, maar ik durf u

{==192==} {>>pagina-aanduiding<<}

zonder grootschheid verzekeren, dat mijn vader, al is hij de Alkmaarder Filosoof niet, beter zijne vrienden onthaalt ... en ik wenschte ook niet, dat mijn vader zulk een Filosoof was.’ Signora vroeg aan Lijnslager wat dat meisje van een' Filosoof sprak. - Toen Lijnslager haar dit verhaald had, zeide Signora Saluzzo: ‘Zeg haar eens, dat ik eene soort van Filosoof ben, en mij dan, wat 'er dat aardig tronietje van zegt.’ Lijnslager voldeed aan het verlangen van Signora Saluzzo, zeggende: ‘Zoudt gij wel gelooven, dat die Mevrouw ook eene liefhebster der Filosofie is, ja eene Italiaansche Filosofische vrouw....’ Nu zette Guurtje groote oogen op, en zeide: ‘Dat had ik niet gedacht, mijn Heer Lijnslager! Ik wist niet, dat 'er ook zulke vrouwen gevonden werden; en ik weet, dunkt mij wel, dat wij 'er in Alkmaar geen hebben. - Mijn Heer! eene vrouw, die naar den ouden Drebbel geleek, zouden de kinderen met handen en vingers nawijzen. Evenwel ik zou 'er de Juffrouw niet op aangezien hebben.’ Lijnslager vertolkte Signora Saluzzo, het geen Guurtje gezegd had en deze gaf Lijnslager last, om haar te zeggen, dat zij een heel stout meisje was. Toen Lijnslager haar dit verhaalde, was zij 'er zeer handig bij, met te zeggen, dat zij het niet hupsch vond, dat hij dit aan die Juffrouw gezegd had, maar dat zij zich 'er verder voor wachten zou. Maria gaf zeer naauwkeurig acht op Guurtje, voornamelijk, toen haar vader te huis gekomen zijnde 'er volstrekt op aandrong, dat men ten minste zich eenigzins zou ververschen, en zij,

{==193==} {>>pagina-aanduiding<<}

met ongemeene vaardigheid en vlugheid eene en andere verkwikking aanbood, en tusschen beiden, wanneer kalanten in den neringrijken winkel kwamen, dezelve met eene innemende vriendelijkheid en gedienstigheid, hielp. Na hier eene korte poos vertoefd te hebben, werd het tijd, om den ouden Drebbel te gaan bezoeken, maar daar Lijnslager voornemens was, in de nabijheid van den Alkmaarder Hout het middagmaal te nemen, verzocht hij van Bergen en zijne dochter Guutje, als gasten. Vader van Bergen nam het aan, maar Guurtje, haalde de schouders op, zeggende: dat, hoe gaarne zij ook zou willen, zij niet in den winkel kon gemist worden. Maria zeide: ‘Dit is toch heel slaafsch voor u. - Voor één' middag moest gij het kunnen schikken.’ ‘Moeijelijker dan gij dekt,’ antwoordde zij, ‘en ik weet, dat ik mijn' vader het meest genoegen geef, als ik zelve 'er in ben ... en dat is mijn grootst genoegen, dat ik heb....’ Maria vroeg aan van Bergen, of hij het niet voor dezen middag zou kunnen schikken, dat zijne dochter mede kwam, dewijl het maar voor eene korte poos was. Daar het door Maria zoo dringend verzocht werd, gaf vader van Bergen toe, en, als zij van Drebbel kwamen, zou Willem haar komen halen.
Nu ging het gezelschap naar den grijzen Drebbel. De meer dan tachtigjarige Noordhollandsche Wijsgeer in een' smerigen ouden rok gekleed, zittende in een vertrek, waarin het stof bij ieder' tred zich verhief, en de verdikte spinrag als koorden aan den zolder hing, ontving het gezelschap zonder eenige

{==194==} {>>pagina-aanduiding<<}

pligtplegingen of omslag. Toen hij hoorde, dat Signora Saluzzo eene Italiaansche was, zeide hij: ‘o Komt 'er nog uit dat land iemand naar natuurkundigen omzien, waar zich de brave Galilaei gedwongen gezien heeft, om zijn stelsel van de Hemelsche Ligchamen af te zweren, als hij niet nog langer in de gevangenis zijn leven wilde doorbrengen. Nu ik was ook te Praag bijna een martelaar van de kunst geworden, toen men mij daar, op last van Keizer Rudolf, als een' toovenaar liet gevangen nemen, en ik zou waarschijnlijk, als zoodanig verbrand geworden zijn, zoo ik het geluk niet gehad had, van een' verstandig man in den Keizer zelven aan te treffen, die voor overtuiging vatbaar was.’ Signora Saluzzo zuiverde zich zelve van de blaam, met zooveel reden, haren Landgenooten aangewreven, daar zij, die haar leven toegewijd had aan het onderzoek der waarheid, en aan de beoefening van schoone kunsten en wetenschappen, het ten sterkste veroordeelde, dat ooit eenige magt op aarde iemand het slagtoffer van zijne gevoelens zijn deed. ‘Als gij zoo redelijk denkt,’ zeide Drebbel, ‘dan wil ik u wel het een en ander laten zien. Een mijner grootste kunststukken, den bol, die den geheelen loop des Hemels met alle deszelfs standverwisselingen nabootst, ben ik reeds voor jaar en dag kwijt. Ik heb denzelven aan Jacobus Koning van Engeland ten geschenke gegeven. Maar hier heb ik het werktuig, dat de scheiding der elementen voorstelt.’ En nu vertoonde hij eenen glazen bol, waarin hij een zeer zuiver vocht deed, met bijvoeging van eenige druppe-
{==195==} {>>pagina-aanduiding<<}
len, door hem ten dien einde bereide olie. Nadat dit mengsel eenigen tijd had stil gestaan, verscheen in hetzelve eerst een gemengde klomp, den bajert voorstellende, waarin alle de hoofdstoffen als onder elkander gemengd lagen. - Na eenigen tijd gisting ontwarde zich die mengelklomp; de vlugtigste deelen gingen naar boven, en stelden de lucht voor, en de overige maakten eene nederploffing beneden, hebbende alles door zijne vernustige schikking het voorkomen, als of binnen in den bol een scheppende geest gevonden werd, die de hoofdstoffen verstandiglijk uit elkander scheidde, en aan alles zijne bestemde plaats aanwees. ‘Dit werktuig, dat alleen door natuurkrachten bewogen wordt,’ zeide Drebbel, ‘was het, dat mij bijna het leven te Praag gekost had, en daarom, schoon ik mij, op mijne hooge jaren, van meest alles ontdoe, wil ik dit tot eenne gedachtenis bewaren. Ook heb ik hier het werktuig, waarvan 'er nu al meer door Europa verspreid zijn, namelijk deze met vocht gevulde buis, die de onderscheidene trappen van hitte en koude naauwkeurig aanwijst.’ ‘Dit alleen,’ zeide Signora Saluzzo, hetzelve met veel aandacht gadeslaande. ‘Dit alleen is genoeg, om uw' naam onsterselijk te maken. Van welk een oneindig nut kan dit werktuig in onderscheidene luchtstreken, en bij verschillende bedrijven zijn, om daarmede juiste waarnemingen te doen. Ik had 'er reeds meer van hooren spreken, maar het nog nergens gezien.’ Met veel vaardigheid nam nu de grijsaard door onderscheidene middelen van verhitting en verkoeling, proeven op dat werktuig. Lijnslager verwonderde zich, zoo ook Signora Saluzzo en haren neef, over de aan-
{==196==} {>>pagina-aanduiding<<}
doenlijkheid en eenvoudigheid tevens van hetzelve. ‘Schoon ik dit,’ zeide Drebbel ‘voor de belangrijkste uitvinding houd, die ik gedaan heb, valt zij over het algemeen minder in het oog, dan deze. Hier over staat groot en klein verwonderd.’ (En hier kreeg hij zijn Microscoop voor het licht.) ‘Laat ieder van het gezelschap maar een voor een door dit glas zien, als ik dit poeder, dat immers levenloos schijnt, 'er onder geschoven heb.’ Nu zag Maria het eerst, en riep vol verwondering uit: ‘Wat zie ik! altemaal kleine wriemelende diertjes, zoo als ik nooit gezien heb.’ ‘Wel gezien!’ zeî Drebbel - Signora Saluzzo en de overigen stemden volkomen overeen met Maria en stonden versteld en verwonderd over dit verschijnsel. Zij vroegen hem wat dit was. ‘Dit poedertje is,’ antwoordde hij, ‘niets, dan eenige stof van eene oude kaas, en dit glas, dat zoo sterk vergroot, doet u daarin de kleine diertjes, die anders het oog ontglippen, en mijten genoemd worden, ontdekken. Zoo zijn ook in het klein de wonderen van Gods hand verborgen.... Hoe meerder nasporingen ik doe, hoe meer ik mij in dezelve verdiep ... en hoe meer ik mij overtuigd houde van Gods oneindige wijsheid en magt, en te gelijk van de onbegrijpelijke kleinheid en bekrompenheid van het menschelijk verstand en vermogen.’ Maria kon niet nalaten, van tijd tot tijd haar oog met vrij wat aandacht te vestigen op den ongehavenden staat van het vertrek, en dit ontglipte niet aan Drebbel. ‘Ja ik zie het wel, Juffrouw,’ zeide hij, ‘gij vindt het hier alles behalve net en zindelijk. De

{==197==} {>>pagina-aanduiding<<}

nettigheid laat ik voor onze Noordhollandsche wijven over, die past zij beter, dan een' knaap van over de tachtig jaren; en wat de zindelijkheid betreft - het is in dit vertrek, al ligt 'er hier en daar een stofje, been droog, en dat is veel beter voor de gezondheid, dan dat men, in dit vochtig klimaat door dat oneindig geplisplas de vloeren zoo nat maakt, dat zij nooit tot eene behoorlijke droogte komen, en alzoo de dampkring, waarin wij leven, nog verslimmerd wordt. Daarenboven ik ben een oud man, die de weinige oogenblikken, welke mij nog van dit leven overschieten, bestseed aan het onderzoek van dingen, die zoover omloopen buiten alle beslommeringen der huishouding, en van het gewone leven, dat ik mij daarin door geen gestommel en geraas van raagbollen of bezems wil gestoord hebben. Behalve dat ik het geringste van mijne werktuigen te dierbaar schat, om het door de onhandigheid van wijven gebroken te zien, die, in haar onverstand meenen, dat 'er niets te heilig is voor hare vernielende handen, en het breken van het kostelijkste niet ontzien, als het overige maar schoon gemaakt wordt.’ - Daar men alleen bij Drebbel gekomen was, om zijne keurige werktuigen te zien, en geheel niet, om aanmerkingen te maken op zijne manier van leven, gaf Lijnslager een' wenk aan zijne Maria; en zij liet deze, schoon niet van alle waarheid ontbloote, echter grommige, aanmerkingen, als ongemerkt voorbij drijven. Signora Salluzo betuigde aan Drebbel haar' hartelijken dank voor de fraaije werktuigen, die hij, met zooveel gul-
{==198==} {>>pagina-aanduiding<<}
hartigheid, haar had laten zien - en wenschte hem nog eenige jaren levens toe. ‘De machine,’ zeide hij, ‘van dit ligchaam is al vrij wat verloopen, en zoo het God wil, dat zij uit elkander valt, of instort, ik ben bereid, want ik maak 'er vasten staat op, dat 'er, buiten dit stoffelijke, iets beters zal overblijven ... en waarlijk ik zal mij verheugen, als mijne ziel met een nieuw en vlugger werktuig bekleed wordt.’ - Nadat zij afscheid genomen hadden, sprak Signora Saluzzo nog lang met wezenlijke verrukking over de bekwaamheden en uitvindingen van dien in zijn voorkomen zoo eenvoudigen man. Maria echter kon hem zijne onzindelijkheid niet vergeven, en vroeg aan Lijnslager, of hij waarlijk en in ernst van gevoelen was, dat Drebbel daarin gelijk had. ‘Neen!’ zeide Lijnslager, ‘hoeveel achting ik ook voor hem heb, geloof ik, dat zekere mate van netheid en zindelijkheid zelfs bevorderlijk is voor ons genoegen en onze gezondheid.’ ‘En evenwel Dreebel is zoo een groot Filosoof,’ hernam Maria met een' grimlach, ‘en zou die dat niet beter weten?’ ‘Ik heb,’ vervolgde Lijnslager ‘allen eerbie voor den Filosoof Debbel, maar hoe verstandig in vele opzigten, heeft hij toch, (en dit is niet zeldzaam het geval van Filosofen,) ook zijne opvattingen en grillen, die men alleen in hun verdraagt, omdat zulke lieden in andere opzigten nuttig en voortreffelijk zijn, doch zonder welke zij nog nuttiger en voortreffelijker zijn zouden, en die hen ook geenszins grooter maken. Ik wenkte u maar toe, om te zwijgen daar het geen gij 'er met

{==199==} {>>pagina-aanduiding<<}

reden op zoudt hebben kunnen aanmerken, geheel vruchteloos geweest zon zijn, en den ouden man misschien alleen uitgelokt hebben, tot het maken van nog scherper en minder juiste aanmerkingen, dan hij reeds gemaakt had. Alleen moet ik hem vooral daarin gelijk geven, dat zeker in dit vochtig klimaat eer te veel dan te weinig water geplengd wordt, en wat de vernielende vuisten van de vrouwen betreft, die tot het zoogenaamde schoonmaken bestemd zijn, waarlijk dezelve rigten jaarlijks eene schadelijke verwoesting aan, door haar geboen op schilderstukken van voorname meesters, en verdelgen een' schat van kunst, die nooit terug te krijgen is en dus voor altijd verloren gaat.’
Geheel andere gesprekken had Willem met zijn Guurtje, die hij, toen het gezelschap het huis van Drebbel verlaten had, van haar huis afgehaald had, schoon Willem zoo voorzigtig was, dat 'er nog geen woord, dat naar liefdesbetuiging geleek, van zijne lippen vloeide. Hij was van te strenge beginsels, om zich ten aanzien van een meisje, hetwelk hij lief had en achtte, iets te veroorloven, dat, bij mogelijkheid, zou kunnen strekken, om in haar verwachtingen te doen oprijzen, welke, onbeantwoord blijvende, somtijds het geheele leven verbitteren, althans den vrolijksten tijd zelfs met een treurig waas overdekken, en een' geest van ontevredenheid door de ziel verspreiden, welke de lieftalige minzaamheid en bekorende vriendelijkheid doen veranderen in eene ligt ontstoken gemelijkheid, en norschen afkeer zelfs jegens andere personen. Neen! Willem sprak met Guurtje over de schoonheid van het Alkmaarder

{==200==} {>>pagina-aanduiding<<}

Hout en over de aangename uitspanningen, die hetzelve dagelijks maar vooral op Zondagen aan de Burgerij van Alkmaar en bijzonder aan de jeugd opleverde. Aan de tafel was Guurtje zeer vrolijk, en juist naast de huisvrouw van de Waal zittende, vond die ongemeen veel smaak in hare eenvoudige maar verstandige aanmerkingen, die zij bij onderscheiden gelegenheden maakte. Onder andere gesprekken, die staande den maaltijd plaats hadden, vertelde zij, dat zij nog nooit te Amsterdam geweest was, niet onnatuurlijk daarbij van verre haar verlangen te kennen gevende, om die beroemde Stad te zien, want, hoe wel haar vader haar dikwijls beduidde, dat Alkmaar al eene heele fraaije Stad was, zij vermoedde evenwel, dat Amsterdam, het geen nog zooveel grooter en aanzienlijker was, dan Enkhuizen of Hoorn, welke steden zij gezien had, daarvan zeer moest verschillen. De Waal, die haar ook een zeer aardig meisje vond, en zoo min als zijne vrouw, iets van de genegenheid van hunnen broeder Willem wist, vroeg haar, of zij lust zou hebben, om een poosje bij hem en zijne vrouw te logeren, dat zij haar dan gelegenheid verschaffen zouden, om het belangrijkste van Amsterdam te bezien, 'er bijvoegende: ‘als gij 'er zin in hebt, gij hebt nu eene zeer fraaije gelegenheid, met den boeijer van vader Lijnslager, gij moest maar mede gaan. Voor vader Lijnslager sta ik in, dat hij u gaarne medenemen zal.’ Haar vader, die, hoeveel dienst hij van haar in zijn' winkel had, echter redelijk genoeg was, om te begrijpen, dat zich hier eene te goede gelegenheid aanbood, hield

{==201==} {>>pagina-aanduiding<<}

zich toch, of hij het aanbod niet hoorde, gedeeltelijk, om te beter te vernemen, wat of zijne dochter op dat voorstel zeggen zou. Guurtje kreeg eene kleur van blijdschap op dat voorstel, maar meteen begrijpende, hoe zij haar' vader alleen te huis zou laten, zejde zij: ‘Hoe gaarne, want ik wind 'er geen doekjes om, ik van uw verzoek gebruik zou maken, en gij 'er leelijk mede zoudt gesopt hebben kunnen zijn, als gij het niet volkomen gemeend hadt, kan ik u omtrent dat laatste nu gerust stellen; want ik zou het zelfs niet eens aan vader durven vragen!!’ Toen haar vader dat hoorde, merkte hij dit aan, als eene soort van beleediging, en zeide, wel op geen' knorrigen, maar toch op eenen ernstigen toon: ‘Guurtje! Guurtje! ik weet toch niet, dat ik een zoo verschrikkelijke grompot of ijzegrim ben, of dat gij zoo bang voor mij zijt, dat gij mij dit niet zou durven vragen.’, Lieve vader!’ antwoorde Guurtje, ‘dat meende ik 'er niet meê, maar ik weet, dat gij het zoo, volhandig hebt in den winkel, dat het waarlijk heel onredelijk van mij wezen zou, als ik het wagen durfde, om u te vergen....’ ‘Zoudt gij dan denken,’ zeide haar vader, die eenigzins gevoelig geworden was, en scheen te beseffen, dat hij toch al te weinig tijd tot uitspanning aan een meisje gaf, dat hem zoo bij uitstekendheid nuttig was, zoudt gij dan denken Guurtje! dat ik zoo onnoozel ben, en dat het zoo ver met mij gekomen is, dat ik geen huismiddeltje zou weten uit te denken, om mij voor eenige weinige dagen in den winkel zonder u te redden?’ Nu nam Guurtje

{==202==} {>>pagina-aanduiding<<}

haar' slag waar, en zeide tegen Juffrouw de Waal: ‘Ik had niet durven denken, dat vader zoo goed zou wezen, of liever, dat vader het zoo gemakkeiijk buiten mij zou kunnen stellen. - Daar ik nu merk, vader! dat gij 'er niet tegen hebt, dat ik eenige dagen uit de stad ga, en mijn Heer de Waal en zijne vrouw de vriendelijkheid hebben, van mij bij hen voor eenige dagen te verzoeken, daar 'er nu ook zulk eene heerlijke gelegenheid is, om met den Boeijer van den Heer Lijnslager mede te gaan....’ ‘Ho! ho!’ zeide haar vader, ‘Dat gaat zoo niet. Meende gij mij zoo in den val te krijgen.... Men zegt wel eens iets zoo los heen... en mijn Heer en Juffrouw de Waal zullen dat in het geheel niet gemeend hebben. Gij verstaat u niets van de wereld, gij zoudt die menschen, en dat zoo onverwacht, groot zeer groot belet doen. Toekomenden zomer bij voorbeeld....’ ‘Neen, neen!’ zeide de vrouw van de Waal, ‘niet alzoo, als Guurtje kans ziet, om klaar te komen, dan moet zij vast meê. Wij hebben geen belet hoegenaamd. Guurtje heeft uitmuntend wel gedaan, met u en ons zoo op het woord te vatten... wie weet, hoe lang het duren zou, eer zich weder zulk eene gelegenheid zou opdoen.’ Willem, die zoo gaarne zijn zoo hartelijk geliefde Guurtje, voor eene poos, te Amsterdam zou zien, en dat wel aan het huis van zijnen broeder en zuster de Waal, en echter vreesde, dat hij zich verklappen zou, zoo hij zich in het gesprek mengde, was deerlijk met zich zelven en de houding, die hij aan zou nemen, verlegen. Maria, welke met zekere

{==203==} {>>pagina-aanduiding<<}

soort van schrik het gulhartig aanbod van hare dochter de Waal hoorde, sluisterde Lijnslager in, dat hij zich in het verzoek geheel niet mengen zou; maar Lijnslager, die Guurtje een regt hupsch aardig meisje vond, en wel bemerkte, hoe zijn zoon Willem omtrent haar bestond, achtte het beter het verzoek van zijne dochter te ondersteunen, althans in zooverre, als in het zelve zijn Boeijer betrokken was. ‘Kom, kom,’ zeide Lijnslager, ‘laat zich uwe dochter maar spoedig verklaren: ik zal haar veilig te Amsterdam in het huis van mijn zoon en dochter leveren... Een kort beraad, een goed beraad.’ ‘Gij zoudt,’ zeide nu de vader tegen Guurtje, ‘gij zoudt immers geen kans zien, om, al stond ik het u toe, gereed te komen.... De vrienden zullen toch niet veel langer dan een paar uren hier vertoeven kunnen, zoo zij tegen boomsluiten binnen Amsterdam willen zijn....’ ‘Als het daaraan hangt,’ antwoordde Guurtje, ‘als het daaraan hangt ... om klaar te komen; in den tijd van één uur ben ik volkomen gereed. Gij moet denken; 't is maar een reisje voor een dag of vier. - Toen ik naar Enkhuizen en Hoorn ging, was ik immers ook vlug gereed. Nu’ (en hier ftond zij op en ging naar haar' vader met de vriendelijkste goedhartigheid en de opregtste kinderlijke onderwerping op het gelaat, waardoor echter de hevigheid van haar verlangen, om dit uitstapje te doen, henen blonk.) ‘Nu! vaderlief! zeg mij, staat gij mij toe, dat ik bij mijn Heer en Juffrouw de Waal maar vier dagen, langer niet, dat beloof ik u, logeren ga ...

{==204==} {>>pagina-aanduiding<<}

dan zal ik mijn goed bij elkander gaan zoeken. Zoo neen! zoo gij liever hebt, dat ik bij u blijf... Zeg net, zoo als gij 'er over denkt ... en ik zal volkomen uw' zin doen.... Laten wij 'er maar, een eind van maken, omdat anders het gezelschap 'er last van heeft, ja of neen! af of aan, zoo als gij 't verkiest.’ Haar vader, die toch gevoelde, dat hij geen zeer gunstig vertoon zou maken, als hij aan zulk een gehoorzaam meisje haar redelijk verzoek weigerde, dat zoozeer door de Waal en deszelfs vrouw werd aangedrongen, meende nu nog de zaak te zullen kunnen ontduiken, door zwarigheden te maken over de wijze, op welke zij weder te huis komen zou.... ‘o,’ zeide Willem, die dus lang met moeite gezwegen had, ‘als dat nu de groote zwarigheid is, zoo het met den boeijer van Vader Lijnslager niet schikt, dan zal ik haar wel in het Alkmaarsche Beurtschip vergezellen.’ ‘Ga dan heen Gurtje!’ zeide van Bergen toen. ‘Immers met volkomen genoegen?’ hernam zij. ‘Met volkomen genoegen,’ was het antwoord. En nu snelde Guurtje, na nog eenige weinige oogenblikken vertoevens, naar haar huis, en maakte daar, met eenen ongemeenen spoed, alles gereed, wat zij oordeelde in die dagen te Amsterdam te zullen noodig hebben, en zij was binnen een' zoo korten tijd terug en geheel verkleed, dar Maria Lijnslager influisterde: ‘Ik geloof, dat die meid zich een weinigje op het tooveren verstaat.’ ‘Althans,’ zeide Lijnslager, ‘zij heeft zulke oogen in het hoofd, dat zij zeer wel onzen jongen betooveren kan.’ - Middelerwijl had

{==205==} {>>pagina-aanduiding<<}

Lijnslager ook zeer veel met Signora Saluzzo gesproken, die verrukt was over den sraaijen aanleg van den Hout bij Alkmaar, en zich niet voorgemeld had, vooral naar de berigten, die men haar in Zuidholland gegeven had, dat 'er zooveel schoons in dat oord van Holland te vinden was. Lijnslager ook wetende, hoe de ziel van Signora Saluzzo met edele denkbeelden van Vaderlands- en Vrijheidsliefde vervuld was, verhaalde haar, boe moedig zich de burgers van deze stad tegen de troepen, onder den Hertog van Alva, door den Koning van Spanje naar deze landen gezonden, om dit volk voor altijd onder het Spaansche juk te doen bukken, verzet hadden. Hij verhaalde, hoe zich in die stad, welke niet sterk was, bij gelegenheid der bestorming, even eens als in het verschrikkelijk beleg van Haarlem de vrouwen zeer dapper gekweten hadden in het afweren van den gemeenen vijand, hem brandende pekreepen en hoepen op het hoofd werpende, en ziedend kalkwater van de stads vesten op hem doende afstroomen, om op die wijze den bestormers den lust te doen vergaan, om eene zoo fiere burgerij weder aan te tasten. Lijnslager berigtte van Bergen, dat hij aan Signora Saluzzo de dapperheid der Alkmaarders en bijzonder, die der Alkmaarsche vrouwen, in het beleg van het jaar 1573, verhaalde. ‘Best, best,’ zeide vader van Bergen, ‘ja mijn Heer! schoon mijn grootvader, zoo wel als ik, tot op dezen dag toe, Roomsch was, bragt hij al den tijd van het beleg gekleed, en bijna altijd in de wapenen door, want hij wist wel, dat het niet om de bewaring van de regtzinnigheid des geloofs, maar,

{==206==} {>>pagina-aanduiding<<}

om de onderdrukking en uitroeijing van het Nederlandsche Volk te doen was ... maar God zij geloefd, dat ons het water zoo diende, en dat de Spanjaards zich, nadat het beleg zeven weken geduurd had, genoodzaakt zagen, hetzelve met schande op te breken. Zeg aan die Juffrouw, dat het daarvan, tot onvergetelijke en eeuwige eer van Alkmaar, nog een algemeen zeggen is onder de Hollanders: Van Alkmaar begint de victorie, en'tis ook waarachtig waar, dat de gemoederen, die zoo neêrslagtig waren over het verlies van Haarlem, dat, na een beleg van zeven maanden, het eindelijk op had moeten geven, adem begonnen te scheppen, toen de vijand Alkmaar met zooveel schande verlaten moest.’ Signora het een en ander van Lijnslager vernemende, nam een glas met wijn, dat voor haar stond, en stelde in: ‘Hulde aan de brave Burgerij van Alkmaar en bijzonder aan de Alkmaarsche vrouwen.’ Toen Lijnslager dit vertolkt had en allen hierop ook een glas ledigden, voegde 'er Willem bij: ‘Ook mijne hulde aan alle Alkmaarsche meisjes’ en gaf bij die gelegenheid aan Guurtje een' kus, die zij, schoon niet op minnekneepjes afgerigt, zeer duidelijk bespeurde, dat., met veel hartelijkheid en bijzonderen nadruk, gegeven werd.
Allengskens werd het nu tijd, om weder naar den Boeijer van Lijnslager terug te keeren. Guurtje nam. afscheid van haar' vader met zulke zigtbare blijken van kinderlijke toegenegenheid, dat Maria meer en meer achting voor het lieve meisje kreeg, en het in haar hart volkomen aan haar' Willem vergaf,

{==207==} {>>pagina-aanduiding<<}

dat hij niet bestand was tegen zoovele aanlokkelijkheden, die zich zoo ongekunsteld vereenigden met een voortreffelijk hart. De terugreis was, even als de heenreis, zeer voorspoedig. - Daar Guurtje ongemeen vrolijk was, en door op eene zeer aardige wijze hare gedachten over Amsterdam mede te deelen, het gezelschap zeer vermaakte, betuigde Signora Saluzzo meermalen aan haar' neef, dat zij eene gevoelige spijt had, dat zij niet ten minste zooveel Hollandsch verstond, dat zij de natuurlijke geestigheden van dit Noordhollandsch meisje vatten kon.
Aangenaam was voor Guurtje het kortstondig verblijf te Amsterdam en Willem bevlijtigde zich, om haar al de pracht van die Koopstad te laten zien. Onder andere bragt de Waal haar ook in den Schouwburg, gelijktijdig dat zijn vader Signora Saluzzo om dezelve eenig denkbeeld van het Hollandsch Tooneel te geven, aldaar verzelde, wordende juist ten tooneel gevoerd het Treurspel Salmoneus, door van Vondel vervaardigd; waarin zich de Tooneelhemel in volle pracht vertoonde. Zeer was het Alkmaarsch meisje, dat nog nooit iets dergelijks gezien had, hier over verrukt, en een' geruimen tijd, nadat het gordijn was gevallen, was zij buiden staat, om te spreken, van verwondering. Te huis gekomen verklaarde zij, daar Signora Saluzzo en vader Lijnslager zich bij tegenwoordig bevonden, dat zij zeer was aangedaan geweest, bij sommige gedeelten, schoon zij 'er opregt voor uit kwam, dat 'er veel in was, dat zij niet volkomen begrepen had; en zij had het toch zoo mooi gevonden, dat zij, als het nog eens weder vertoond werd, en het was de dag niet, dat zij haar'

{==208==} {>>pagina-aanduiding<<}

vader beloofd had, om te huis te komen, 'er gaarne weder zou willen ingaan. Lijnslager verhaalde het aan Signora Saluzzo, en gaf te gelijk eenigermate zijne verwondering te kennen, dat dit meisje, gelijk zeer natuurlijk was, het stuk niet volkomen verstaan hebbende, echter zoo getroffen was geweest, door de schoonste gedeelten, die in het Treurspel voorkwamen. ‘O,’ antwoordde Signora Saluzzo, ‘laat u dit niet verwonderen. In alles, het geen de Dicht- en Schilderkunst en ook de Beeldhouwkunst waarachtig schoon voortbrengt, is zoodanig eene inwendige aantrekkelijkheid, en eene overeenstemming met het onbedorven menschelijk gevoel, dat het niet alleen hen, die gewoon zijn met kunstmatige oogen de schoonheden der kunstwerken te beschouwen, maar zelfs minbeschaafde doch gevoelige zielen treft. Van daar is het ook, dat de Gedichten van onsen Tasso en Ariosto met vermaak, zelfs door het minkundig gemeen, gelezen worden, ja dat het met ingespannen aandacht op de kaaijen kan zitten luisteren naar de voorlezing of opzegging, die daar de bekwaamsten uit hun midden doen.’
Aan Lijnslager en zijne Maria behaagden zoo de beminnelijke hoedanigheden van Guurtje, dat, toen zij 's morgens, na een zeer vriendelijk afscheid van de Waal en zijne huisvrouw, naar het Alkmaarsche Beurtschip vertrok, waarop haar Willem, volgens zijne belofte, vergezelde, zij beide leed gevoelden, dat het lieve meisje pligtshalve weder zoo spoedig vertrekken moest. - Lijnslager vroeg haar, hoe het haar te Amsterdam bevallen was, en op de haar

{==209==} {>>pagina-aanduiding<<}

zoo eigen gulhartige manier zeide zij: ‘Ik kan mij niet begrijpen, dat ik hier bijna vier dagen geweest ben, de tijd is zoo omgevlogen, dat ik het eer voor vier uren zou houden.’ Willem kon nu, daar hij ook nader de gevoelens van zijne ouders gepolst had wegens zijne voortdurende genegenheid voor het bekoorlijk meisje, geenszins nalaten, om op de reis van Amsterdam naar Alkmaar aan Guurtje ten minste eenige blijken te geven, dat hij meer dan eene algemeene genegenheid voor haar koesterde, waartoe hij te beter gelegenheid vond, daar, in het achteronder, waar hij met haar plaats genomen had, zich niemand buiten hen bevond. Guurtje schrikte eenigzins over die verklaring, en kwam ook oogenblikkelijk met de tegenwerping van het onderscheid des geloofs te voorschijn, welke haar door Willem, met al de welsprekendheid der liefde, werd opgelost. Haar vader was intusschen ongemeen wel te vreden, dat zijne dochter zoo juist op haar' tijd terugkwam, en het laat zich ligt begrijpen, dat Willem op deszelfs aanbod, om eenige dagen te Alkmaar te vertoeven, niet zeer weigerachtig viel, om dat aan te nemen. Hij maakte zich nu ook dien tijd ten nutte, om meer en meer den waren staat van het hart van Guurtje te leeren kennen, en dit bevestigde hem in de zoete hope, die hij gekoesterd had, dat zij 'er ook verre af was, van onverschillig te wezen ten zijnen aanzien. Te huis gekomen drong hij nu nader bij zijne ouders aan, en, daar dezelve bevonden, dat de genegenheid aanwies, welke hij bad opgevat voor het Alkmaarsche meisje, dat zij niet ontkennen konden, of het bezat de voortreffelijkste hoedanighe-
{==210==} {>>pagina-aanduiding<<}
den, stemden zij volkomen toe in het door hem bij haar gedane aanzoek, en het leed niet lang, of Lijnslager begaf zich met zijn' zoon Willem naar Alkmaar en wist den vader van Guurtje de zwarigheden, die dezelve mede in dit huwelijk vond om het verschil van Godsdienstbelijdenis, zoodanig uit den weg te ruimen, dat ook deze zijne toestemming gaf. Het leed ook niet langer, dan tot den winter, of Willem werd met Guurtje in den echt vereenigd, en Maria was bovenal zoo ingenomen met de behagelijke eigenschappen van hare schoondochter, dat zij maar zelden dacht aan het verschil van Godsdienstbelijdenis, dat 'er tusschen haar plaats had.
Nadat Signora Saluzzo nog eenige dagen bij Lijnslager had doorgebragt, nam zij weder de reis naar Italie aan. Zij was zeer aangedaan, toen zij van Lijnslager, zijne vrouw en dierbare kinderen scheidde; daar het meer dan waarschijnlijk was, dat zij elkander aan deze zijde van het graf niet weder zouden zien.


Tiende hoofdstuk.

Lijnslager en zijne vrouw, vast vorderende in jaren, hadden nu het geluk van alle hunne kinderen door den echt vereenigd, en aller huwelijken weder met kroost gezegend te zien. Zij waren thans gekomen tot dien trap des levens, waarin het zelve eene grootere eentoonigheid aanneemt. Even eens,

{==211==} {>>pagina-aanduiding<<}

als een stille koele avond de levendige werkzaamheden van den morgenstond, en de doorgestane hitte van den middag den ijverigen landman zachtkens doet vergeten, wanneer hij met een gerust en vrolijk hart op zijne afgelegde taak terug, en zich niet verre verwijderd ziet van zijne legerstede, waarop hij weldra alle zijne zorgen geheel, in de donkere schaduw des nachts, vergeten zal: zagen ook Lijnslager en zijne lieve huisvrouw, die nu de vriendin zijner klimmende jaren geworden was, terug op hunne zooverre afgeloopen baan des levens: zoo was nog meer bijzonder het geval van zijne Maria. Altijd had zich deze wel eng binnen haren huisselijken kring bepaald, maar nu maakte zij dien nog kleiner. Lijnslager, zoo uit hoofde zijner oorspronkelijke levendige geaardheid als van de vele betrekkingen, waarin hij stond, bleef zich nog in een' ruimer kring bewegen, en in alle openbare gebeurtenissen die zijne geboortestad en vaderland betroffen, nam hij altijd zeer ernstig deel. De tusschen dezen Staat en Engeland uitgebarsten oorlog, waarmede hij als koopman ook niet weinig te stellen had; en de Staatsregering, onder het beleid van den schranderen Raadpensionaris Johan de Witt, waren bij afwisseling de voorwerpen zijner aandacht, terwijl hij zijne zonen vooral van tijd tot tijd opmerkzaam maakte omtrent de zoo allezins bijzondere woelingen op het Staatkundig tooneel, hun altijd inboezemende, dat 'er voor een' Amsterdamschen koopman niets gelukkiger was, dan zooveel mogelijk buiten Staatkundige betrekkingen, zich geheel tot zijnen kring te bepalen, en alleen het lieve Vaderland, het zij in voor-
{==212==} {>>pagina-aanduiding<<}
het zij in tegenspoed, de voordeden van zijne onafgebroken en onafmatbare vlijt te doen smaken. Niet dat hij wilde, dat zij gevoellooze aanschouwers van het geluk of het ongeluk van hunne geboortestad of het vaderland zouden zijn; van het tegendeel had hij altijd hun te sterke bewijzen gegeven, en bijzonder merkwaardig was dat weder bij gelegenheid, dat het Nieuwe Stadhuis, hetwelk de naam van het achtste wonder der wereld niet ten onregt gegeven werd, zooverre gevorderd was, dat de achtbare Regering van Amsterdam van hetzelve bezit nam. Hij had zijn' broeder van Vliet, want deszelfs huisvrouw was toen reeds overleden, met drie kinderen verzocht, om die plegtige inwijding bij te wonen. Ook van Teylingen en zijne vrouw waren bij hunnen zoon, als deszelfs schoonouders overgekomen, en Lijnslager droeg zorg, dat voor zich en zijn gezelschap eene uitstekend goede plaats was gereed gemaakt, van waar zij den plegtigen oprogt der Regering naar het nieuw gestichte Raadhuis konden beschouwen. Hij zat niet verre van den ingang der Kalverstraat, en zijn oudste kleinzoon Maurits stond aan zijne zijde. Hij herinnerde den knaap, hoe hij tegenwoordig geweest was bij het leggen van den eersten steen van dit gebouw - en, om hem toch met nadruk het vorig Stadhuis, dat drie jaren geleden door den brand vernield was, in zijn' jeugdigen geest in te prenten, gaf hij hem eene beschrijving van dat gebouw, hoedanig hetzelve 'er had uitgezien, en wel zoo levendig, dat het was, als of het gebouw nog voor zijne oogen stond. Den grijzen Vondel had hij mede bij zich genoodigd, die met genoegen be-
{==213==} {>>pagina-aanduiding<<}
luisterde, hoe de grootvader aan zijn' kleinzoon de geheugenis van het vorig gebouw indrukte. ‘Ja, Vondel,’ zeide Lijnslager, ‘dezen knaap moet uwe klagt over het verbranden van het oude Stadhuis in zijn geheugen gestampt.’ ‘Die is nog al ligt te leeren,’ zeide van Vondel, ‘maar het zou hem wat meer moeite kosten, als hij mijn gedicht op de Inwijding van dit nieuwe van buiten leerde, hetwelk ik aan de Heeren Regerende Burgermeesters heb toegewijd. Als de plegtigheid afgeloopen is, en wij aan uw huis teruggekeerd zijn, zal ik het, indien het aan u en de uwen welgevallig is, geheel of gedeeltelijk voorlezen, daar het, zoo ik mij althans verbeeld, niet oneigen bij dezen feestdag past.’ ‘Gaarne, zeer gaarne’ antwoordde Lijnslager.
Nadat de morgengodsdienst in de Oude en Nieuwe Kerk, op dezen dag, gehouden en door de Leden der Regering en derzelver ambtenaren bijgewoond, geëindigd was, waarbij door de Leeraren plegtstatig, op den voor elken Amsterdammer gewigtigen dag, dien der inwijding van zijn nieuw Stadhuis, de zegen over hetzelve van God werd afgebeden, had zich de geheele Wethouderschap eerst naar de toen nog door haar betrokken Vergaderplaats op het Prinsenhof begeven. Nu verscheen op den Dam, volgepropt met menschen van allerlei rang jaren en kunne, maar die, vol eerbied eene genoegzame ruimte openlieten, waardoor de naderende trein van Burgervaderen onbelemmerd kon henen treden, de zoo achtbare Regering van Amsterdam. Vooruit trad de Hoofdschout dier magtige stad, wordende de roe-
{==214==} {>>pagina-aanduiding<<}
de der Justitie voor hem uitgedragen, nu volgden de Burgemeesteren de Graaf, Huidekoper van Maarseveen, van de Poll en Spiegel: achter hen de Schepenen en Oudburgemeesteren, daarna de Thesauriers en Weesmeesteren en vervolgens de achtbare Raden, wordende de stoet gesloten door de Stads Secretarissen. Met diepen eerbied waren alle gemoederen en bijzonder die van Lijnslager en zijn gezelschap vervuld, toen die stoet, welke zoo met regt den naam van Burgervaderen verdiende, en van welke een glans van achtbaarheid op de menigte afstroomde, de trappen van het nieuwe Raadhuis opklom, en door deszelfs tegenwoordigheid hetzelve inwijdde tot het plegtig gebruik, waartoe het bestemd was. Om dit nog meerder te bekrachtigen, en om aan de geheele menigte een hoor- en zigtbaar bewijs te geven, dat zich aldaar de Stads Regering gevestigd had, werd onmiddellijk de klok geluid, en eene Stadskeur voor de vergaderde menigte afgelezen, en dus was ieder overtuigd, dat van die plaats voortaan de Wetten zouden afvloeijen, door de Regering van die wereldstad voor hare burgers, die in het gemeenebest als het ware een klein gemenebest vormden, vastgesteld. Het leed niet lang, of nu vertoonde zich ook de geheele schutterij der Stad op den Dam, en Lijnslager zag nog met zekere aandoening de kompagnie, waarover hij als Kapitein het bevel gevoerd had. - Hij wees aan zijnen kleinzoon beide deszelfs ooms, waarvan de een Kapitein en de andere Vaandrig was, en plantte hem in, welk eene eer het was voor een' Amsterdamsch burger, om bij zulke plegtigheden, in zijne schutterlijke wapenrusting aan de Regering te vertoonen, op welke

{==215==} {>>pagina-aanduiding<<}

hoofden en handen zij rekenen kon, ingevalle derzelver achtbaarheid mogt aangerand of geschonden worden. Toen de schutters behoorlijk in orde geschaard waren, vingen dezelve aan met uit hunne geweren te vuren, om, door dit kletterend geluid, als aan de geheele stad de vreugde kenbaar te maken over de plegtige gebeurtenis van dezen dag. Tusschen beide werd ook het grof geschut gelost en bij verpoozing verhief zich eene aangename en krachtige muzijk op onderscheiden soorten van speeltuigen. Een gedeelte der speellieden begaf zich nu naar het nieuwe Stadhuis, waar de achtbare Leden van den Raad eenen feestelijken maaltijd hadden doen aanrigten, om met eenen plegtigen disch dezen altijd gedenkwaardigen dag te eindigen, aan welken disch ook de gouden gedenkpenningen, op deze gebeurtenis geslagen, werden uitgedeeld. Met een' zilveren gedenkpenning kwam de oudste zoon van Lijnslager, als Kapitein der Schutterij, nadat de feestelijke optogt afgeloopen was, aan het huis van zijnen vader. Deze en het overige gezelschap beschouwden dit geschenk, dat een waarlijk aangenaam sieraad voor een' Amsterdamschen burger uitmaakte, met geestdrift. - Schoon 'er onder de Officieren der Schutterij ter gelegenheid van deze statelijke gebeurtenis een maaltijd gehouden werd, stond Frederik voor eenige oogenblikken in twijfel, om, daar hij dezen aangenamen gemeenzamen kring zijner familie beschouwde, denzelven boven die plegtstatige partij de voorkeuze te geven. Lijnslager, zijne aarzeling bespeurende, zeide: ‘Frederik! gij weet, hoe gaarne ik u en alle mijne kinderen en vrien-
{==216==} {>>pagina-aanduiding<<}
den aan mijn' disch zie, en dus zou uw bijzijn mij van daag hoogst aangenaam zijn, en zoo gij het verkiest, blijf dan ... maar, zoo ik in uw geval was, zou ik als Kapitein van de Schutterij der stad Amsterdam, op den dag der inwijding van het nieuwe Stadhuis, aan den maaltijd der Officieren moeten aanzitten. Ik ben 'er altijd op gesteld geweest, om zulke plegtige feesten, als 'er in mijn' tijd voorvielen, en waartoe ik door mijne betrekkingen geroepen werd, getrouw bij te wonen. o Men gevoelt daarop zoo geheel, dat men een Nederlandsch Burger is: dat men een lid is van het groot huisgezin van het Gemeenebest. Die gedachte verruimt het hart en verheft het boven die kleinere en meer eigenbatige betrekkingen, die in den engen kring van huisgezin en familie plaats hebben. En van zulke feesten behoudt men een' aangenamen indruk en de levendigste herinnering eener gebeurtenis.’
Deze aanmoediging van vader Lijnslager werkte op het hart van Frederik met groot vermogen, en hij achtte het bijkans in zich zelven eene onvergeeflijke zwakheid, dat hij, verlokt door de streelende bekoorlijkheden van den kring van goede vrienden en familie zich had laten wegslepen, ja hield het daarvoor, dat hij zijn' pligt als Burgerkapitein van de Amsterdamsche Schutterij bijna zou geschonden hebben. Met niet weinig genoegen sleet nu Lijnslager, in zijnen huisselijken kring van vrienden en gasten, het overschot van den zoo heugelijken dag. Een gedeelte van den avond werd doorgebragt met de voorlezing van het stuk, door Vondel vervaar-
{==217==} {>>pagina-aanduiding<<}
digd, op de Inwijding van het Stadhuis, en door hem aan de regerende Burgemeesteren opgedragen. De grijze Dichter scheen ondanks zijne onaangename omstandigheden, die hem het leven bitter maakten, doch niet in staat waren, om zijne edele genie te knakken, onder de voorlezing van dat zoo uitgebreid stuk te verjongen. Niet alleen door het vuur der dichtkunst, maar door de liefde voor de stad Amsterdam, die hij als zijne tweede geboortestad aanmerkte, schemerden dikwerf, terwijl zijne handen beefden, zijne oogen van tranen.... Door zijne geestdrift, door zijne ongekunstelde welsprekendheid verrukte hij alle harten; en aller ooren schenen, hoe uitgebreid het Dichtstuk ook ware, onverzadigbaar te luisteren, en als aan zijne lippen geketend. Bijzonder hoorde de huisvrouw van Willem met eene ingespannenheid toe, die haar geheel als uit zichzelve wegvoerde, en vol verrukking staarde zij den grijzen Dichter aan, angstig, dat zij één woord, één' klank verliezen zou.... Vondel eindelijk den laatsten regel van het Dichtstuk gelezen hebbende, bleef zij hem nog eenige oogenblikken aanstaren, als hopende, dat 'er nog iets volgen zou. Hare oogen waren vochtig van aandoening, en toen de Dichter, nog bevende van verrukking, die bij de voorlezing van zijn stuk zijn hart bezielde, hetzelve aan Lijnslager overgaf, vloog de opgetogen vrouw hem vol aandoening om den hals, en, met eene ziel vol van verrukking, door natuurlijk gevoel van dankbaarheid gedreven, gaf zij hem eenen gulhartigen kus, en kon niet meer zeggen, dan: ‘ik dank u vader Vondel! ik dank u,... ‘Zoo,

{==218==} {>>pagina-aanduiding<<}

mijne dochter,’ zeide Vondel, ‘zoo, mijne dochter! ik lijk u het hart geroerd te hebben, dat kan ik aan uwe oogen zien... o die ééne kus van een opregt getroffen gemoed is mij honderdmaal meer waardig, dan een stapel lofdichten, die, dikwijls zoo koud als ijs, alleen gemaakt worden, om, onder de schaduw van eens anders laurieren, voor zichzelven ook een enkel blaadje te plukken.’ Lijnslager had meermalen bij gepaste afdeelingen den gasten en bovenal den ouden Dichter eenen dronk toegebragt. Met hartelijk genoegen beschouwde hij, hoe zijne schoondochter. Guurtje hem voorgegaan was in den Dichter een bewijs te geven van den opregten dank, welken zij, als voor het geheel gezelschap, in hare verrukking, betuigd had: maar Lijnslager wilde het hier niet bij laten; op eens een glas gevuld hebbende, dronk hij dat en bragt het Vondel toe, als een' dronk van dankbaarheid aan dien Dichter, hem toewenschende, dat zijn naam en roem zoo onvergankelijk mogten zijn, als die van Amsterdam en het nieuw gebouwd Stadhuis. Vondel betuigde zijne tevredenheid over het genoegen, dat hij in dezen waardigen kring van opregte vrienden bleek verspreid te hebben, betuigende, dat hij sints lange geen' zoo genoegelijken dag beleefd had; zeggende: ‘Ja de liefde voor Amsterdam, vriend Lijnslager, zit mij diep in het harte, en als dier schoone Stad en derzelver brave Burgerij een uitstekend geluk wedervaart, o dan is het, of mij zelven een bijzonder geluk te beurt valt... en dan kan ik alles, alles zoo vergeten - Kom Lijnslager! nog een glas en hiermede drink ik; het welvaren van Amsterdam, en dat het nieuw ge-
{==219==} {>>pagina-aanduiding<<}
bouwd Raadhuis eeuwen na dezen dag zijn' stichter van Kampen tot eer, de stad tot luister en de brave Burgerij tot nut verstrekken mag!’
Niet alleen was trok Lijnslager een voorstander van de schoone kunsten met den mond, maar hij wist te wel, hoe die aangename gezellinnen van het menschelijk leven op eene bijzondere en uitstekende wijze door belooning worden aangeprikkeld, en hoe slecht het den tijdgehooten der kunstenaren staat het aan de nakomelingschap over te laten, om aan de schimmen der Schilders en Dichters hunne goedkoope loftuitingen toe te zwaaijen, en uit te varen in verwijtingen van ondankbaarheid jegens de kunstvrienden der vorige tijden, terwijl zij zich ten opzigte van hunne tijdgenooten aan dezelfde misdaad schuldig maken. Lijnslager, die dikwerf Vondel op eene vereerenswaardige wijze, als deze zich in nood bevond, waarin hij vooral door het wangedrag van een' zijner zonen, bij het klimmen zijner jaren, gedompeld werd, ondersteunde, verheugde zich des altijd, wanneer zich de gelegenheid aanbood, om het zijne tot den opbouw van de schoone kunsten bij te dragen. De beroemde Mecenas der Schilderkunst Johan Huidekoper trof dus ook in Lijnslager een' der ware voorstanders van kunsten en wetenschappen aan, toen hij hem, met zekere verrukking verhaalde, hoe het in til was, om eene Broederschap van Schilders en andere Kunstenaars op te rigten. Oogenblikkelijk was Lijnslager vaardig, om deze onderneming niet alleen met woorden, maar ook met eene ruime toelage te ondersteunen. Weldra beliepen de Beeldhouwers, Schilders, Dichters en

{==220==} {>>pagina-aanduiding<<}

Kunstvrienden, die zich in deze Broederschap vereenigden, een getal van honderd personen. Deze stichting moest met een luisterrijk feest geopend worden, en dat had weldra in den St. Joris Doelen, onder den naam van 't Sint Lucas Feest, plaats. Hoe was Lijnslager verrukt, toen hij bespeurde, dat zijn vriend Joost van Vondel, die zich sints zoo lang zoo verdienstelijk aan de Hollandsche Dichtkunst gemaakt had, en met regt den vader derzelve heeten mogt, daar eene bijzondere eer genieten zou. Hij zag dezen grijsaard aan het hoogste einde van de tafel gezeten, eene plaats, die hij zoo uit hoofde van zijnen ouderdom als zijner verhevene talenten verdiende. Hoe klom het genoegen van Lijnslager, toen hij, staande den vrolijken maaltijd, en persoon, Apollo voorstellende, en door de gewone versierselen, dier Godheid als eigen toegeschreven, voor den God der Dichtkunst erkend, tot den grijzen Dichter naderen zag. Met geestverrukking zag hij die Godheid, in het midden van een zoo luisterrijk gezelschap, op de kruin van Vondel een' Laurierkrans zetten, hem onder een algemeen gejuich en handgeklap kroonende, als het Hoofd der Dichteren. Met eene eerbiedwaardige stilte werd vervolgens het Dichtstuk van van Vondel zelven bij gelegenheid van dit feest aangehoord, van dezen zinrijken inhoud:

Gelijk de zonnebloem haere oogen 
Uit minne draeit naer 's Hemels bogen 
En volgt met haer gezicht 
Het al verkwikkend, licht, 

{==221==} {>>pagina-aanduiding<<}

De zon, die 't al zijn verwe geeft 
En daer geboomte en plant bij leeft; 
Zoo volgt de Schilderkunst, 
Uit aengeboren gunst, 
Ontsteeken van een heilig vuur 
De schoonheit van Natuur, 
Met haere streeken en penseelen; 
Geeft doode doeken en panneelen 
Het leven waer ze zweeft en zwiert; 
Verkloekt de menschen en 't gediert. 
o Eedle Schildermin, 
o Tiende Zanggodin, 
Wij loopen u, met d'andre negen 
Parnasgodinnen tegen, 
Van zingen noch van speelen moe: 
Ontfang dees kroon: zij komt u toe. 


Lijnslager telde dit feest onder een der aangenaamste van zijn leven, en verheugde zich zeer, dat men besloot, om hetzelve jaarlijks te herhalen, ten einde dus dezen band der Broederschap tusschen de Kunstenaars naauwer en naauwer toe te halen, maar zeer griefde het hem, toen hij weldra vernam, hoe tusschen de kunstbroeders de nijd den twistappel geworpen had, en het leed ook niet lang, of tweedragt en eigenbaat ondermijnden de grondslagen van een gebouw, dat der kunst tot eer en den kunstenaar tot voordeel zou gestrekt hebben. Hoe beklagelijk is het, dat de beoefenaars van de schoone kunsten en verhevene wetenschappen, te dikwerf, zich door de lage driften van nijd en baatzucht laten wegslepen, en, de verhevenheid der kunsten vergetende, het aangename van hun leven vergallen:

{==222==} {>>pagina-aanduiding<<}

dat zij zich zelve door de schimmen hunner verbeelding laten kwellen en teisteren, of het hart verscheuren door de lage beginsels van eigenbaat, en de zucht, om schatten bijeen te zamelen; schatten, tot welker opeenhooping, zij door de oorspronkelijke mildheid hunner natuur ongeschikt zijn, en waaruit zij zich, dwaasselijk genoeg, vermaken beloven, welke daaruit niet te trekken, en niet te vergelijken zijn met die zaligheden, welke de schoone kunsten aan hare beoefenaars in zulk een ruime mate opleveren. Maar de mensch, dat zoo zeer met zichzelven onbestaanbaar wezen, schijnt te wispelturig van aard, om zich te vreden te houden, binnen die palen, welke hem als door de hand der Voorzienigheid zijn aangewezen. Vooral is dit dikwerf het geval van lieden, welker verbeeldingskracht, ligt en hoog opgewonden, zich meestal voorstelt luchtkasteelen in het toekomende te beklimmen, die, hoe meer zij dezelve genaderd zijn, hen overtuigen van derzelver nietigheid en belagchelijkheid.
Lijnslager, hoewel een vriend der schoone kunsten en wetenschappen, en bij wijlen dezelve ook beoefenende, kende geenszins dien lagen nijd, die zulk eene valsche slagschaduw over de wezenlijke verdiensten werpt; en schoon hij een vlijtig koopman, en, als zoodanig op het behalen van voordeel gesteld was, zijn geest was boven eigenbatige beginsels verheven, ja, daar zijne jaren begonnen te klimmen, was hij bijzonder behoedzaam, om de inhaligheid en gierigheid die hoofdgebreken des ouderdoms, in zijn gemoed te laten wortel schieten. Hij besefte wel, dat hem door den tijd de vermogens van ligchaam en geest

{==223==} {>>pagina-aanduiding<<}

zouden ontzinken, welke hem voorheen in staat stelden, om door en vermoeiden arbeid en door een schrander en vlug doorzigt van zaken, gedurig zijn fortuin al verder en verder voort te zetten: doch hij zag zich in zulk eene ruimte van bezittingen geplaatst, en zijne zoons zoo alles aanwenden, om het kantoor in vollen bloei te bewaren, dat hij noch zijne vrouw, en wie van hun beide overbleef, immer, ten ware hun rampspoeden bejegenden, onvoorzienbaar voor het menschelijk oog, en waarover zich het menschelijk hart ook niet kwellen mag, het tranenbrood des kommers zou behoeven te eten. Hij verheugde zich, schoon dikwerf de aanleidingen daartoe treurig genoeg waren, als zich gelegenheden opdeden, waarin hij aan de ruimte van zijn Hollandsch hart, gloeijende van zuivere Christelijke liefde voor zijne naasten, voldoen kon.
Een vijand zijnde van alle geweld en verdrukking, die oorspronkelijke en onuitwischbare karaktertrek van den echten Hollander, had hij met groote deelneming en diepe verontwaardiging verstaan, hoe de Hertog van Savoye den eenvoudig Godsdienstigen Waldenzen, de dalen van Piemont bewonende, had doen aanzeggen, dat zij binnen den tijd van twintig dagen den Roomschen Godsdienst zouden hebben aantenemen, of dat zij het land zouden moeten ruimen. Alle geweld is in 't oog van elk edel en regtschapen mensch hatelijk, doch geen hatelijker, dan dat, waardoor de eene sterveling, welk een rang hem ook in de Maatschappij is te beurt gevallen, over het geweten van den ander zoekt te heerschen. Gloeide Lijnslagers hart, van deze beginselen doortrokken,

{==224==} {>>pagina-aanduiding<<}

dus over dit gruwelijk geweld, nog dieper was zijne verontwaardiging, toen de eerste Staatsdienaar van dezen geweldenaar, die geene kans zag, om zich van de enge wegen der Alpen meester te maken, en dus de Waldenzen in bedwang te krijgen, aan die vrome lieden vrijheid van Godsdienst uit naam den Hertog aanbood, onder voorwaarde, dat hij een gedeelte van zijn leger als vrienden in hun land zou laten trekken, met geen ander oogmerk, dan om zich te ververschen; maar, o afgrijsselijk bedrog! de uitkomst leerde, hoe de ligtgeloovige en niets ergs vermoedende Waldenzen, naauwelijks eenige Fransche en Savoysche Regimenten ontvangen hebbende, voor een groot gedeelte werden omgebragt, en hun land aan plundering en verwoesting ter prooi gegeven. Lijnslager gloeide van toorn, toen hij die verkrachting van Goddelijke en menschelijke wetten vernam, en het deed hem eenige oogenblikken leed, dat hij zich buiten de magt bevond, om een' zoo groten booswicht, als den Staatsdienaar van den Hertog van Savoye, schoon hij den titel van Markgraaf van Pianeza voerde, een der ouwaardigste en verachtelijkste, stervelingen, de straf van zijne gruwzame snoodheid en godvergeten bedrog te doen ondervinden; een bedrog, dat aan bijna vierduizend onschuldige en niets kwaads vermoedende menschen het leven kostte, en het rampzalig overschot in een' poel van ellende dompelde. ‘Kan God,’ zeide hij tegen zijne zonen, toen hij in het zekere van dien gruwel onderrigt werd, ‘kan de regtvaardige God gedoogen, dat één mensch zooveel duizend andere als een' hoop vliegen vernielt... maar de zielen dier vermoorden zullen

{==225==} {>>pagina-aanduiding<<}

tegen dien booswicht en alle moordenaars van zijne soort in het jongst gerigt getuigen, en de Goddelijke regtvaardigheid zal daar het ongelijk vereffenen, aan zoovele vrome opregte zielen, en onnoozele kinderen gepleegd.’ - Het leed niet lang, of eenige van die ongelukkige Waldenzen, welke niets dan het veege lijf gered hadden, en zich in de spelonken en holen van het gebergte hadden weten te versteken, verlieten hun verwoest vaderland, en zochten natuurlijk hunne toevlugt in de naburige landen, waarin het geoorloofd was, dien Godsdienst te belijden en uit te oefenen, welken het redelijk schepsel in gemoede gelooft verpligt te zijn aan den Schepper van het Heelal. Zij namen vooral hunne wijkplaats in de Zwitsersche Cantons, en deze lieten niet na, om de zaak dezer ongelukkigen het Nederlandsche Gemeenébest aan te bevelen, even eens als aan den Protector Cromwell, die toen aan het hoofd van het Britsch gemeenebest geplaatst was. Hoe zeer de Staten dezer landen met medelijden getroffen waren over den deerlijken toestand van die verdrukte dalbewoners, hoe zeer ook Cromwell alle pogingen in het werk stelde, om dezelve krachtdadig te hulp te schieten, gevoelden echter de verstandige Staatslieden, toen aan het roer der regering, de roekeloosheid, van zich te mengen in de twisten van vreemdelingen, die een oorlog ten gevolge zouden kunnen hebben op eenen zoo glooten afstand van het Gemeenebest. Vooral was Johan de Witt, op wiens duim toen de spil der regering draaide, aan den eenen kant wel overtuigd van de gezindheid zijner Landgenooten, die als afstammelingen van va-
{==226==} {>>pagina-aanduiding<<}
deren, welke zooveel geleden hadden om de vrijheid van den Godsdienst, de geweldenarij verfoeiden, den onschuldigen Waldenzen, op eene zoo verraderlijke wijze aangedaan, doch aan den anderen kant maakte het hem de Staatkunde ongeraden, om zich op eene nadrukkelijker wijze voor die ongelukkigen in de bres te stellen, dan door ruime liefdegaven in den nood dier rampzalige slagtoffers van het geweld, die den dood nog ontkomen waren, zooveel mogelijk te laten verligten. 'Er geschiedde dus in alle de steden en aanzienlijke plaatsen van het vaderland eene vrijwillige Inzameling van Liefdegaven, welke meer dan twee tonnen gouds beliepen. Hoe uitstekend te vreden was Lijnslager over dezen maatregel, en met den glans van vergenoegen op het wezen, als of hij een aanmerkelijk voordeel behaald had, bragt hij zijne Maria het berigt, dat 'er gelegenheid zou gegeven worden, om de ongelukkige Waldenzen, die, als ellendige ballingen, uit hun vaderland gevlugt zelfs aan de eerste behoeften des levens gebrek hadden, door liefdegiften te hulp te komen. ‘Daar moet rijkelijk wat aan gedaan, lieve vrouw!’ zeide hij: ‘Ik hoop maar, dat 'er alle Landgenooten, die 'er wat aan kunnen toebrengen, zoo over denken, als ik, en zich naar behooren kwijten zullen van hunnen menschelijken; van hunnen Christelijken pligt. Als zij dat doen, dan zullen zich de vreemde volkeren, die zoo gaarne ons Hollanders voor inhalig en gierig doen doorgaan, overtuigen, dat wij, als het 'er op aankomt, daden doen, waar het andere natien met woordenrijke pligtplegingen, of ijdel

{==227==} {>>pagina-aanduiding<<}

gezwets van beklag afleggen.’ - ‘Maurits! Maurits!’ zeide Maria, ‘ik ben het volkomen met u eens, dat 'er ruim gegeven moet worden, maar mij dunkt, dat 'er zich onder uwe milddadigheid een zekere hoogmoed mengt, en dat is toch zoo heel Christelijk niet, althans dat neemt veel weg van het waarlijk goede....’ ‘Ei! ei! dunkt u dat,’ hernam hij, ‘neen! dan begrijpt gij mij niet. Ik zal mijne eigen gift geen' enkelen penning uit dat beginsel verhoogen, maar, dat beloof ik u, diep zeer diep in de beurs tasten, om te voldoen aan de inspraak van mijn hart, en om aan de liefdewet van het heilig Evangelie te gehoorzamen, en ik hoop, dat diezelfde beginsels in het hart van duizenden en tienduizenden van mijne landgenooten werken zullen, en dan, dan, o ik geloof, dat die zonde zeer gering is, zal ik mij verheugen een gedeelte van deze zoo weldadige natie uit te maken en misschien daar een weinig hoogmoedig op zijn. o Ik vrees dikwijls dat onze goede natie te weinig van die edele trotschheid op zichzelve bezit, en daardoor juist zoo genegen is, om andere natien zelfs in hare buitensporigheden na te volgen. 't Is of alles, wat uit Engeland en Frankrijk komt, veel fraaijer veel beter is, dan het geen dit land oplevert, en gij zult met mij wel gemerkt hebben, dat dit de laatste vijf en twintig jaren niet beter geworden is. Het gaat met de natiën juist als met enkele personen, wanneer de laatste ophouden met voor zichzelve de behoorlijke achting te hebben, of te wenschen, dat zij door hunne buren en vrien-
{==228==} {>>pagina-aanduiding<<}
den behoorlijk geacht worden, dan is het meestal met hun te ver gekomen, en zij zullen weldra door elk met minachting ja verachting behandeld worden. - Even zoo gaat het met geheele volkeren; en dan wordt een volk, en wel een zoo klein volk, als onze natie, eene aanfluiting van zijne naburen, en welras zal zijn geheele ondergang nabij zijn....’ Zoo sprak hij nog, toen zijne lieve naamgenoot de kleine Maurits de Waal, volgens zijne dagelijksche gewoonte, een bezoek bij zijn' grootvader en grootmoeder Lijnslager kwam afleggen. ‘Hoe is het Maurits?’ vroeg Lijnslager, toen hij een oogenblik vertoefd had, ‘hoe is het met uw' spaarpot?’ ‘Best, grootvader!’ zeide de lieve jongen, ‘moeder heeft al gezeid, dat als grootvader en grootmoeder zoo mild blijven, dat het dan noodig zal worden, dat ik een' anderen of grooter spaarpot aanleg.’ Lijnslager antwoordde: ‘Dat is mij regt aangenaam, jongen lief, dat hij zoowel gespekt is, want 'er zal wel eens wat uit moeten; want grootvader en grootmoeder geven niet, omdat gij het altijd voor u zoudt houden. Van dat geld, als geld, hebt gij, als het ook daar zoo opgesloten is, niet veel pret.’ ‘Ja, maar als ik grooter ben,’ zeide hij, ‘en ik heb nog meer, dan zal ik 'er een klein boeijertje voor koopen....’ ‘Nu hoe dat wezen mag, Maurits,’ hernam Lijnslager, ‘overmorgen moet gij met uw' geheelen spaarpot bij mij komen, dan zullen wij 'er met malkander nader over spreken. Overmorgen zeg ik, en gij moet niet vergeten, om dan uw' spaarpot meê te brengen....’

{==229==} {>>pagina-aanduiding<<}

‘Dat zal ik niet, dat zal ik niet,’ zeide de jongen, daar hij zeker in den waan was, dat zijn grootvader of grootmoeder voorhadden, om daarin eene rijke gift te storten.
Toen die dag gekomen was, zijnde juist de tijd, waarop de inzameling der liefdegaven voor de ongelukkige Waldenzen geschieden moest, had de kleine Maurits geen rust of duur, of hij moest met zijn' spaarpot naar zijn' grootvader. De Waal en zijne vrouw, vader Lijnslager wel kennende, en in aanmerking nemende, wat 'er dien dag gebeuren moest, waren den knaap zeer gaarne ten wille, schoon zij wel begrepen, dat het anders uit zou vallen, dan hij zich zeker voorstelde. Al bij tijds kwam hij met zijn' spaarpot onder zijn' arm bij zijn' grootvader, dien hij op het kantoor ging opzoeken. 'Er lagen eenige zakken geld in het voorvertrek gereed - en Lijnslager ging met zijn kleinzoon uit het kantoor derwaarts. ‘Heden wat een geld!’ riep hij uit, zoo als hij die zakken liggen zag, ‘als ik zooveel had, grootvader, dan zou ik wel een heel oorlogschip kunnen koopen....’ ‘Dat zou niet gaan,’ zeide Lijnslager, ‘maar dat is ook hetzelfde, wat denkt gij nu, dat 'er met dat geld gebeuren moet....’ ‘Dat weet ik niet, grootvader,’ zeide het kind, ‘gij zult 'er mogelijk een' boeijer voor koopen!!’ ‘Neen! jongen,’ zeî Lijnslager. ‘Al dat geld, dat daar ligt, zal ik straks weggeven, zonder dat ik 'er ooit een' enkelen duit van weêr zie. Ja gij ziet mij met groote oogen aan - en het zal toch geschieden. - Over een halfuur of korter misschien, dan zullen hier

{==230==} {>>pagina-aanduiding<<}

menschen komen, die door de Regering van de Stad daar toe last hebben, met groote zakken, en daar in zal ik dat geld uitstorten, om 'er nooit iets van weêr te krijgen. Vindt gij dat niet raar, Maurits, dat ik zoo veel geld, waar voor men zooveel moois koopen kan, zoo in één' smak zal weggooijen? Maar gij kent mij al genoeg, om te gelooven, dat ik 'er wel goede reden voor hebben zal....’ ‘Ja, maar ik begrijp het niet,’ zeide de jonge de Waal.
Lijnslager. Nu dan zal ik het u doen begrijpen. 'Er zijn in een land, ver hier van daan, door heele slechte menschen andere goede brave eenvoudige menschen ongelukkig gemaakt met hunne vrouwen en kindertjes, zoodat zij aan alles gebrek hebben; zoodat zij dikwijls geen eten hebben en bijna geene kleederen om aan te trekken. Voor deze ongelukkige menschen nu, die, al wonen zij ver van ons, toch ook menschen zijn als wij, doet men van daag overal door dit land eene Collecte, dat is, op last van de Regering van het land, gaan 'er overal lieden rond, om zooveel geld in te zamelen, als ieder, die wat missen kan, denkt, dat hij geven moet, om die ellendige menschen te helpen. Voor die menschen nu, die men Waldenzen noemt, liggen die zakken geld gereed, en die zult gij straks mij in een' grooten zak zien leêg maken, en als gij wilt, geef ik u vrijheid, om 'er ook een in te werpen.... Maar hoe zit het 'er meê?... gij hebt uw' spaarpot meê gebragt ... dat is braaf, Maurits, dat gij dat onthouden hebt; maar, jongen lief! gij hebt mij eergisteren verteld, dat hij zoo vol is...

{==231==} {>>pagina-aanduiding<<}

Maurits. Kijk maar, grootvader! (en hij deed den spaarpot open.) -
Lijnslager. Gij hebt de waarheid gesproken.... Maar zeg nu eens, Maurits! denkt gij nu, dat, daar uw grootvader zooveel geeft aan die arme ongelukkige Waldenzen, waar onder zeker veel knaapjes van uwe jaren zijn, die met hunnen grootvader of ouders, zoo die niet vermoord zijn, in deerlijke armoede omzwerven, en aan alles gebrek hebben; denkt gij nu, daar gij zoo gelukkig zijt, dat uwe lieve ouders nog leven, die u van alles voorzien, zoodat gij nog nooit een oogenblik gehad hebt, waarin gij eenig gebrek hoegenaamd hadt; denkt gij, die daar bij uw' vollen spaarpot zit te kijken, zonder dat gij eigenlijk weet, wat gij 'er nog mede uitvoeren zult; denkt gij, dat gij nu niet met al aan die ongelukkige menschen doen moet? Keer het geval eens om, denk eens, dat wij zoo ongelukkig geplaagd waren geworden, als nu de Waldenzen, en wij Hollanders zaten in zulk een' droevigen nood, en 'er zat een rijke Waldenzer jongen bij zijn' vollen spaarpot, op een' dag, dat 'er voor de ongelukkige Hollanders wat werd ingezameld, en die verroerde zich niet, om 'er een penning uit te nemen, wat zoudt gij van zulk een' jongen wel denken?...
‘Foei! foei! grootvader!’ antwoordde het knaapje, terwijl zijne oogen vol tranen raakten ... dat zou leelijk ... heel leelijk zijn ... maar ik ... ik ... zal zoo niet doen.’ ‘Wat zult gij dan?’ vroeg Lijnslager. ‘Ik zal,’ antwoordde hij, terwijl hij zijn grootvaders handen kuste, ‘mijn' spaarpot geheel in dien zak storten....’ ‘Best gesproken,

{==232==} {>>pagina-aanduiding<<}

jongenlief!’ zeide Lijnslager, ‘maar dat hoe niet ... dat zou te veel zijn, want dan hieldt glimmers niets over, als 'er morgen weder ongelukkige menschen kwamen.’ ‘Dan zal ik 'er een' goeden greep uit nemen, lieve grootvader,’ hernam nu de knaap.... ‘Regt zoo... Regt zoo...’ zeî Lijnslager; en op hetzelfde oogenblik kwam een dienstbode zeggen, dat de Heeren 'er waren met den zak voor de Collecte ten behoeve van de ongelukkige Waldenzen. ‘Dan naar voren, Maurits!’ zeide Lijnslager tegen den jongen, die met zijne handen nu een' greep deed in zijn' spaarpot en zijn' grootvader, die de door hem bestemde gift medenam, volgde. ‘Eerst heeft mijn kleinzoon wat van het zijne te geven,’ voerde Lijnslager den Heer tegen, die den zak droeg, en, nu wierp de kleine Maurits het geld, dat hij uit zijn' spaarpot in zijne vuistjes gegrepen had, in den zak. Lijnslager stortte de zakken op een na in denzelven uit, en liet, volgens zijne belofte, den laatsten door zijnen kleinzoon Maurits 'er in werpen, die dat met zigtbaar genoegen deed. Toen wilden de Inzamelaars, nadat zij voor de ongelukkige Waldenzen dank gezegd hadden, vertrekken, maar eene jonge dienstmaagd, die bij Lijnslager woonde, was van achteren komen schieten, en vroeg, of zij ook 'er niet wat aan geven mogt; dat natuurlijk met ja gereedelijk beantwoord zijnde, gaf zij eene gift van twee schellingen. Dit trof het hart van Lijnslager, en de Inzamelaars der liefdegisten, en toen deze vertrokken waren, zeide Lijnslager tot haar: ‘Gij zijt eene brave meid; God zal het u doen welgaan.’

{==*7==} {>>pagina-aanduiding<<}


{== afbeelding 
	
IV. Deel.

linjslager liet....den laatsten door zijnen kleinzoon maurits 'er in werpen enz. bl. 232.==} {>>afbeelding<<}
    


{==233==} {>>pagina-aanduiding<<}

De kleine Maurits zeide, toen hij weêr alleen met zijn' grootvader was: ‘Wat heeft Maretje weinig gegeven, dat was toch nog minder, dan ik.’ ‘Maretje,’ antwoordde Lijnslager, ‘Maretje heeft meer dan gij, en veel meer dan ik gegeven. Wie weet, of zij zooveel geld overgehouden heeft.... Zij staat gelijk met de arme weduwe in het Evangelie!!’ En meteen nam Lijnslager den Huisbijbel, die in een' hoek van het vertrek stond, en met fraaije platen versierd was - en hierin liet hij aan zijnen kleinzoon de afbeelding zien van de weduwe, die twee penningkens in de schatkist werpt. Ik zal u eens lezen, zeide Lijnslager, wat 'er van die weduwe staat, en hij las: ’Jezus opziende zag de rijken hunne gaven in de Schatkist werpen - en hij zag ook eene zekere arme weduwe twee kleine penningskens daarin werpen: en hij zeide: waarlijk ik zeg u, dat deze arme weduwe meer dan alle daarin heeft geworpen, want die alle hebben van hunnen overvloed geworpen tot Gods gaven, maar deze heeft van haar gebrek al den leeftogt, dien zij had, daarin geworpen.’ ‘o Dat was heel goed van die vrouw,’ zeide het knaapje. ‘Maar zeg mij, grootvader! waarom ben ik nu zoo blij?’ ‘Omdat gij welgedaan hebt,’ antwoordde Lijnslager. ‘Zoo, jongenlief, zoo is een mensch; zoo is elk vroom Hollander bovenal, gesteld, als hij aan ongelukkigen heeft welgedaan.’



{==234==} {>>pagina-aanduiding<<}

Elfde hoofdstuk.

Lijnslager, die van tijd tot tijd sommigen zijner oude kennissen en vrienden zich door den dood ontrukken zag, en echter de gezelligheid voor den mensch, ook in zijne klimmende jaren, voor een wezenlijk genot des levens hield, hernieuwde nu wederom zijne kennis met een' man, wiens roem zich zoodanig vestigde, bij eiken Zeeslag, welken hij leverde, dat hij allen, welke vóór hem de eer der Hollandsche vlag, toen zoo roemrijk, gehandhaafd hadden tegen eiken trotschen of baldadigen aanvaller, op eenen grooten afstand achter zich liet; die, hoe zeer hij uitmuntte en met de schitterendste eer, welke bijna ooit eenig sterveling te beurt viel, bekroond werd, nog meerder uitstak door eene oorbeeldelooze en ongemaakte nederigheid en eenvoudigheid van zeden; kortom met niemand anders dan met den grooten Michiel Adriaansz. de Ruiter. Reeds had Lijnslager in de legerplaats van Prins Frederik Hendrik kennis aan hem gekregen, doch toen woonde de Ruiter nog niet te Amsterdam. Toen deze zich daar met 'er woon nederzette, herdacht hij wel somtijds daaraan, doch nergens Lijnslager aantreffende, en steeds bekommerd, om zich ooit op te dringen, had dit beginsel van zedigheid hem belet, om die kennismaking te vernieuwen, voor dat eene toevallige ontmoeting hem daartoe gelegenheid schonk. Schoon ook Lijnslager wel bekend was, dat de Ruiter

{==235==} {>>pagina-aanduiding<<}

te Amsterdam woonde, had ook deze, daar hij nog hooger in aanzien geklommen was, geaarzeld, om hem te gaan opzoeken, dewijl, welke goede gedachten hij ook van dien beroemden Zeeheld koesterde, hij het mogelijk achtte, dat ook de vernieuwde kennismaking aan de Ruiter niet zeer aangenaam zou geweest zijn. - Lijnslager had, bij zekere afwezendheid van zijnen zoon, de zorge over de Lijnbaan op zich genomen, en bezocht dus dagelijks die trafijk. Op zekeren namiddag derwaarts gaande, zag hij reeds op eenen afstand den Admiraal de Ruiter geheel onvergezeld aankomen, nog eer hij zijne Lijnbaan bereikt had. Vlak voor den ingang van dezelve ontmoetten zij elkander. Ook de Ruiter herkende hem, schoon het eene reeks van jaren geleden was, terstond. Naar Lijnslager gulhartig toeschietende zeide hij: ‘Zoo ik mij niet bedrieg, dan zijn wij oude kennissen; zijn wij niet te zamen in het Hoofdkwartier van Prins Frederik Hendrik te Offelt geweest, en hebben wij toen niet een klein reisje gedaan?’
Lijnslager. Ja, Admiraal, gij hebt dat wel onthouden.
De Ruiter. Uw naam is immers Lijnslager?
Lijnslager. Zoo is hij, Mijn Heer!
De Ruiter. Ik was al dikwijls voornemens, om u te komen opzoeken, maar als ik aan wal ben, en ik heb geene dringende bezigheden, dan stoor ik niet gaarne andere lieden, van welke ik mij overtuigd houd, dat zij hunne handen vol hebben.
Lijnslager. Ik zou mij echter ten hoogste vereerd geacht hebben met een bezoek van u. Ik heb

{==236==} {>>pagina-aanduiding<<}

ook verscheiden malen 'er bij u een willen afleggen, maar de hooge rang, dien gij bekleedt, om u dan maar vlak uit de waarheid te zeggen, schrikte mij af.
De Ruiter. Denkt gij dan, dat ik, omdat ik zoo gelukkig geweest ben, dat de Voorzienigheid mijne wapenen zoo herhaald gezegend heeft, de dwaasheid zou hebben, om mij daarop iets te laten voorstaan. Als dat zoo was, zou ik wel zeer te beklagen zijn, en volstrekt den zegen onwaardig, dien mij de goede God zoo overvloedig schenkt.... Ik weet geen hatelijker eigenschap in den mensch, dan dat hij, naar mate, dat hij door 's Hemels gunst, in hooger stand geraakt, en zich boven zijne medeburgers verheft, eindelijk bijna in de gedachte komt, dat hij een ander soort van wezen is, dan zijne natuurgenooten. Zoudt gij wel gelooven, dat gij mij door deze gedachte eenigzins beleedigd hebt?
Lijnslager. Dit was geenszins mijn oogmerk, Mijn Heer! maar gij zult het met mij eens wezen, dat ik, in aanmerking nemende, hoe of het met de menschen over het algemeen gesteld is, eenigzins op de ondervinding afging.
De Ruiter. Het is toch een zeker onregt, dat men doet, wanneer men alle menschen vanlééne klasse, zoo als men zegt, over denzelfden kam scheert, en, wanneer men onderstelt, dat niemand zich boven zijnen stand verheffen kan, zonder zich daarop te verhoogmoedigen: dan beleedigt men ligt den een of ander, die toch eene uitzondering maakt.... Maar hoe dit zij, ik verheug mij u weder aantetreffen, en ik sta 'er op, dat gij nu met mij gaat, en mijn nieuw betrokken huis aan den Buitenkant eens beziet, en

{==237==} {>>pagina-aanduiding<<}

dan zal ik ook eerstdaags u komen opzoeken, om u te overtuigen, dat het met mij zoo niet is, als gij u voorstelde.
Lijnslager. Ik wil gaarne van uw verzoek gebruik maken, maar gij zult mij niet kwalijk nemen, dat ik vooraf deze mijne Lijnbaan bezoek, en daar mijn werkvolk eenige orders geef.
De Ruiter. o Neen! maar is het mij geoorloofd, dat ik die eens zie? Ik heb altijd eene soort van voorliefde voor die trafijk.
Lijnslager. Het spreekt van zelfs, dat dit ook mijn geval is, daar deze baan door mijne voorouders gesticht, en de grondslag is geweest van de welvaart, die mijne familie tot op dit oogenblik geniet. Zoo gij dus eenig verlangen hebt, om dezelve te zien; dan zal het mij tot geen klein genoegen strekken, dat gij haar met uwe tegenwoordigheid vereert.
Het bleek aan Lijnslager al spoedig, toen zij de Lijnbaan waren ingetreden, dat de Ruiter bijlang na geen vreemdeling in dezelve was. Zelfs de kleinste kunsttermen verstond hij zoo volkomen, en alles, waar hij de handen aansloeg, greep bij op zoodanig een wijze aan, dat dit alleen blijken gaf, dat hij aan deze trafijk meer dan gewone kennis had, althans wat het werktuigelijk gedeelte betrof. Zoo al de baan doorgaande, gaf Lijnslager aan de baandersgasten zijne orders, op dien gewonen minzamen toon, waardoor zij hem wel achtten als hunn' meester, maar ook beminden als hunn' vriend; terwijl hem het jonger gedeelte van het werkvolk reeds met den eernaam van vader begroette, zoo om hem te onder-
{==238==} {>>pagina-aanduiding<<}
scheiden van zijnen zoon, als omdat men hem gaarne uit hoofde van de kinderlijke liefde en achting, welke men hem toedroeg, met dien eerwaardtigsten aller namen vereerde. Met aandacht bleef de Ruiter stilstaan bij een knaapje van tien of elf jaren, een aardigen krulkop, die bezig was met het draaijen aan een der wielen. Het meeste werkvolk was reeds onderrigt, dat het de Admiraal de Ruiter was, die zich in de baan bevond, en schoon 'er ruwe gasten onder waren, verwekte, de tegenwoordigheid van dien beroemden man, van wien groot en klein den mond vol had, eene buitengewone stilte. Maar die jongen, zich 'er niet aan storende, al hadden al de Admiraals van Europa rondom hem gestaan, ging voort met zingen, want om vader Lijnslager behoefde hij het niet te laten, daar deze altijd blij was, wanneer het werkvolk lustig en vrolijk was. Hij zong:

‘Ik ging op eenen morgen 
Al door den Aardenhout, enz. 


‘Jongen! jongen!’ zeî een baander, die hem voorbij ging, ‘denk jij niet, dat jij met je gelol den Admiraal verveelt....’ ‘Wat stoorje me in me zingen,’ zeî de jongen, ‘de Admiraal zal het werk niet voor me doen - en hoe harder of ik zing, hoe beter of ik draaijen kan, en als ik zoo zing, zou ik 'er wel eens een willen zien, die het beter kon als ik.’ ‘Zing dan,’ zeide de Ruiter, die bij hem stond, ‘maar hard door, zooveel te beter zal 'er de Heer Lijnslager meê gediend zijn. Maar je moet zoo grootsch niet

{==239==} {>>pagina-aanduiding<<}

wezen, dat het niemand zoo goed zou kunnen als jij.’
De Jongen. Wel Admiraal! met je verlof, ik denk, dat 'er jouw handen al heel raar toe staan zouden, om zoo een' heelen dag te draaijen.
De Ruiter. Gij spreekt zoo bout, knaapje, maar als ik u nu zeî, dat ik over veertig jaren de kunst zoo knap verstaan heb als jij.
De Jongen. Als ik, mijn Heer! als ik? wel daar moet ik om proesten van lagchen.
De Ruiter. En het is toch zoo. Ik heb, als een baandersjongen, in de Lijnbaan van de Heeren Lampsens te Vlissingen, aan welke ik al mijn fortuin naast God, schuldig ben, ook aan zoodanig een wiel gedraaid....
De Jongen. En nu ben je Admiraal ... Neen! Mijn Heer! - jij steekt den gek met mij....
De Ruiter, (terwijl Lijnslager hem nu genaderd was.) Gij zult uw' patroon beter gelooven, dan mij ... (tegen Lijnslager.) Ik kan dien jongen maar niet aan zijn verstand brengen, dat het mongelijk is, dat ik even als hij aan het wiel, als een baandersjongen heb staan te draaijen; gij zult het waarschijnlijk wel weten. Lijnslager. Ja ik heb het wel hooren vertellen, maar, daar men 'er dikwijls zijn werk van maakt, om de afkomst van voortreffelijke personen, om aan hunne lotgevallen nog meer den schijn van iets wonderbaars te geven, zeer gering en laag te doen zijn, waarbij dan de door hun beklommen grootheid zooveel meerder afsteekt, heb ik mij altijd verbeeld, dat 'er ook omtrent u iets zoodanig plaats had.

{==240==} {>>pagina-aanduiding<<}

De Ruiter. o Neen! alles, wat men omtrent mij ten dien opzigte verhaalt, is eenvoudige waarheid. - Mijn vader was een bierdrager te Vlissingen, en hij bestelde mij, om mij van de straat te hebben, in de Lijnbaan van de Heeren Lampsens, en ik won daar zes stuivers in de week....
De Jongen, (even stil houdende met draaijen aan zijn wiel.) Nu, kijk, dat gaat mijn verstand te boven. Ik moet zeggen, dat 'er voor een gemeenmans kind dan nog fortuin te maken is.
De Ruiter. Door dat ik het geluk gehad heb van de vijanden van het Vaderland van tijd tot tijd gewigtige afbreuk te doen, waaraan ik toch niet meer deel heb, dan dat ik, de bevelen van mijne Heeren de Staten gehoorzamende, altijd zooveel mijne vermogens toelieten, die krachten heb ingespannen, welke God de Heer mij zeker niet vruchteloos gegeven heeft, of opdat ik die ongebruikt zou laten liggen, ben ik tot dien stand geklommen, waarin gij mij nu ziet; iets zeker, dat niet zeer algemeen gebeurt, maar dat toch elk gemeenmans kind aanmoedigt, om onvermoeid zijne pogingen aan te wenden. Wie weet, jongen, wat 'er nog van u zal groeijen... Ik houd mij althans verzekerd, dat de Heer Lijnslager u zoo min zal laten loopen, als de Heeren Lampsens mij. Als 'er dan door den tijd een braaf man van u groeit, al is het juist niet, dat gij tot zulk een hoog aanzien opklimt, zoo als mijn geval geweest is, dan zult gij toch een zeer gelukkig en nuttig mensch wezen. Ziedaar, (hem eenig geld gevende) bewaar dit nu tot mijne gedachtenis, (en verder aan een' der baanderknechts eene ruime gift ter hand stellende)

{==241==} {>>pagina-aanduiding<<}

Maakt gij u alle daarmeê op eene betamelijke wijze vrolijk, op dien tijd, als het best aan den Heer Lijnslager schikt, en gedenkt dan, dat de gift, die u gegeven is, van een' man komt, die gaarne bekennen wil, dat hij, als baandersjongen, bij gelegenheid, dat 'er wat in de baan te verteren viel, zich niet minder vermaakte, ja zelfs veel opgeruimder was, dan nu hij, tot zulk een' hoogen rang opgeklommen, dikwijls zich genoodzaakt ziet, om de maaltijden van de Grooten des lands, en somtijds de festijnen van Vorsten bij te wonen.
Lijnslager stond, verstomd van verwondering, den grooten Zeeheld aantestaren, met ontzetting zoo over de verbazende standswisseling, welke de Ruiter ondergaan had, als over de eenvoudige en ongekunstelde manier, waarop hij met den jongen en de overige baandersgasten sprak, en dat echter op eene wijze, waarbij, schoon zijne gemeenzaamheid niets van het zoo hatelijk gemaakte en afstootende der meeste aanzienlijken had, evenwel zijn ontzag en achtbaarheid volkomen bewaard bleven.
Nu vertrok Lijnslager met de Ruiter uit zijne Lijnbaan en voldeed aan deszelfs verzoek. Met al de gulheid en rondheid van een' Zeeuw, leidde de Ruiter Lijnslager in bij zijne familie, waarin Lijnslager geen' zweem ontdekte van die pracht en grootheid, welke men, niet zonder grond, bij een' der voornaamste mannen van het Gemeenebest zou hebben mogen verwachten. Hunne gesprekken liepen, gelijk natuurlijk was, over de laatste zeetogten, die de Ruiter gedaan had, en de uitzigten op de duurzaamheid van den vrede. ‘Ik hoop harte-
{==242==} {>>pagina-aanduiding<<}
lijk,’ zeide de Ruiter, ‘dat nu de vrede zal behouden blijven.’ ‘Hoe,’ hernam Lijnslager, mij dunkt, daar de oorlog u zooveel roem doet behalen, dat gij de minste reden hebt, om u over den oorlog te bekommeren. Immers voor een' ‘Officier is de vrede een tijd, waarin 'er noch roem noch voordeel voor hem te behalen is.’
De Ruiter. Ik kan naauwelijks denken, dat gij ernstig spreekt, mijn vriend, althans zoo dat het geval is, miskent gij mij zeer. Schoon ik door 's Lands Staten reeds gebruikt ben in menig zeegevecht, en ik mij daarin, zooveel mijn vermogen toeliet, gekweten heb van mijnen pligt, is de oorlog, dien ik zoo dikwijls van nabij gezien heb, eene allerverschrikkelijkste zaak. - Het schijnt, dat de menschen nog zooverre van de beschaafdheid af zijn, dat zij, als de zaken tot zeker uiterste komen, die liever door geweld dan door rede beslist willen zien. 't Blijkt, dat de Goddelijke Voorzienigheid gedoogt, dat een gedeelte der natiën, die op de wereld wonen, elkander erger dan het wild gedierte behandelt. Zoo wel te land als te water, vordert men nog dagelijks, zelfs het beschaafdste gedeelte der Europeanen, in de kunst van verdelgen en vermoorden. En een Volk, dat zich lijdelijk getroost, om alle de beleedigingen en eigenbatige vorderingen van de naburige natiën in te volgen, alleen door de zucht voor den vrede gedreven, zou zich welras geheel ter prooi zien aan die naburen, en een slagtoffer zijner te ver gedreven inschikkelijkheid zijn. - 't Is daarom volstrekt noodzakelijk, dat zich volkeren, die niet alleen hunne onafhankelijkheid willen bewaren, waaraan zooveel gelegen ligt; maar

{==243==} {>>pagina-aanduiding<<}

die zelfs willen blijven bestaan onder de volken, zich niet slechts ten oorlog toegerust houden, maar ook, in enkele gevallen, voorkomen, met hunne vijanden aantevallen, om niet voorgekomen te worden. Welk ook het geval is, het zij, dat zij een' aanvallenden of verwerenden oorlog voeren, zeker is het van aanbelang, dat zij aan het hoofd van hun leger of vloot lieden hebben, die tegen de vijanden in bekwaamheden, moed en ondervinding zijn opgewassen. En alleen uit dit oogpunt beschouwd, is de stand van een' krijgsman noodzakelijk in de burgerlijke Maatschappij. Anders kan ik aan den oorlog en aan hun, die in de noodzakelijkheid zijn, om legers of vloten tegen den vijand aan te voeren, en aan een zoo onmenschelijk en onchristelijk bedrijf niet zonder afgrijzen denken. Ik heb nu al zoo menigen zeeslag bijgewoond; ik bezit eene zekere mate van koelbloedige bezadigdheid en onverschrokkenheid, waardoor ik tot nog toe altijd, zelfs in het midden van het hevigst van den slag, in staat geweest ben, om op die middelen bedacht te zijn, welke strekken kunnen, om de eer der vlag van mijne Heeren en Meesters te bewaren: ik heb zoo weinig van hunne schepen en manschap opgeofferd, als mij in de gegeven omstandigheden doenlijk scheen, maar een zeeslag is en blijft een allerverschrikkelijkst tooneel van woestheid en bloedvergieting.... Ik dank altijd God, in het binnenst van mijn hart, wanneer het zooverre komt, dat de zegepraal zoo beslissend behaald is, dat 'er paal en perk wordt gesteld aan het bloedvergieten en aan het verminken van menschen, die van beide zijden voor hunne personen

{==244==} {>>pagina-aanduiding<<}

geene vijandschap tegen elkander hebben, en aan welke het dus bijna onverschillig is, wie der strijdende partijen de zegepraal behaalt.
Lijnslager. Hoe is het mogelijk, dat gij, bezield met zulke gedachten, zoo bij herhaling op de vijanden van den Staat de zegepraal behaalt.
De Ruiter. Ik ben in die loopbaan geroepen, en als een dienaar van den Staat verpligt, om de eer en onafhankelijkheid van het Nederlandsche Volk te handhaven. Ik heb den eed gedaan aan de Staten van Holland, en het is mijn pligt, derzelver vlag en bezittingen te verdedigen, en door alle middelen de vijanden te noodzaken, om 's Lands vlag te eerbiedigen, en de schepen van dezen Staat onverlet te laten varen op den oceaan, waarover geene Mogendheid een uitsluitend regt toekomt. Dit is mijn pligt. - En zij, die zich aan het roer der regering bevinden, mogen voor zich het regtvaardige of onregtvaardige van eenen oorlog verantwoorden. Na het eindigen van menigen zeeslag heb ik in mijn hart gewenscht, dat de een of andere heerschzuchtige en trotsche Vorst of Staatsdienaar ooggetuige was van de namelooze en ontelbare ellenden, die een zeeslag van weinige uren, zelfs op het schip en de vloot van den overwinnaar na zich sleept - en ik verbeeld mij, dat hij, zoo hij een menschelijk hart in den boezem omdroeg, voor zich zelven weg zou krimpen, als hij zich herinnerde, hoe hij, in zijn kabinet, koelzinnig de evenredigheden van de krachten des vijands tegen de zijne berekenende, door één pennetrek zooveel honderde zijner medemenschen, op een asgrijsselijke wijze, van het leven beroofd had, en, 't

{==245==} {>>pagina-aanduiding<<}

geen nog erger is, zooveel honderd anderen verminkt, op eene wijze, die hen tot ellendige lijders voor zich zelve en tot nuttelooze ballasten voor de menschelijke maatschappij maakt. Ziedaar wat ik van den oorlog zoo in 't algemeen denk, en gij zult daaruit zeer gemakkelijk opmaken, dat ik, om het behalen van nieuwen roem niet verlangen kan, dat weder de lieve vrede verstoord wordt. Ik hoop daarom, dat de gesprekken, welke 'er loopen, als of 'er heimelijk iets tusschen dezen Staat en Engeland broeit, ongegrond zullen zijn. En schoon men niet veel op de uiterlijke vriendschapsbewijzen der Staatkundigen aanmag; nog zoo kort geleden is Koning Karel zoo prachtig in dit land onthaald, en hij heeft zoo ongedwongen zijne hoogste goedkeuring daarover te kennen gegeven, dat ik toch hoop voed, dat de vrede tusschen Holland en Engeland nog al eenigen tij zal blijven voortduren.
Lijnslager. Ik heb toch gehoord, dat gij met het voorjaar weder op een' kruistogt zoudt worden uitgezonden.
De Ruiter. o Ja! als de lente daar is, dan zal ik weêr in zee gaan, om de Turken, die in de Middellandsche Zee den koophandel zoo benadeelen, en de zeevaart zeer onveilig maken, ontzag voor de vlag van de Staten te leeren; dan hoop ik dezen mijn' eenigen zoon Engel mede te nemen. Hij is nog maar vijftien jaren oud, maar hij heeft geen rust of duur meer aan wal, en hij gloeit van verlangen, om eens meê de zeelucht te ruiken. Het is in het geheel niet te verwonderen, daar hij van zijne kindschheid af niet anders dan van zeevaren gehoord heeft,

{==246==} {>>pagina-aanduiding<<}

en toch de kinderen, als het den ouderen welgaat in hunne ondernemingen, zeer genegen zijn, om hetzelfde bedrijf als hunne ouders te aanvaarden. Daar hij nu die kundigheden heeft opgedaan, en die talen geleerd heeft, welke hij, in den kring, dien hij, zoo mijn wensch gelukt, in den zeedienst beschrijven zal, noodig heeft, hoop ik, dat God mij zal vergunnen, dat hij, onder mijn oog, het soldaat- en zeemanschap, in de praktijk leeren zal, want ik behoef u, die ook een zeetogtje gedaan hebt, niet te zeggen, hoe oneindig vele en onderscheidene gevallen 'er plaats hebben, als men, op een blok hout, in de Noorder- of in de Middellandsche-Zee dobbert, die men zich te land heel anders voorstelt.
Engel de Ruiter. Ik wenschte maar, dat het voorjaar al in het land was, Vader! want ik verbeeld mij, dat het toch al vrij hol zal moeten gaan, eer ik een bang gezigt zet. Ik heb geene andere vrees, dan dat 'er misschien nog de eene of andere kink in den kabel komen zal, die den voortgang van de reis vertraagt.
Lijnslager. Ik hoor u met genoegen zoo spreken, en wensch, dat gij op den voorgenomen togt gelegenheid hebben zult, om onder uwen vader den grondslag te leggen, om, als het de nood des Vaderlands vordert, te toonen, dat gij de zoon van de Ruiter zijt.
Lijnslager keerde met het grootst genoegen, na nog eene poos bij de Ruiter vertoefd te hebben, naar zijne woning terug, daar de Ruiter hem plegtig beloofd had, om de eerste gelegenheid de beste te zullen waarnemen, om ook hem te komen bezoe-
{==247==} {>>pagina-aanduiding<<}
ken. Zijne huisvrouw had reeds over het lang uitblijven van haar' man zich verwonderd, maar, bij zijne terugkomst de oorzaak verstaande, besefte zij volkomen het genoegen, dat hij in deze ontmoeting ondervonden had, en hoezeer deze nadere kennismaking met den man, waarvan elk den mond vol had, en die toen in zulk eene blakende achting bij de natie stond, hem tot een onuitsprekelijk vermaak verstrekken moest.
Niet lang leed het, of de Admiraal de Ruiter kwam Lijnslager opzoeken, en niet weinig was ook Maria te vreden, dat zij dien beroemden zeeheld eens zoo van nabij leerde kennen. Daar 'er noch voor Lijnslager, noch voor de Ruiter een aangenamer en belangrijker onderwerp te vinden was, dan dat over de belangen van het Vaderland liep, en de Ruiter aan alle de aanzienlijkste personen, welke in dien tijd aan het roer der regering waren, bijzondere kennis had, spraken zij over hen en derzelver handelingen met vrijmoedigheid, zonder inmengsel van eenige partijschap. Het kon niet missen, of Johan de Witt, die toen als Raadpensionaris het hoogste beleid der zaken in handen had, en welken de Admiraal de Ruiter in allen opzigte voorstond, maakte een van de hoofdvoorwerpen van hun gesprek uit. Lijnslager betuigde, dat hij zeer hooge gedachten van 's mans bekwaamheden voedde, daar hij zich zoo dikwerf in netelige omstandigheden bevond, en 'er toch eene geduchte partij in den lande hem tegen was. ‘Gij kunt u, zonder hem van nabij te kennen,’ zeide de Ruiter, ‘zoo als mijn geval is, geen denkbeeld vormen van zij-
{==248==} {>>pagina-aanduiding<<}
ne schranderheid en doorzigt. Behalve dat hij een diep inzien heeft in de ware belangen van het Vaderland, en bezield is met die regtschapen zucht, welke, naar mijn oordeel, elk bezielen moet, die aan het roer der Regering van eenig Volk geplaatst is, om namelijk hetzelve zoo geducht en onaf hankelijk te maken, als mogelijk is, heeft hij eene zoo overredende wijze van spreken, dat menigmaal Leden van Staat, welke met een ander gevoelen naar de Vergadering gaan, door zijne welsprekendheid en kracht van redenen overtuigd, hunne gevoelens laten varen en in de zijne treden. - Ik zelf heb daarvan eens de proef gehad. Toen men mij tot Viceadmiraal benoemd had, zocht ik, mij overtuigd houdende van mijne ongeschiktheid tot dien post, en duchtende, dat door mijn aannemen van denzelven, het heil des Vaderlands aanmerkelijk zou benadeeld worden, daarvan ontslagen te raken. Ik had reeds alle pogingen door een' brief gedaan, om dit te bewerken. Doch dit baatte mij weinig. Ik kreeg eene dringende aanschrijving van de Staten, om mij in den Haag te vervoegen, en trok daarheen, nog vol hoop, dat ik het door mondelinge voordragt wel zoover zou brengen, dat men mij van den opgedragen post ontsloeg. Daar gekomen werd ik ontboden bij den Raadpensionaris de Witt. Ik gaf hem te kennen, dat ik van kindsbeen af met zoovele zwarigheden ter zee had geworsteld en zoovele gevaren, zoo van stormen als zeegevechten, had uitgestaan, dat ik nu naar niets, dan rust in den stillen kring van mijn huisgezin, verlangde. Hij

{==249==} {>>pagina-aanduiding<<}

liet mij uitspreken, zonder mij in de rede te vallen. Ik voegde 'er nog bij, dat ik in het geheel geene eerzucht had, om roem door den oorlog te verwerven, dat ik dien gaarne aan de Trompen en de Evertsens overliet; dat ik geen' smaak had in den oorlog, en in alles, wat daaraan verknocht was. Ik zeide, dat ik daarenboven ook geene voordeelen van den Lande begeerde, daar ik zooveel bezat, als ik tot mijne nooddruft verlangde, en geene verdere behoeften kende... “Hebt gij,” vroeg de Witt, toen op eene zeer minzame wijze, “hebt gij nu alles bijge bragt, wat gij oordeelt ten voordeele van uw ontslag te kunnen inbrengen?” Toen ik dit met ja beantwoord had, en betuigde, dat ik van gevoelen was, dat dit nog al vrij wat beteekende, grimlachte hij, en zeide: “Ik sta u toe, dat het verlangen naar rust niet onnatuurlijk is, schoon noch uwe jaren, noch de staat uwer gezondheid mij zoodanig toeschijnen, dat gij dezelve behoeft. 't Is ook geenszins het verlangen van 's Lands Staten, dat een man, wiens hoogste drijfveer eerzucht is, aan het hoofd van Lands vloot staat, daar zij weten, hoe ligt die eerzucht, schoon zij voor een oogenblik door overspanning van de menschelijke krachten wonderen doen kan, door den tijd ontaardt in eenen hartstogt, die, alles aan zich zelven opofferende, meermalen tot nadeel van het geluk van eenen Staat uitloopt. Voorbeelden hiervan op te halen acht ik voor u overtollig. Nog minder zijn de Staten met zulke

{==250==} {>>pagina-aanduiding<<}

krijgshoofden gediend, welker hoofddoelwit is, om zich zelve groote voordeelen aan te schaffen, daar het zeker is, dat lieden van zulke beginsels bloot staan aan verzoekingen, welke, hun te sterk wordende, niet alleen hunnen eigen val berokkenen, maar zelfs zeer nadeelig en verderfelijk zijn voor den Staat, welken zij dienen. De voordeelen, aan hooge Staatsbedieningen en krijgsposten verbonden, moeten alleen inkomen als gedeeltelijke vergoedingen van de diensten, door brave en edele ingezetenen ten beste van het algemeen, den Lande bewezen; geenszins als belooningen evenredig aan die bewezen diensten. Dus zullen mijne Heeren en Meesters zich zeer verheugen in u aantetreffen een' dienaar van den Staat, zonder hevig brandende eerzucht, en die 'er geenszins op gezet is, om de voordeelen aan uw ambt verknocht zoo aanzienlijk te doen zijn, dat dezelve uwe diensten aan den lande kunnen opwegen. Ook zullen zij geenszins zich bedroeven, dat zij aan het hoofd van 's Lands vloot een' man hebben, die 'er verre af is, van den oorlog te beschouwen, als eene begeerlijke zaak, maar, van denzelven in het hart afkeerig, dien met zooveel menschelijkheid voert als mogelijk, en denzelven alleen aanmerkt als een middel, om, zonder laagheid, tot eenen eerlijken vrede te geraken. Ik wensch dus mijne Heeren en Meesters geluk, dat zij zulk eenen man in u hebben aangetroffen, die, zoo als de menschen over het algemeen zijn, eene zeldzaamheid mag

{==251==} {>>pagina-aanduiding<<}

genoemd worden. Maar wat nu betreft uw verlangen naar rust: ik wil u, als een braaf man, en als een eerlijk beminnaar van uw Vaderlands, in overweging geven, of de zucht, naar rust een betamelijk verlangen gerekend kan worden in een' man, die nog volkomen in staat is, om zijn Vaderland en Volk van wezenlijken en onwaardeerbaren dienst te zijn. Gij staat bekend voor een' naauwgezet Godsdienstig man, maar zijt gij dan van gevoelen, dat u geen rekenschap zal gevorderd worden van de talenten, die gij ontvangen hebt, en gij, als ik mij eens zoo mag uitdrukken, liever in een' weetdoek voortaan begraven wilt, dan die uitzetten, om daarmede onberekenbare diensten aan het Vaderland te doen?” - Ik wilde hem beduiden, dat mijne bekwaamheden veel te hooggeschat werden.... Maar hij sneed dit oogenblikkelijk af, met te zeggen, dat de zedigheid eene zeer bekrompen waardeerster was van eigene talenten. - Hij had dit alles met eene zoo ongemeene kracht en minnelijken ernst gezegd, dat mij het hart van ontroering klopte; ik gevoelde zoo geheel den aandrang mijner verpligting omtrent het lieve Vaderland; en, om het u maar rondborstig te zeggen: ik bespeurde, dat ik, zonder trotschheid gesproken, toch eenige zielsvermogens bezat, ondersteund door genoegzame ligchaams krachten, en versterkt door eene ondervinding van verscheidene jaren, waarmede ik, zoo God de Heer dezelve geliefde te zegenen, zeker het Vaderland veel nuttiger zou kunnen zijn, dan

{==252==} {>>pagina-aanduiding<<}

door mij overtegeven aan eene vadzige ledigheid Ja het was, als of ik mij door God, ten jongsten dage, rekenschap hoorde afvorderen.... In het kort, ik peinsde nog eenige oogenblikken, en gevoelde mij zoodanig overtuigd van mijne, verpligting, dat ik mij, als gevangen door zijne, redenen, overgaf, en tevens besloot, om daar toch de Voorzienigheid scheen te willen, dat ik in deze loopbaan voortging, mij aan derzelver wenk geheel te onderwerpen, en, als het de omstandigheden medebragten, met achterstelling van alle andere betrekkingen aan den dienst van mijn vaderland toe te wijden....’
Nog sprak de Ruiter, toen de jonge Maurits met zijne moeder kwam binnen loopen, zeggende Margaretha tegen de Ruiter: ‘Ik hoop toch, mijn Heer! dat gij het niet kwalijk neemt, dat ik u in het gesprek stoor met mijn' vader, maar ik kan mijn' jongen niet tegenhouden; hij wilde volstrekt niet langer wachten, of hij moet u zien, hij moet, (dat had grootvader hem beloofd,) den Admiraal de Ruiter zien....’ ‘Kom hier, lieve jongen,’ zeide de Ruiter... en vatte hem in zijne armen. ‘o Mijn heer!’ zeide de knaap, ‘grootvader heeft mij zooveel van u verteld en hoe gij de Engelschen, als zij zoo onze schepen wegstelen, braaf poest weet te geven....’ ‘Allen,’ zeide de Ruiter, ‘die vijandig zich omtrent mijn vaderland gedragen, het zij dat zij Engelschen, Franschen of Turken zijn, zijn ook mijne vijanden, en als de heeren Staten mij eene Vloot betrouwen, dan doe ik, onder Gods zegen,

{==253==} {>>pagina-aanduiding<<}

mijn best, om mijn Vaderland de zegepraal te bezorgen.... Maar had uw grootvader u gezegd, dat ik hier was?’
Maurits de Waal. Ja mijn Heer! En vader is hier ook....
Lijnslager. o Ja, mijn Heer! vergeef het mij, zoo mijne stoutheid te groot is, maar even, nadat gij gekomen waart, heb ik mijne kinderen, die u zoo hoogachten en u gaarne van naderbij zouden leeren kennen, laten waarschuwen, en zij zijn gekomen.
De Ruiter. Och! wat reden zou ik kunnen hebben, om u dit kwalijk te nemen; alleen zullen zij waarlijk door mij van nabij te kennen geene grooter achting krijgen, zoo ik denk, voor den man, aan wien de Heeren Staten oordeelen zooveel te mogen toevertrouwen. Als zij ondertusschen eenig genoegen hebben, in mij te leeren kennen, laten zij vrij komen. Maar ook dit, ook dit is eene onaangenaamheid aan eenen hoogen stand verbonden, dat men zoovele menschen begeerig ziet, om ons, als iets wonderlijks, te leeren kennen, terwijl men intusschen zelve, zoo klaar overtuigd, is van zijne nietigheid. Doch dit zegt niets in een' kring van welmeenende burgers en landgenooten, maar als ik mij aan vreemde Hoven bevind, en allen willen dan den Hollandschen Admiraal zien.... o Dan verbeeld ik mij, dat ik zoovelen deerlijk uit de hand moet vallen, ja ik heb zoo dikwijls op de aangezigten van Hovelingen, ongeacht de beleefdheden, die zij, of uit hoofde van den wil van hunne Vorsten, of om den eerbied, dien zij aan mijne Heeren en Meesters schuldig waren mij bewezen, trekken van minach-
{==254==} {>>pagina-aanduiding<<}
ting voor mijnen persoon gezien, en dat mijne ronde Zeeuwsche en eenvoudige Nederlandsche zeden in hunne oogen den schijn van lompe boerschheid hadden. Maar zulks heb ik hier geheel niet te vreezen. Laten uwe kinderen vrij allen komen. Ik heb hier geene reden, om te gelooven, dat dit verlangen uit eenig ander beginsel voorkomt, dan uit eene onschuldige nieuwsgierigheid, die zeer ligt bevredigd kan worden.... ‘Neen! neen!’ zeide Lijnslager, heengaande, om zijne zoons en dochters te roepen. - ‘Niet alleen uit nieuwsgierigheid, maar uit ware achting en genegenheid voor iemand, die het lieve vaderland met zooveel gevaar zoovele diensten gedaan heeft.’
De Ruiter ontving nu de groete van de kinderen van zijnen vriend Lijnslager, zoo eigene als aangehuwde, hebbende zij ook hunne kinderen bij zich. Hij keerde zooveel mogelijk alle de pligtplegingen af, die zij hem met zekeren eerbied toebragten, en kon niet nalaten met aandoening, tegen Lijnslager te zeggen, daar hij hem in den kring van zijne familie gezeten zag: ‘Man! man! wat zijt gij gelukkig, die met uwe vrouw, in den kring van uwe kinderen en kindskinderen uwe dagen vreedzaam ten einde rollen ziet, en, in eene, als ik het zoo heeten mag, gelukkige onbekendheid, volop alle de zaligheden en genoegens van het huisselijk leven genieten moogt; die door uwen pligt maar zeldzaam geroepen wordt tot iets anders, dan hetgeen met de neigingen van een' deugdzaam, Christen strookt.... o Ik vrees, dat zulk een heugelijk lot nooit het mijne worden zal.’

{==255==} {>>pagina-aanduiding<<}

De Ruiter bleef intusschen zooveel smaak in den gemeenzamen omgang met Lijnslager en zijne familie vinden, dat 'er welras eene gemeenzame verkeering plaats greep, door welke allengskens Lijnslager evenzeer in hem den gezelligen vriend als den grooten Admiraal eerbiedigde.


Twaalfde hoofdstuk.

Lijnslagers ziel was altijd doortrokken geweest van het waar en ernstig gevoel van Godsdienst. Hij geloofde met geheel zijn hart, dat de weldadige God zich van tijd tot tijd op onderscheiden wijze aan het redelijk en zedelijk schepsel geopenbaard had, en hetzelve door verschillende bedeelingen die versterkingen had medegedeeld, en dien bijstand verleend, welke, afgemeten naar de omstandigheden, geschikt waren, om de algemeene eindelijke gelukzaligheid van het menschdom te bevorderen. Hij omhelsde het Christelijk geloof met alle opregtheid, en hield de lessen en het voorbeeld van den Stichter des Christendoms voor den veiligsten leidraad ter bereiking van die zedelijke volmaaktheid, waartoe de mensch in staat is, en welke zamenstemt met het algemeen geluk, der maatschappij. Wat de duister heden en verborgenheden betrof, het zij die, welke in de oorkonden des Christendoms zelve gevonden worden, of de zoodanigen, welke het menschelijk vernuft, door stelselliefde gedreven, daaruit had weten te smeden, hierover bekommerde hij zich niet, en

{==256==} {>>pagina-aanduiding<<}

liet dezelve over aan Oudheid- en Taalkundigen, en aan zoodanige Godgeleerden, die vermaak schepten in het onderzoek van schoolgeleerde twisten, en zaken, die genoegzaam boven het bereik van het eindige menschelijk verstand zijn, zoo zij al niet uitloopen op geheel ijdele spitsvindigheden, althans in zeer gering zoo eenig verband (staan met de hoogste bedoelingen van de Openbaring. Hij was in deze denkbeelden door zijnen braven vader opgevoed, en had, staande de in het goede zoo onvruchtbare geschillen, die door Remonstranten en Contraremonstranten gevoerd waren, uitstekend wel 'er zich bij bevonden, om, vasthoudende aan het Evangelie, zich niet over de zwevende geschillen te verklaren; en achtende, dat elk mensch, alleen aan God rekenschap van zijn geloof schuldig is, verdroeg hij alle menschen van welk eene gezindheid onder het Christendom: daar hij ook zelf door niemand wilde gedwongen worden, of eenig geloofsonderzoek dulden, belachte hij de kleinheid van zoodanige geleerden, die waanwijs genoeg waren, om te meenen, dat zij over het waar geloof konden uitspraak doen, of die, het masker der verdraagzaamheid aannemende, blijken gaven, dat hunne geest, vol onverdraagzaamheid en vervolgzucht, alleen de gelegenheid verbeidde, om daaraan ten volle bot te kunnen vieren. Daar zich Lijnslager bij deze gevoelens wel bevonden had, was het natuurlijk, dat hij ook die zijnen kinderen had ingeplant, en, schoon zij Leden van het Hervormd Kerkgenootschap geworden waren, had hij gepoogd den geest van onverdraagzaamheid en partijschap, als onbestaanbaar met het waar

{==257==} {>>pagina-aanduiding<<}

Christendom, uit hunne gemoederen te verbannen. Hij was daarin zeer gelukkig geslaagd, en welke twisten of verdeeldheden ook in de kerk heerschten, Lijnslager en zijne kinderen gingen onverschillig te kerk bij die Leeraars, welke of in hunne nabuurschap predikten, of welke zij verkozen te hooren; zonder, dat zij 'er zich aan stoorden, welke belagchelijke bijnamen, door partijschap uitgevonden, aan dezelve gegeven werden. Hij had hun geleerd, dat dit althans zeker tegen den geest van het Christendom streed, daar de hoog verlichte Paulus, die toch naar zijn oordeel, honderdmaal meer van de zaak wist, dan de verstandigste Amsterdamsche Predikant, of alle te zamen, zich daartegen zoo rondelijk verklaard had, dat ieder mensch, die met een greintje gezond verstand deszelfs Eersten Brief aan de Gemeente van Corinthe las, zich daarvan boven allen twijfel overtuigen kon.
Het laat zich dus ligt begrijpen, hoe Lijnslager dacht over de zwevende geschillen in de Hervormde Kerk zelve, waarbij zich derzelver leden schaarden onder de geestelijke vaandels van Coccejus en Voetius, beide geleerden van naam, maar ongelukkig in eenige punten verschillende. Men hoorde bijna meer den naam van Coccejus en van Voetius, dan dien van Christus noemen, en op den naam van een' Voetiaan of Coccejaan stelde men meer prijs dan op dien van Christen. In vele huisgezinnen en familiën waren de leden onderling verdeeld over verschillen, welker gronden voor hun verborgen waren. In het huisgezin en in de familie van Lijnslager werden die namen zeldzaam genoemd, en zooveel

{==258==} {>>pagina-aanduiding<<}

had hij van zijns vaders vrolijken geest overgeërfd, dat hij dikwerf veel moeite had, om zijnen spotlust te bedwingen, waarin hem echter Maria, wier geest altijd naar het ernstige helde, steeds te keer ging. Deze godvruchtige wending van hare gedachten verminderde niet, zoo als trouwens veelal het geval is, bij de vermeerdering van hare jaren, en schoon zij nooit repte van de verschillen tusschen Voetius en Coccejus, nam zij toch altijd bij voorkeuze de gelegenheid waar, om eenen der navolgers van den eersten te gaan hooren, daar zij oordeelde beter door lieden van dien stempel, dan door die van den anderen, gesticht te kunnen worden. Gelijk Lijnslager de vrijheid begeerde, om ook nu en dan bekwame Leeraars der Remonstranten te hooren, ja, door zijne dochter Guurtje kennis gekregen hebbende aan een' verstandigen en welsprekenden Roomschen Pastoor, zich niet ontzag, om vooral deszelfs Meditatien omtrent den tijd van Paschen bij te wonen, betwistte hij haar geenszins, om haar' smaak in te volgen. Daar de Leeraars over het algemeen vrij aandachtig zijn op zoodanige hunner toehoorders, welke hen getrouw navolgen, was het niet onnatuurlijk, dat ook nu en dan een van hun bij Maria een bezoek aflegde, en als dan met haar over stichtelijke en godsdienstige onderwerpen sprak. Daar Lijnslager gul en gastvrij was, tegen geenen stand in de wereld eenige verbittering gevoelde, en bovenal, daar hij bemerkte, dat zijne goede Maria die bezoeken aangenaam waren, was hij 'er ver af, om zich daar aan te storen. Alleen gebruikte hij altijd de vrijheid, om, als zijne bezigheden hem rie-
{==259==} {>>pagina-aanduiding<<}
pen, zonder veel pligtplegingen, naar zijn kantoor te Vertrekken, en zijne vrouw met den Leeraar, te laten praten. Hij zeide wel eens half lagchende tegen zijn' zoon Frederik: ‘Als ik 'er niet op paste, dan zou uwe brave moeder nog gevaar loopen van op haar' ouden dag tot dweeperij te vervallen. Gij weet, dat ik het ernstig, zeer ernstig met den Godsdienst meen, en ik mag ook wel een Godsdienstig gesprek, maar zoo bij aanhoudendheid en zonder tusschenpoozen daarover te praten, en dat in dien trant, als of zij de Godvreezendste menschen zijn, die van den ochtend tot den avond, als 'er maar kerk is, te kerk gaan, en zich gedurig het hart ophalen met Godsdienstige bespiegelingen, zelfs met verzuim van zoodanige dingen, als ons deze wereld te doen geeft, neen! dat valt geheel niet in mijn' smaak. Ja ik geloof zelfs, dat menig vrome tot behoestige omstandigheden vervalt, omdat hij van gevoelen is genoeg te doen, als hij dagelijks een aantal gebeden prevelt, en zooveel kerkgangen doet, als hij met mogelijkheid kan waarnemen, zonder dat hij aan de Apostolische les denkt, dat hij, die de waarneming van zijne huisselijke pligten, en het verzorgen van zijn huishouden verzuimt, erger is dan een ongeloovige.... En dan zouden zulke vrome dweepers het evenwel nog als een vreemd verschijnsel willen hebben aangemerkt, dat het sommige lieden, die misschien minder vroom zijn dan zij, of welke zij althans ver beneden zichzelve achten, maar ijverig bij hunne zaken zijn, en de krachten, ter waarneming van hun beroep hun

{==260==} {>>pagina-aanduiding<<}

door God geschonken, met alle vlijt inspannen, beter gaat dan hun. Ja ik geloof, dat zij wenschen, en half verwachten, dat het aan God misschien behagen zal, om, louter hun ten gevalle, wonderwerken te doen.’
Weinig toch vermoedde Lijnslager, vertrouwende op het verstand van zijne Maria, dat haar een schoonpratende Geestelijke overhalen zou, om ten minste eenigermate in zijne overdreven gevoelens te treden. Niet lang echter na het laatst bezoek van denzelven verwachtte Lijnslager zoo als reeds sedert jaren om de drie weken had plaats gehad, op zekeren Zondag, zijne kinderen en kindskinderen op een' vrolijken vriendenmaaltijd, maar hij zag tot denzelven geene toebereidsels maken, gelijk anders zijne vlijtige Maria gewoon was; en, schoon dezelve 'er verre af was, om hare zaken met gedruisch en omslag te doen, echter was 'er dan daags te voren altijd meer beweging en cjjokte. Hij merkte ook op, dat Maria stiller dan naar gewoonte was; dat deed hem toen de middagmaaltijd bijna afgeloopen was, vragen: ‘Morgen immers verwachten wij naar gewoonte de kinderen?’
Maria. Ik heb ze nog niet laten vragen, Maurits! -
Lijnslager. En waarom niet? Het is immers de dag, op welken zij gewoon zijn te komen.
Maria. Het is zoo ... maar ... maar ik was voornemens, om morgen namiddag in de Noorderkerk te gaan; daar preekt Ds. S* en het is juist de Zondag van den Sabbath.
Lijnslager (met verwondering haar aanziende.)

{==261==} {>>pagina-aanduiding<<}

Versta ik u wel, vrouw! omdat Ds. S* in de Noorderkerk preken zal over den Zondag van den Sabbath, hebt gij de kinderen niet ten eten gevraagd? Wel ik zou gaarne weten, wie u dat in het hoofd gebragt heeft.
Maria. Niemand anders, dan Ds. S* zelf. Gij weet, dat die vrome man mij verleden week een bezoek gegeven heeft - en toen gij naar uw kantoor gingt, sprak hij zoo over al de beslommeringen, al de aardsche beslommeringen, waarin gij verward waart, zonder om het behoud van uwe kostelijke ziel te denken.
Lijnslager. Wat zegt gij; durfde Ds. S* dat van mij zeggen in mijn huis en tegen mijne eigen vrouw ... maar ik zal pogen mij bedaard te houden ... liet gij hem dat zoo zeggen?
Maria. Wel neen! ik gaf hem te kennen, dat gij een zeer vlijtig en vroom man waart.
Lijnslager. Daar deedt gij wel aan, en wat zeide hij toen?
Maria. Maar gij moet u niet zoo boos maken, Maurits, want dan zou ik het u bijna niet durven zeggen, en ik geloof toch, dat het de man regt goed met u meent. Hij zeide, dat hij wel zag, dat gij heel vlijtig waart in het bezorgen van uwe wereldsche zaken, ... maar of gij juist den naam van vroom in vollen nadruk dragen mogt, daaraan twijfelde hij zeer....
Lijnslager. Ei, ei! twijfelde hij daaraan zeer, en wat reden had hij daarvoor?
Maria. Iemand, die zich in de week in het wereldsche zoo verdiepte, moest ten minste Zondags een ijverig kerkganger zijn....

{==262==} {>>pagina-aanduiding<<}

Lijnslager. En bijna is 'er geen Zondag, of ik ga ten minste eenmaal en als het zoo uitkomt, tweemaal ter kerk.
Maria. Hij zeide, dat bij u bijna nooit bij hem in de kerk zag.
Lijnslager. Dat is, omdat ik zijn teemen en kermen niet verdragen kan, en ik 'er vele ken, die mij veel beter kunnen stichten, dan hij ... maar ga voort ... ga voort, wat zeide hij al verder?
Maria. Hij twijfelde ook, of de Zondag hier gevierd werd, zoo als het betaamde, of het hier ook niet meer een dag van wereldlijke, dan van geestelijke vreugde was, en of men op dien dag gast- en feestmalen hield. Ik zeide hem, dat dit zoo bepaald bij ons niet was, maar dat wij om de drie weken Zondags altijd onze kinderen en kleinkinderen ten eten hadden. Toen ik dat zeî, vouwde hij zijne handen zamen, deed zijne oogen digt, en zuchtte heel diep: ja ik geloof waarlijk, dat hij een gebed deed, maar ik verstond 'er niets van dan de woorden, goddeloosheden, zondaren, en zondag. Toen hij zijne oogen weder opengedaan had, sprak hij met mij heel ernstig en godvruchtig over het ontheiligen van den Sabbath.
Lijnslager. En telde hij daaronder ook, dat een Christelijke huisvader en huismoeder van tijd tot tijd op Zondag hunne kinderen aan hunne tafel zien, daar de bezigheden in de week beletten, dat men zoo rustig en genoegelijk bij elkander wezen kan?
Maria. Neen! dat zeide hij zoo regtstreeks niet, maar hij gaf toch te kennen, dat het oneindig beter was, dat men den geheelen rustdag aan Gods dier-
{==263==} {>>pagina-aanduiding<<}
baar Woord heiligde. Men sneed door zulke festijnen en gastmalen zich zoo menige kostelijke gelegenheid tot het goede af.... Ja hij gaf mij te kennen, dat hij van gevoelen was, dat de ongelukkige toestand der verdeeldheden in kerk en staat beschouwd moeten worden, als een oordeel Gods over het ontheiligen van den Rustdag des Heeren. Hij was voornemens, om, in de beurt zijner dagordening, zoo noemde hij het, dat stuk eens volledig te behandelen, en hij noodigde mij uit, om, als hij den Zondag over den Sabbath, in de Noorderkerk had, hem als dan met de mijnen te komen hooren, liever dan dat wij den dag, volgens gewoonte, door een festijn of gastmaal ontheiligden.
Lijnslager. Neen! neen! dat is te veel om uit te staan.... Liet gij hem dat alles zeggen? ...
Maria. Ik gaf te kennen, dat ik, wat mijzelve betrof, wel genegenheid had, om hem te hooren, maar dat ik 'er geheel niet voor in kon staan, dat gij of mijne zoons bij hem komen zoudt.
Lijnslager. Aan dat laatste hebt gij wel gedaan ... maar als hij in mijne tegenwoordigheid zoo over de zaak had beginnen te spreken, dan zou hij het zoover niet gebragt hebben in zijn gesprek.
Maria. Wat zoudt gij dan gedaan hebben?
Lijnslager. Ik zou hem eerst ook op een' beleefden en vervolgens op nadrukkelijker toon verzocht hebben, dat hij de goedheid geliefde te hebben, om ter voorkoming van nog onaangenamer bejegeningen mijn huis te ruimen, maar hij zou zich wel gewacht hebben, om zulke verregaande honende onbescheidenheden in mijn bijzijn te zeggen. Hoezeer

{==264==} {>>pagina-aanduiding<<}

moet niet de geestelijke hoogmoed een mensch bezielen, als hij, zonder meer kennis te hebben ann iemand, dan zijn geval is, aan mij, stout weg over mij durft te oordeelen, om bij mijne brave vrouw van mij te spreken, op een' toon, als of ik een eenigzins ergerlijk leven leidde, om zich te mengen in het huisselijk bestuur, en om wetten voor te schrijven, wanneer wij onze kinderen aan onze tafel zouden behooren te zien. - Welk een waan, dat hij bepaaldelijk de verdeeldheid in de kerk en den staat, zoo maar stout weg durft toekennnen, aan de slordige viering van den Zondag, en zottelijk genoeg aan den groooten God driften en wraaknemingen toeschrijven, waarmede misschien verbolgen en waanwijze geestelijken alleen vervuld zijn. En het gewawel van dien indringer heeft u kunnen bewegen, om maar zoo zonder mijne kennis een’ maaltijd uit te stellen, waarop gij weet, dat mijn hart gesteld is, en waarnaar ik van den eenen tot den anderen reikhals. Gij weet, lieve vrouw! ik ben nooit gewoon mij met huisselijke zaken bijzonder te bemoeijen, en had u deze of gene reden van een' huis-houdelijken aard belet, om op morgen onze kinderen te zien, zoo als eene enkele maal wel eens plaats gehad heeft, ik zou mij dat uitstel gaarne als eene kleine opoffering getroost hebben ... maar nu ... nu ... ik kom 'er voor uit, is het mij ten hoogste onaangenaam, en ik zal morgen een' dag, dien ik mij voorgesteld had, als een' dag van genoegen te slijten, met verdriet doorbrengen.
Maria. Ik had niet kunnen denken, ik had mij niet kunnen verbeelden, dat gij die zaak zoo hoog

{==265==} {>>pagina-aanduiding<<}

zoudt opnemen. Immers of wij morgen, of morgen over eene week de kinderen zien, dat is net zelfde.
Lijnslager. o Dat is niet het eenige ... dat mij bedroeft ... maar ik bespeur 'er uit, hoe een mooipratende geestelijke, die zich niet ontziet, om in mijn huis den meester te spelen, een' invloed op uw teeder deugdzaam en godsdienstig hart heeft, welken hij, voortgaande in zijne pogingen, misbruiken zal, om uwe naauwgezette Godsdienstigheid in dweeperij te doen ontaarden. Ik zie u in gevaar, om Godsdienst en Christendom voortaan te stellen in uiterlijkheden, in langwijlige gebeden, veelvuldige kerkgangen, en in de verachting van alle zoodanigen, die, met een dankbaar hart en vrolijk gelaat, de goede gaven, die God den mensch geschonken heeft, genieten; en trotschelijk genoeg zich verbeelden, dat de Goddelijke genade zich alleen uitstrekt over hen en de weinigen, die hunne bekrompene begrippen den maatstaf achten van zijne barmhartigheid.
Maria. Zoo ik geweten had, dat u dit gesprek van Ds. S* in zulk eene hevige drift zou gebragt hebben, zou ik mij wel gewacht hebben, om u 'er een woord van te vertellen.... Maar ik weet wel, en het doet mij leed, dat gij van vele der geestelijken geene gunstige gedachten hebt, en echter zij zijn onze leidslieden ten hemel.
Lijnslager. Neen! Maria! Vele zijn 'er in deze dagen, even als ten tijde, toen de Zaligmaker leefde, blinde Leidslieden der blinden. Ik heb eene diepgaande hoogachting voor die waardige Leeraars van den Godsdienst van Christus, die, zijn nederig voorbeeld volgende, hunne Leden onderwijzen, hoe

{==266==} {>>pagina-aanduiding<<}

zij God boven alles moeten liefhebben, en de naasten als zichzelve, die hun den rijkdom van de Goddelijke genade leeren kennen, en, bij het heugelijk uitzigt op een eindeloos geluk, de leer van belooning en heiligmaking prediken ... maar van hun, en, helaas! 'er zijn 'er tegenwoordig zoovelen, heb ik een’ afkeer, die ver van zich tot het ambt, waartoe zij geroepen zijn, of zich bij de eenvoudige leer des Evangelies te bepalen, bij een' schijn van verregaande naauwgezetheid en heiligheid, het Christendom doen bestaan in schoolsche spitsvindigheden, en den predikstoel doen daveren van ijdele geschilstukken; of die vol waan en heerschzucht, verre van, in navolging van hunnen grooten Meester, den keizer te geven, dat des keizers is, zich niet ontzien, om hunne staatkundige gevoelens op den kansel het volk in te prenten, ja de hooge Overheid des lands te lasteren en te honen. Van zulken heb ik een' onuitsprekelijken afkeer, en ook van hun, en daaronder tel ik Domine S*, die, daarenboven, zich in de bijzondere huisgezinnen indringen, en, onder den schijn van heiligheid, zwakke maar Godsdienstige leeken verleiden tot ijdele dweeperijen, die hen langzamerhand aftrekken van het betrachten der pligten, welke hun tot een' zegen voor hunne kinderen en Echtgenooten maken, die hun buiten twijfel welgevallig doen zijn in de oogen van God, die aan het opregt en vrolijk betrachten van dezelve zaligheden van gezellig genoegen verbonden heeft, welke een’ voorsmaak geven van dat geluk, hetwelk de mensch, tot zijne verhevener bestemming opgeklommen, door een rein onderling genoegen smaken zal.

{==267==} {>>pagina-aanduiding<<}

Lijnslager zeide dit alles met zulk eenen nadrukkelijken ernst, en zijne Maria gevoelde zoo zeer het gewigt van zijne aanmerkingen, dat zij, na eenige oogenblikken in gepeins gezeten te hebben, uitbarstte, terwijl tranen in hare oogen schoten: ‘Ik ga morgen niet te kerk bij Ds. S* en ik zal terstond onze kinderen nog doen verzoeken tegen morgen; want ik voel, dat gij in vele opzigten gelijk hebt; ja ik beloof u, dat ik mij zal bevlijtigen, om mij te wachten voor de inboezemingen van dweepachtige beginsels, die zoo ligt de plaats van waren Godsdienst innemen.’
Lijnslager. Ik kan u niet uitdrukken, hoe dit besluit mij verheugt, en nu nog maar één enkel woord over deze zaak. Als Ds. S* u weder bezoekt, beloof ik u, dat ik u niet om kantoorzaken zal verlaten, ja al was ik in het drokste van mijne bezigheden, ik zal bij u komen, en zoo hij dan lust of moed heeft, om dergelijke gesprekken te voeren, laat hij het dan eens in mijne tegenwoordigheid doen, en als hij dit nalaat, moogt gij het toch wel daarvoor houden, dat hij het 'er alleen op toelegt, om harten, die hij voor zwak maar opregt en welmeenend houdt, te verschalken, zonder dezulke aan te durven, bij welke hij, met of zonder reden, ducht, dat zijne dweeperijen en droomerijen geen' ingang zullen hebben, of waar zijne hoogmoedige aanmatigingen het hoofd zouden stooten.
Nu liet Maria hare kinderen naar gewoonte uitnoodigen, en daar nu het bezoek eenigzins onverwacht zou zijn, hoopten zich de drokten en beschikkingen voor den volgenden dag meer op elkander;

{==268==} {>>pagina-aanduiding<<}

maar desniettegenstaande smaakte zij onder dezelve het genoegen en de zelfsvoldoening, dat zij daarmede den wensch van haren Maurits opvolgde, terwijl zij, zoo als ook dadelijk het geval was, zich voorstelde, dat zij daardoor al het misnoegen wegnam, dat zij in den geest van haren waardigen man, schoon onschuldig, had opgewekt. In hare eenzaamheid, dacht zij alles nog eens bedaardelijk na, en bijzonder over het gedrag van Ds. S*, bij alle zijne bezoeken, en nu herinnerde zij zich nog onderscheidene trekken, welke, schoon zij die niet aan haren man verhaald had, zij ook best achtte, om zijne verbittering niet verder op te wekken, maar te verzwijgen, duidelijke kenteekens droegen van eene niet zoo regt Christelijke geestgesteltenis, als men althans in eenen Leer aar van eenen Godsdienst verwachten mogt, wiens Insteller zoo verdraagzaam en zachtmoedig was, als zijne leer. Zij bragt zich te binnen, met welk eene hevigheid hij, bloedrood wordende van gramschap, eens had uitgevaren tegen een' zijner ambtgenooten, omdat deze van hem in zeker leerbegrip verschilde; en hoe hij, bij die gelegenheid, alle zachtmoedigheid vergetende denzelven namen gegeven had, die het den eenen mensch den anderen, veelmin den eenen Christen aan den anderen, niet betaamt te geven. Ook bragt zij zich te binnen, hoe hij op een’ anderen tijd zich niet ontzien had, om zich vrij streng uit te laten over het huwelijk van haar' zoon Willem met eene Roomsche vrouw, schoon dit huwelijk tegen hare eigen verwachting allezins gelukkig was, en de liefderijkste overeen-stemming de harten van beide echtgenooten verbond:

{==269==} {>>pagina-aanduiding<<}

ja hoe hij niet nagelaten had, om van ter zijde te schimpen op de verkeering, die 'er van tijd tot tijd tusschen haren man en Vondel plaats had; haar in den waan zoekende te brengen, dat het wel mogelijk was, dat uit zoodanig eene verkeering eene geheele vervloeijing van godsdienstige gevoelens plaats greep, die dan zeer gereedelijk gelegenheid zou kunnen geven, dat haar man op zijn' ouden dag van den Hervormden tot den Roomschen Godsdienst overging. Ingenomen met de uiterlijke vroomheid van Ds. S* had zij dit alles voor goede munt gehouden, maar het gesprek met haren man, had haar de oogen geopend en bedenkende, hoe nadeelig de uitwerking van een' verderen omgang met dien Leeraar voor de rust van hare ziel, op de liefde van haren man, en de vriendschappelijke betrekkingen met hare eigen en aangehuwde kinders, zou kunnen zijn, besloot zij den indringenden moeizieken en onverdraagzamen Geestelijke, op eene beleef de wijze, den verderen gemeenzamen toegang tot haar huis aftesnijden. Al hield zij de nadere redenen van dit haar besluit verborgen, zij kon niet nalaten, ter verdere geruststelling van haren man, hem nog dien avond te verzekeren, dat zijne vermaningen diepen invloed op haar hart gehad hadden, hem tevens dankzeggende, dat hij met al de trouwhartigheid van een' liefderijk echtgenoot haar gewaarschuwd had voor eenen valstrik, misschien hare welmeenende Godvruchtigheid gespannen.
Zeer verheugde zich Lijnslager over het beter inzigt van zaken, dat zijne vrouw gekregen had, en om haar volkomen te bevestigen in deze betere

{==270==} {>>pagina-aanduiding<<}

gedachten, herriep hij in haar geheugen, hoe het nog maar weinig tijd immers geleden was, dat zich twee Predikanten niet ontzagen, om zoo hevig tegen de Overheid uittevaren, en zich te bemoeijen met zaken, geheel buiten hunne ambtsbezigheden omloopende, dat hun te Utrecht de Stad werd ontzegd. Hij herinnerde haar, hoe een derzelve, te Medemblik beroepen, zich daar zoodanig gedroeg, dat de Staten van den lande besloten, om hem de Provincie te doen ruimen. ‘Heugt het u niet meer,’ voegde hij 'er bij, ‘hoe die woelzieke geestelijke zoodanig de gemeente van Medemblik had beroerd, dat zelfs de Regering van die Stad geene kans zag, om hem zonder bijstand van elders te doen vertrekken. Toen was het, dat uit deze Stad, op last van Burgemeesteren, door 's Lands Regering daartoe verzocht, drie Kompagnien stadssoldaten naar Medemblik vertrokken, en aldaar gekomen, de uitzetting van dien Geestelijke bevorderden. Ik verheug mij daarom, dat gij besloten hebt het oor niet te leenen aan eenen geestelijken wawelaar, die, onder den mantel van heiligheid en vroomheid, onder den schijn van zielen te winnen of te behouden, den twistappel in anders vreedzame familien werpen zou, en zich niet ontzien, om de gemoederen van Echtgenooten te verdeelen, indien hij maar aan zijne geestelijke heerschzucht mogt botvieren.’



{==271==} {>>pagina-aanduiding<<}

Dertiende hoofdstuk.

Zeer genoegelijk en vrolijk werd de dag, waarop Lijnslager zijne kinderen, met alle kindskinderen, ten zijnen huize bijéén had, doorgebragt, en 'er was in het gedrag van Maria geen spoor overig van misnoegen over hare teleurstelling. Zelfs was zij tegen de vrouw van Willem, tegen welke haar Ds. S* toch zoo veel reeds had weten in te nemen, dat zij haar eenigzins stroever dan anders behandelde, even minzaam als voorheen. Vader Lijnslager was buitengewoon vrolijk en vermaakte zich met de kleinkinderen, die hem omringden, onder welke Maurits de Waal, om zijne voortreffelijke hoedanigheden en openhartige goedheid bijzonder gezien was, zoowel bij hem, als bij zijne huisvrouw. Hij oefende zich wel vlijtig in alle wetenschappen, en was op het kantoor van zijnen vader, maar van een' vluggen en levendigen aard zijnde, had hij een' afkeer van de stille huisfelijke bezigheden. Daarenboven, door de vriendschap tusschen zijn' grootvader en den Luitenant Admiraal de Ruiter, had hij kennis gekregen aan deszelfs zoon Engel, die nu zich gereed maakte, om met zijnen vader den eersten zeetogt te doen. Deze had den jongen de Waal zulk eene fraaije schilderij opgehangen van het zeeleven, en van de genoegens, die hij zich van den aanstaanden togt beloofde, dat de Waal meer en meer trek begon te krijgen, om zijne fortuin ter zee

{==272==} {>>pagina-aanduiding<<}

te beproeven, schoon hij 'er zeer tegen opzag, om daarvan iets aan zijne ouders te laten blijken. Van dag tot dag was die wensch bij hem aangewakkerd; en meermaal kwam het reeds op zijne lippen, om zich bij zijne ouders te verklaren, maar, dewijl hij, en niet zonder grond, onderstelde, dat dezelve hen zeer bedroeven zou, nam hij dien gedurig terug. Daar hij anders van een' levendigen en eenigzins woesten aard was, hadden zijne ouders opgemerkt, dat hunne Maurits eenigzins stiller was dan kort te voren; doch daar zij verscheiden kinderen hadden, viel dit hun minder in het oog, dan den ouden Lijnslager. Onder den maaltijd had deze bijzonder aandacht op zijnen oudsten kleinzoon, en merkte duidelijk, dat hij dieper in gedachten verzonken was, dan anders met zijne aard of jaren overeenkwam. Lijnslager, die in het geheel een vijand was van donkere aangezigten, en 'er bijzonder tegen, dat iemand, die zich in zijnen omtrek bewoog, ontevreden was, zonder dat hij of iemand daartoe aanleiding gegeven had, en steeds hoopte, dat hij misschien in staat zou zijn, om de oorzaak weg te nemen, kon althans dat verschijnsel niet in zijn' oudsten kleinzoon en zijnen naamgenoot dulden. Toen de maaltijd afgeloopen was, sloeg hij voor, om met een gedeelte van het gezelschap, daar de wind zoo uitstekend gunstig was, een klein togtje naar Durgerdam te doen. Niemand was daartoe gereeder, dan de jonge de Waal, en toen zij scheep waren, en de Boeijer van de wal gestoken was, stond Maurits Lijnslager aan het roer en zijn kleinzoon zat bij de fok, om op dezelve te passen,

{==273==} {>>pagina-aanduiding<<}

en verder alle die diensten te doen, welke de gelegenheid en de plaats vereischten. Daar gezeten begon hij neuriend te zingen, en het was, of zijne geheele luim veranderde. Te Durgerdam gekomen zagen zij drie oorlogschepen gereed liggen, die zich nog bij de vloot der Staten voegen moesten, welke in het Vlie ter uitreize klaar was. Terwijl het overig gezelschap in de herberg gegaan was, zag Lijnslager zijn' kleinzoon met de armen over elkander, onverwrikbaar als een standbeeld, staan kijken naar die schepen, welke een verrukkelijk gezigt op Pampus opleverden. Lijnslager kwam in stilte achter zijn' kleinzoon en hoorde duidelijk, dat hij zuchtte. Nu maakte Lijnslager eenig gedruisch, en vroeg, of hij lust had, om met hem een klein eind den dijk op te gaan, daar hij zich verbeeldde, dat het gezigt een weinigje verder nog fraaijer zijn zou; schoon de Waal hetzelve op die drie oorlogschepen al zoo fraai vond, als hij zich iets kon voorstellen, was hij echter zeer bereidvaardig, om met zijn' grootvader mede te gaan. In plaats, dat hij anders zeer spraakzaam was, ging hij nu, al gedurig naar het IJ starende, stilzwijgende voort. Toen zij even buiten het dorp alleen waren, vroeg Lijnslager: ‘Zijt gij niet frisch, Maurits! of wat hapert 'er aan?’
De Waal. Ik ben zeer wel, grootvader!
Lijnslager. Maar gij zijt zoo stil, en niet zoo opgeruimd als anders, dat, zult gij mij toch niet ligt wijsmaken.
De Waal. 'Er hapert toch niets aan, grootvader!
Lijnslager, (een oogenblik stilhoudende, maar de

{==274==} {>>pagina-aanduiding<<}

hand op zijn' schouder leggende, en hem in het gezigt ziende.) Maurits!... Maurits! kijk mij eens fiks aan, sla de oogen zoo niet neder.... Ik heb u straks wel hooren zuchten, toen gij daar op den dijk stondt. Denk niet, jongen! dat ik los en zonder opmerking zoo maar daar heen geleefd heb; neen! daar ik zeer gemakkelijk aan jongeluî ontdekken kan, of 'er wat aan schort....
De Waal. Nu, grootvader! - als gij het dan weten wilt en weten zult... ja! ja! 'er scheelt wat aan....
Lijnslager. En gij houdt dat voor mij verborgen, voor uw' grootvader, die u zoo hartelijk lief heeft?
De Waal. o Ik wil het ook aan geen mensch op de wereld liever, dan aan u, zeggen... maar ik vrees, dat gij mogelijk op mij boos zult worden.
Lijnslager. Hebt gij dan iets kwaads uitgevoerd?
De Waal. Neen, grootvader!
Lijnslager. Nu dan behoeft gij althans niet te vreezen, dat ik moeijelijk op u worden zal; want ik kan alles... alles, behalve wezenlijke slechtigheden en slordigheden, in jonge lieden inschikken. Kom, beste Maurits! schud uw' krop maar uit... zonder eenige achterhoudendheid.
De Waal. Grootvader! als ik het dan zeggen moet, zal ik het u zeggen. Ik heb geen' trek, om langer in den winkel van mijn' vader te blijven. Ik weet wel, dat het een eerlijk beroep is dat de zaak goed is, en 'er braaf wat op zit, maar ik heb geheel geen' zin, om, in een bekrompen voorhuis, met

{==275==} {>>pagina-aanduiding<<}

wegen en pakken mijn gansch leven door te brengen.
Lijnslager. Maurits! Somtijds hebben de kinderen geen' zin in de zaken van hunne ouders, die zij van nabij zien, en waarvan hun de gebreken en onaangenaamheden door en door bekend zijn, terwijl zij van andere kostwinningen alleen het uitwendige en aanlokkelijke zien, zonder dat zij zich kunnen verbeelden, dat daaraan weder andere even groote, zoo niet grootere, onaangenaamheden verknocht zijn.
De Waal. Neen, grootvader! dit is mijn geval niet. Ik wilde niet op eenen anderen winkel of in eene zaak, eenigzins naar die van mijn' vader gelijkende - geheel niet.... Ik heb het oog op iets anders....
Lijnslager. Ik hoop niet, dat gij tot die losse en woeste knapen moogt behooren, die, zonder bedachtzaamheid nu de eene dan de andere zaak de voorkeur gevende, meestal, in het eind onbekwame en nuttelooze leden der maatschappij worden, en tot last van hunne familien leven. Ik heb nooit eenige wispelturigheid in u ontdekt, want alles, wat gij geleerd hebt, hebt gij met veel ernst en zonder tusschenpoozing voortgezet, totdat gij het althans voor het grootst gedeelte meester waart. Ik heb u nooit van den eenen tak, zoo als men zegt, op den anderen zien springen.... Ik hoop toch niet, dat dit nu het geval zal worden....
De Waal. Ik geloof toch, grootvader! dat iemand de eene zaak de voorkeur mag geven boven de andere, zonder dat hij daarom van wispelturig-
{==276==} {>>pagina-aanduiding<<}
heid kan beschuldigd worden. Ik heb al een' geruimen tijd tegenzin gehad in mijns vaders bedrijf. Ik heb 'er tegen gehad, zonder dat ik wist, waartoe mij te bepalen, en toen hield ik het zelf voor eene soort van veranderlijkheid in mijn' aard, en ik deed dus alles, wat ik kon, om dien tegenzin te overwinnen ... maar nu sedert eenigen tijd heb ik eene bijna onoverwinbare genegenheid bepaald tot iets gekregen.
Lijnslager. Laat hooren, Maurits! Laat hooren, Maurits ... waartoe? waartoe? -
De Waal. Ik durf het u bijna niet zeggen....
Lijnslager. Het zal toch geene schandelijke zaak zijn.
De Waal. Schandelijk ... schandelijk ... ver... ver van daar ... o de eerlijkste ... de loffelijkste zaak....
Lijnslager. Noem het mij dan.
De Waal. o Ik wensch ter zee te varen, en zoo het land te dienen.
Lijnslager. Hoe is u dat in het hoofd gekomen?
De Waal. Vindt gij dat zoo onnatuurlijk, zoo vreemd? grootvader! Immers, als ik het mag zeggen, gij zelf hebt altijd met zooveel nadruk mij voorgehouden, hoe fraai en goed het is, om voor zijn vaderland, als het aangevallen wordt, kloekmoedig op te komen; gij hebt mij van een klein kind af verhaald, hoe 'er altijd ten hoogste aan gelegen is, dat, daar dit land een land van koophandel, en zonder den koophandel niets is, 'er lieden gevonden worden, die, als wij ter zee worden aangevallen, in staat zijn, om de Vaderlandsche vlag voor schande

{==277==} {>>pagina-aanduiding<<}

te bevrijden, en te zorgen, dat 's Lands koopvaardijschepen veilig van de eene haven naar de andere kunnen varen. o Grootvader! ik voelde altijd, als gij dir zeide, een hevig verlangen, dat ik ook tot die mannen eens zou mogen behooren.... Ja toen wij met de Engelschen oorlog hadden, heb ik dikwijls gewenscht, om met Tromp of de Ruiter te mogen uitvaren, om, als een Hollandsche Jongen, die roovers achter de vodden te zitten.... En in plaats, dat mijn lust tot den zeedienst met den tijd verminderde, is die al meer en meer aangegroeid. Ik ben, gelijk gij weet, nu al dikwijls aan boord geweest met jonker Engel de Ruiter, en die mij heeft toegezegd, dat hij, als het mijne familie toestond, dan een goed woord bij zijn' vader voor mij doen zal, en dat hij niet twijfelt, of die zou mij gaarne mede nemen, al was het maar tot gezelschap van zijn' zoon.
Lijnslager. Maar, lieve Maurits! eens gesteld, dat uwe ouders te bewegen waren, om u toe te staan, dat gij in den zeedienst gingt, weet gij dan wel, dat gij geene kundigheden hebt opgedaan, die volstrekt noodzakelijk zijn, om met eer voor zich zelven, tot wezenlijk welzijn voor anderen, en tot roem van het Vaderland dat bedrijf uit te oefenen? Men vindt de kundigheden, die tot den zeebouw en tot den krijgsdienst ter zee vereischt worden, maar niet zoo bij den weg.
De Waal. Ja grootvader! dat geloof ik gaarne... maar als ik u nu zeg, dat ik dezen winter mij in stilte zoo geoefend heb in de stuurraanskunst en in de meetkunst, dat mijn meester mij betuigd heeft,

{==278==} {>>pagina-aanduiding<<}

dat hij mij, wat de theorie betreft, zonder eenige bedenking een Examen als stuurman zou laten ondergaan.... Ik heb dit alleen geleerd, in de hoop, dat ik eens zoo gelukkig zijn zou, dat ik in het bedrijf van mijne verkiezing zou geplaatst worden ... maar die hoop, lieve grootvader! verdwijnt, want deze of de volgende week gaat de Ruiter met zijn' zoon aan boord, en ik heb het hart niet, om het aan mijne ouders te kennen te geven. Ik vrees, dat mijn vader zeer verstoord op mij worden zal, en mijne moeder zeer bedroefd.... En zoo gij mij niet uitgelokt hadt, grootvader, zou ik het u ook niet gezegd hebben, maar gij hebt 'er mij toe gedrongen.... Alleen kan ik u nog dit zeggen, dat, hoe nader of het vertrek van de Ruiter en zijn' zoon komt, hoe droeviger ik word.... Ik kan 'er nu 's nachts niet meer van slapen, en dat ik van daag zoo Bijzonder stil en neerslagtig ben, is, omdat ik Engel de Ruiter dezen morgen gesproken heb: die vroeg op een' heel spotachtigen toon, of ik nog het voorstel aan mijn' vader niet gedaan had, en voegde 'er bij, dat het nu wel haast te laat zijn zou, en dat ik dat dan te danken had aan mijne eigen lashartigheid; dat het geen' Hollandschen jongen, die moed in het lijf had, paste, om zoo bang te zijn voor zijne ouders; dat het vragen alleen althans geen misdrijf was, en ... dat deed mij nog het allerzeerste ... en voegde hij 'er tot afscheid bij: ‘'t Is ook waarlijk maar beter, dat een zoo bloohartige knaap aan land en bij zijn moeders keuken blijft.’
Lijnslager hoorde met veel aandacht naar alles,

{==279==} {>>pagina-aanduiding<<}

wat zijn kleinzoon met eene zoo hartelijke opregtheid uitboezemde, en maakte daaruit op, dat deze trek tot de zeevaart en krijgsdienst niet moest beschouwd worden, als eene loutere gril, of los opgekomen vlaag, maar als eene ernstige zaak, die hem zeer na ter harte ging. Vooral was het in stilte leeren van de meet- en stuurmanskunst in zijne oogen een zeer krachtig bewijs van deszelfs sterke en bepaalde zucht voor dit bedrijf. Na zich eene poos bedacht te hebben, zeide hij: ‘Maurits! gij kunt 'er staat op maken, ik neem het u in net minst niet kwalijk, en zelfs beloof ik u, dat ik over de geheele zaak, die voor u van te groote gevolgen zijn kon, om 'er eenigzins los over heen te loopen, nader denken zal; en met al de liefde, die ik u toedraag, zoo als gij overtuigd zijt, zal ik overwegen, of ik u raden moet, dat gij uwe gedachten daarvan aftrekt, of dat gij uw verlangen op eene bescheidene en onderwerpelijke wijze te kennen geeft....’ ‘Maar bedenk,’ zeide de Waal, die zich innerlijk verheugde, dat ten miste zijn grootvader zijn oogmerk niet in eens geheel afkeurde, en op deszelfs voorspraak begon te rekenen. ‘Maar bedenk, grootvader! dat mij Engel de Ruiter gezegd heeft, dat het mogelijk is, dat zijn vader reeds deze week aan boord gaat ... en sgij begrijpt, dat ik toch gaarne met den Admiraal de Ruiter uit zou.’ Lijnslager gaf hierop geen antwoord, maar vermaande hem, om goeds moeds en vrolijk te zijn, want, dat aan een jong mensch niets leelijker stond, dan, om bij het minste rakje, dat hij in den wind heeft, het hoofd te laten hangen.

{==280==} {>>pagina-aanduiding<<}

Nu gingen zij terug naar het gezelschap, en Lijnslager zag met genoegen, dat zijn kleinzoon veel opgeruimder was, dan onder den maaltijd, en na eenigen, tijd nog te Durgerdam vertoefd te hebben, zeilden zij weder terug naar Amsterdam, waar zij nog voor boomsluiten, schoon de wind een weinig was gaan leggen, aankwamen. Met veel genoegen sleten zij het overige van den avond, en bij het heengaan fluisterde de jonge de Waal, zijn' grootvader de hand drukkende, in: ‘Nu gij zult er over denken, grootvader!’ - ‘Dat beloof ik u,’ antwoordde Lijnslager.
De gedachten van Lijnslager waren ook inderdaad, nadat de gasten vertrokken waren, nergens meer op gevestigd, dan op dit onderwerp. Hij gevoelde zeer duidelijk, hoe het mogelijk was, dat een jongeling van een' zoo levendigen aard, van zooveel geest- en ligchaamsvermogens als zijn kleinzoon, eenen wezenlijken en gegronden weêrzin kon hebben tegen een huisselijk beroep. Ook kwam het in zijn' geest op, dat het hem tot geen gering genoegen verstrekken zou, indien hij, onder de dappere verdedigers van den Vaderlandschen Koophandel en Zeevaart, die hem zoo na aan het hart lagen, nog eenmaal zijnen kleinzoon tellen mogt. Wel kwam daartegen op de teedere liefde, die hij den jongeling toedroeg, en hoe hard het hem in zijne klimmende jaren vallen zou, het gezelschap van zijnen oudsten kleinzoon, dat hem zoo dierbaar geworden was, te moeten derven, en hem blootgesteld te zien aan de menigvuldige gevaren, welke het hoofd van hun bedreigen, die zich in 's Lands Zeedienst be-
{==281==} {>>pagina-aanduiding<<}
geven: maar zoowel de gedachten, die Lijnslager ten voordeele van de keus des jongelings uit den roem voor zijn gedacht ontleende, als die, welke dezelve min begunstigend voorkwamen uit eene teedere gehechtheid aan den beminnenswaardigen jongeling, onderdrukte hij, als alleen rustende op eigenbatige beginsels, welke, als het aankomt op de onpartijdige overweging van iemands geluk, geheel moeten achterstaan. Hij bragt meer dan den halven nacht slapeloos door, daar nu deze dan gene inval zijnen geest te levendig bezig hield, om den slaap naar gewoonte te kunnen vatten, en, na maar kort geslapen te hebben, bepaalden zich zijne gedachten al weder spoedig tot hetzelfde onderwerp.
Vroeger dan naar gewoonte verliet Lijnslager zijn bed, want, ongeacht zijne klimmende jaren, als bij iets gewigtigs in het hoofd had, was hij 'er altijd nog vroeg bij, en alsdan kon hij met een ijver en vlugheid werken, die hem zelfs zijne jaren deden vergeten, ja dikwerf zijne zonen en kantoorbedienden versteld staan. Eer dat 'er iemand op het kantoor was, had Lijnslager dien morgen reeds zooveel verrigt, dat hij dezen geheelen voormiddag aan geheel andere bezigheden wijden kon; en niet lang, nadat hij het ontbijt genomen had, trok hij reeds de deur uit, onder andere te kennen gevende, dat hij in de Lijnbaan zijn moest, maar zijn eigenlijk oogmerk zelfs voor zijne Maria bedekkende.
Dit oogmerk betrof dan zijnen dierbaren kleinzoon Maurits de Waal, en hij ging over hem met niemand minder, dan met den Admiraal de Ruiter, spreken. Toen hij zich bij dezen had laten aanmel-
{==282==} {>>pagina-aanduiding<<}
den, zag hij een weinig vreemd op, dat hij hem reeds zoo vroegtijdig kwam opzoeken.
‘Gij hadt mij niet zoo vroeg verwacht, Admiraal!’ zeide Lijnslager. ‘Ik zie, dat gij 'er u eenigzins over verwondert.’
De Ruiter. Nu verwacht, of niet verwacht, gij zijt mij welkom; al was het in het hartje van den nacht.
Lijnslager. Gij kunt toch daaruit wel denken, dat ik u wat bijzonders te zeggen heb.
De Ruiter. Ik zou het haast denken, maar het bezoek van goede vrienden is mij altijd welkom.
Lijnslager. Gij zult het toch thans wel drok hebben, met de voorbereidsels tot uwe reis?
De Ruiter. o Ja die nadert al sterk....
Lijnslager. Mag ik u vragen, Admiraal, hebt gij alle manschap al aan boord?
De Ruiter. o Ja! ik ben geheel voltallig.
Lijnslager. Anders, ik heb gisteren met een' jongeling, die zin in den Zeedienst heeft, een gesprek gehad, en die zou, als het zijne ouders toestaan, gaarne bij u dienen.
De Ruiter. Ha, vader Lijnslager! ik begin te begrijpen, wien gij bedoelt. Waarschijnlijk de vriend van mijn' zoon Engel ... uw kleinzoon ... de Waal.
Lijnslager (eenigzins verwonderd.) Hoe! gij weet daarvan?
De Ruiter. Niet van hem zelven, maar door mijn' zoan. Deze heeft mij verhaald, dat hij eene zoo overhellende zucht voor den Zeedienst heeft, en dat zijn vurigst verlangen is, om den togt naar

{==283==} {>>pagina-aanduiding<<}

de Middellandsche Zee made te doen, maar dat hij alleen tegengehouden wordt door het besef, dat zijne keus aan u en zijne ouders mishagen zou.
Lijnslager. Gij kent hem in persoon.
De Ruiter. Meermalen heb ik hem gesproken en gezien ... hij is hier ook dikwijls aan huis geweest.
Lijnslager. En wat dunkt u van den jongman?
De Ruiter. Hij heeft een zeer aanbevelend voorkomen ziet 'er gezond en sterk uit ... en heeft een' helderen opslag, zoo als ik gaarne bij onze Hollandsche en Zeeuwsche jongens zie.
Lijnslager. Zoudt gij denken, dat hij geschiktheid heeft voor den Zeedienst? Hij heeft zich alleen uit zucht daarvoor de stuurmanskunst eigen gemaakt, en is in dezelve zoo bedreven, dat hij volgens zijns meesters zeggen een stuurmans examen zou kunnen afleggen.
De Ruiter. Dit laatste wist ik niet, en is mij een krachtig bewijs van zijn' trek tot den Zeedienst. Het zou wel jammer zijn, als zulk een jongeling, indien hij door zijne ouders gemist kan worden, den Lande niet diende.
Lijnslager. Maar, zoo ik zijne ouders wist te bewegen, dat zij aan zijn verlangen voldeden, zou ik dan mogen hopen, dat hij op uw schip en onder uw bijzonder toezigt, althans zijne eerste reis deed. Gij begrijpt, het is een jongeling, wiens welzijn mij meer, dan dat van mij zelven, ter harte gaat, en ik wil u niet ontkennen, dat het mij zeer hard vallen zal, hem te moeten missen, maar hoe dat zij, als gij oordeelt, dat de jongen goed voor den dienst is, en gij hebt gelegenheid, om hem onder uw bij-
{==284==} {>>pagina-aanduiding<<}
zonder opzigt te nemen, dan zal ik hem in Gods naam vaarwel zeggen.
De Ruiter. Niet alleen, dat ik hem zeer geschikt houde, mijn vriend, voor den dienst, maar ik wenschte, dat allen, die 'er zich toe begaven, zulke blijken van geschiktheid en overhelling aan den dag legden. En wat uw verzoek betreft, om bijzonder hem onder mijn toezigt te nemen, gunstiger gelegenheid, dan de tegenwoordige, kan zich niet aanbieden, en het zal mij zelfs uitstekend aangenaam wezen, indien mijn zoon, die nu zijn' eersten togt doen zal, het geluk heeft uw' kleinzoon, met wien hij zeer gaarne verkeert, en dien hij zeer hoogacht, bij zich tot gezelschap te mogen hebben. In het kort ... gij kunt verzekerd zijn, Lijnslager! dat uw kleinzoon het zoo goed hebben zal, als mijn zoon: en ik zal, zoo gij daarin iets stelt, wanneer ik mijn' zoon bijzondere onderrigtingen mededeel, die ook aan uwen kleinzoon geven. Ik zal hem volmaakt op denzelfden voet als mijnen Engel behandelen.
Lijnslager. Ik had niet op de helft van zulk eene toezegging durven rekenen. En zoo mijn zoon en dochter besluiten kunnen, om hunn' zoon, uit hoofde van zijne besliste verkiezing, aftestaan, dan zal ik met al de dankbaarheid, die ik aan een waarachtig vriend verschuldigd ben, mijnen lieven naamgenoot aan u opdragen, hopende en vertrouwende, dat hij langs dezen weg best voldoet aan die oogmerken, welke de Voorzienigheid met hem heeft.
De Ruiter. Alleen bid ik u, Lijnslager, maak, daar de tijd van mijn vertrek zoo onzeker is, en

{==285==} {>>pagina-aanduiding<<}

ik dagelijks van mijne Heeren en Meesters bevel kan krijgen, om mij naar het Vlie te begeven, allen spoed, zoo gij begeert, dat uw kleinzoon dezen togt mede doet, en dat zou ik bijzonder nuttig voor hem achten, omdat hij dan juist gelegenheid heeft, om, als het ware, gelijk op met mijnen Engel, die ook de beginsels der stuurmanskunst geleerd heeft, en tamelijk bedreven is in de wiskunst, onderwijs in de praktijk van de Zeetaktiek te ontvangen. Dit verschilt gelijk gij ligtelijk begrijpen kunt, zooveel van de theorie, dat 'er velen gevonden worden, die bijna alleen door de eerste als ervarene zee- en krijgslui wonderen verrigten, terwijl zij, die alleen zich op de theorie verstaan, zonder de praktijk, bij honderde gelegenheden, doodelijk verlegen staan.
Lijnslager zeide de Ruiter den hartelijksten dank, en, zonder zich verder over deze zaak te bedenken, begaf hij zich regelregt van deszelfs huis naar dat van zijnen schoonzoon de Waal. Deze zoowel als zijne vrouw, niet gewoon, dat vader voor beurstijd, na welken hij dikwijls even bij hen aankwam, hun een bezoek gaf, gisten al, dat hij het een of ander bijzonders te zeggen had. De jonge Maurits, die in den winkel drok bezig was met pakken en wegen, zijnen grootvader ziende en zich herinnerende, wat hij gisteren met hem besproken had, kreeg, zonder dat hij vermoeden kon, dat Lijnslager reeds zoodanig ten zijnen behoeve werkzaam geweest was, eene kleur in het aangezigt ... maar hoe ontzette hij, toen hij, nadat zijn grootvader ruim een half uur met zijne ouders gesproken had, binnen geroepen werd. - Binnen gekomen

{==286==} {>>pagina-aanduiding<<}

zijnde vond hij zijne moeder in tranen, en een' blik van diepgaanden weedom op hem werpende; zijn vader zag eenigzins verstoord, en zijn grootvader zeide: ‘Kom hier, Maurits! Ik heb volgens mijne beloste uwe ouders verhaald, hetgeen gij mij gisteren te Durgerdam bekend hadt gemaakt, en gij kunt begrijpen, dat zij het met verwondering en ontzetting hebben aangehoord. Uw vader, die meent, dat hij altijd op de liefderijkste en inschikkelijkste wijze u behandeld heeft, is 'er geheel niet over te vreden, dat gij hem niet spoediger uw verlangen hebt te kennen. Uw moeder is, gelijk gij ziet, 'er zeer diep door getroffen, dat 'er zulke denkbeelden in u zijn opgekomen.’ De jongeling zeide: ‘Alleen schroomvalligheid, mijn vader! heeft mij belet, om u eene zaak te kennen te geven, die ik vreesde, dat door u zou afgekeurd worden - en omtrent mijne moeder zie ik juist mijne vrees bevestigd ... maar nu grootvader het u gezegd heeft, kom ik 'er rondborstig voor uit, dat ik, hoe goed ik het hier ook in uw huis heb, en over niets te klagen, geheel mijne zinnen op de zeevaart gezet heb: en nu bid en smeek ik u, dat gij mijn verlangen in dit opzigt niet te keer gaat....’, ‘Nooit had ik durven denken,’ zeide vader de Waal. ‘dat gij, die mijne zaken met zooveel vlijt en liefde waarneemt, in uw hart zulk een voornemen koesterde. Indien ik dat geweten had, Maurits, was ik immers niet te karig, om u alle zoodanige zaken te laten leeren, welke voor eenen zeeman onmisbaar mogen geacht worden....’ De jonge Maurits

{==287==} {>>pagina-aanduiding<<}

gaf nu te kennen, hoe hij die kundigheden, in zijne tusschenuren, en op zijne eigen kosten had aangeleerd. Zijne moeder Margaretha weinig acht hierop gevende, zeide: ‘Maurits, Maurits! nooit had ik van u verwacht, dat gij mij zooveel droefheid zoudt veroorzaken. Altijd zoo geschikt en ordelijk ... hoe had ik kunnen denken, dat ik mijn oudste kind voor de zee had groot gebragt!’ De jonge Maurits, de aandoeningen zijner ouders ziende, was diep bewogen, en na eenige oogenblikken zich bedacht te hebben, barstte hij uit: ‘Wel daar ik zie, dat ik das u beider ongenoegen op mijn' hals zal halen, indien ik mijnen zin volg en ter zee ga, beloof ik u, lieve ouders, dat ik alle pogingen zal aanwenden, om mij naar uwen wil te gedragen. Hoe hard het mij valt, ik zal van mijn ontwerp afzien, en als een gehoorzaam zoon mij naar uwe wenschen schikken. ‘Redelijker,’ zeide Lijnslager, ‘redelijker, mijne kinderen! kan uwe Maurits niet spreken, en, na dit blijk van gehoorzaamheid en onderwerping, hebt gij in waarheid geene reden, om onvergenoegd op hem te zijn. Althans ik zou niet meer van hem verlangen.’
Nu vatte vader de Waal het woord en zeide: ‘Hoor, Maurits! het is mij, en zeker uwe moeder ook aangenaam, dat gij ons zulk een doorstaand bewijs van uwe gehoorzaamheid geeft: maar hoe lief ons dat is, noch uwe moeder noch ik willen het voor onze rekening hebben, dat wij de keuze van uw beroep bepaald hebben. Grieven, diep zou het ons grieven, als wij ooit ontdekten,

{==288==} {>>pagina-aanduiding<<}

dat het u in een bedrijf, dat wij onderstellen konden, dat gij, alleen om ons genoegen te geven, op u genomen hadt, kwalijk ging. Neen, Maurits, zooveel willen wij niet voor onze verantwoording hebben ... maar dit moet gij nu wel bedenken, dat als gij het bedrijf van uwe verkiezing hebt aanvaard, gij alsdan u aan hetzelve stiptelijk moet houden, en ons nimmer lastig vallen met eenige soort van klagten.’
De jonge Maurits, (naauwelijks durvende denken, dat hij zijn' vader wel verstond.) Hoe mijn vader! gij zoudt dan zoo goed zijn, om aan mijn verlangen te voldoen? Gij zoudt mij toestaan, om ter zee te varen, om op zee mijne fortuin te beproeven? ... o dat ... dat had ik niet durven hopen. Ik wist wel, vader ... ik wist wel, moeder! dat gij veel van mij hieldt, en dat gij zeer goed omtrent mij en al uwe kinderen zijt ... maar is het mogelijk ... is het mogelijk ... schrei toch zoo niet, mijne lieve moeder! Ik heb 'er immers niet onbehoorlijk op aangedrongen.... Ik heb geene slechte wegen ingeslagen, om 'er u toe te noodzaken ... ik heb immers zoo even nog gezegd, dat ik gaarne om uwen wil 'er geheel van zal afzien....
Margaretha. (Terwijl de tranen langs hare wangen rolden.) Neen! Maurits! daar gij uw hart hier op zoo gesteld hebt, en het ons duidelijk gebleken is, dat het alles is behalve eene grillige verkiezing - daar zich thans eene zoo uitmuntende gelegenheid, als ooit, opdoet....
De jonge Maurits. Eene gelegenheid ... Moeder ... eene uitmuntende gelegenheid...?

{==289==} {>>pagina-aanduiding<<}

Lijnslager. Ja Maurits! nadat ik gisteren uw standvastig voornemen en verlangen verstaan had, om in 's Lands Zeedienst te treden, heb ik, u zoo hartelijk genegen, als gij weet, geene rust gehad, voor dat ik bij den Admiraal de Ruiter alles zooverre bezorgd had, dat, zoo het uwe ouders toestonden, gij den kruistogt, dien hij naar de Middellandsche Zee gaat doen, bij hem aan boord zoudt kunnen bijwonen. Ik heb het bij hem zoo ver gebragt, en ik moet zeggen met geringe moeite, dat hij mij beloofd heeft, u niet alleen bij zich aan boord te nemen, maar zelfs onder zijn opzigt: ja, dat hij u op denzelfden voet als zijnen zoon Engel, die ook zijn' eersten togt gaat doen, zal behandelen. (Maurits sprong, toen hij dit hoorde zeggen, op van blijdschap.) En ik ben zoo gelukkig geweest, van bij uwe zoo redelijk denkende ouders, die u zoo liefhebben, dat zij liever hunne bedoelingen met u opgeven, dan dat zij u tot eenig beroep zouden noodzaken, te slagen in het verzoek, dat ik voor u gedaan heb.
De jonge Maurits. Is het mogelijk, grootvader! is het mogelijk, mijn vader en moeder! zou ik zoo gelukkig zijn.... Zou ik waarlijk ... zoo spoedig ... en dat bij den Admiraal de Ruiter... ik weet waarlijk niet, of ik droom ... dan of ik ... wakker ben. Ik weet niet, wie ik meest danken moet ... o ik hoop ... ik hoop ... door mijn gedrag te zullen toonen, dat ik zooveel liefde, zooveel toegeeslijkheid verdiend heb. Ik beloof u zoo braaf te zullen oppassen, dat gij nimmer eenig verdriet, ... nooit eenige schande aan mij beleeft.

{==290==} {>>pagina-aanduiding<<}

De Waal. Dat vertrouw ik, Maurits! dat vertrouw ik ten volle van u, want in mijne zaak, die ik nu bemerk, dat gij met tegenzin hebt waargenomen, hebt gij u altijd ijverig en oppassend gedragen, en ik mag dus staat maken, dat dit niet minder zijn zal in het bedrijf van uwe keus, dat gij met zooveel genoegen aanvaardt.
Margaretha. Lieve Maurits! Gij kunt begrijpen, dat het uwe moeder tranen kost, maar alles, alles ... zal wél zijn, indien het aan uwe oogmerken en onze verwachtingen beantwoordt: o ik hoop, dat de goede God daartoe zijnen zegen geven zal!
Niet weinig stonden ook de vrouw van Lijnslager en zijne twee zoons versteld, toen hij te huis gekomen aan hun dit belangrijk nieuws mededeelde. Bijzonder trof het Maria, die ook voor Maurits, als den oudsten harer kleinkinderen, en die altijd door zijn uitstekend wel oppassen zich in hare gunst diep gewikkeld had, eene bijzondere liefde koesterde. De jonge de Waal ging nog denzelfden dag naar den Admiraal de Ruiter, die met groot genoegen van hem verstond, hoe, door de bewerking van grootvader Lijnslager, deszelfs ouders waren bewogen geworden, om hem zijne keuze van den Zeedienst in te willigen. Hij wenschte hem van harte geluk, en zijn' zoon Engel geroepen hebbende, bood hij hem den jongen Maurits aan als zijnen medgezel en vriend, wenschende, dat hunne vriendschap standvastig en langdurig mogt zijn, en zelfs toenemen door den onderlingen naijver, om elkander door vorderingen in soldaat- en zeemanschap de loef af te steken.

{==291==} {>>pagina-aanduiding<<}

De Ruiter, die een ongemeen goed oog had op den jongen de Waal, bewerkte, bij de Admiraliteit, dat hij in denzelfden rang, als zijn zoon, werd aangenomen. De weinige dagen, die 'er tusschen dit besluit en het vertrek van den jongen de Waal verliepen, werden door zijne liefhebbende moeder Margaretha goeddeels besteed in het verzorgen, en gereed maken van alles, wat tot zijne uitrusting noodig was. Dagelijks verkeerde nu de jonge de Waal aan het huis van den Admiraal de Ruiter, en won daar, zoo door zijne openhartigheid, als beminnelijke zeden, de hoogachting van alle de leden van deszelfs huisgezin.
Overtollig zou het zijn te verhalen, hoe diep het huisgezin van de Waal getroffen was, toen eindelijk het uur van scheiden daar was; toen de deugdzame en beminde jongeling zich schreijende uit de armen van zijne ouders scheurde, en den afscheidskus aan zijne broeders en zusters gaf. Diep verslagen was ook grootmoeder Maria, toen haar geliefde kleinzoon haar om den hals viel, en haar het afgebroken vaarwel toestamelde. Lijnslager alleen, die van alle deze tooneelen ooggetuige was, wendde alle pogingen aan, om zooveel mogelijk de gemoederen in zekere kalmte te bewaren, maar ook was hij 'er bijzonder op gesteld, om zijnen naamgenoot aan het boord van den Admiraal uitgeleide te doen, waarmede de Ruiter zeer te vreden was, dewijl hij dan ten minste nog, zoolang mogelijk, het bijzijn van een' goed vriend ook aan boord genieten zou. Met een adviesjagt vertrokken zij in gezelschap van de Ruiter en deszelfs zoon van Amsterdam naar het

{==292==} {>>pagina-aanduiding<<}

Vlie, en daar de jonge Maurits zijne aandoeningen niet verbergen kon, toen zij de laag van Amsterdam voorbij voeren, dewijl hij diep besefte, welk een aantal waardige vrienden, en daaronder zijne liefhebbende ouders, hij aan wal achterliet, gaf Lijnslager eenige oogenblikken toe aan dit natuurlijk gevoel, vereerende voor het menschelijk hart; maar toen hij merkte, dat die aandoeningen bleven aanhouden, zelfs toen zij zich reeds op de hoogte van Durgerdam bevonden, oordeelde hij het tijd, om zijnen kleinzoon een riem onder het hart te steken, en deszelfs hand grijpende, zeide hij: ‘Maurits! ziet gij dat dorp wel?... Weet gij wel, hoe wij weinige dagen slechts geleden met elkander op dien dijk wandelden; en hoe gij mij daar uw hartelijk verlangen verklaarde, om uw toenmalig bedrijf met den Zeedienst te verwisselen. Nu Maurits! nu ziet gij spoedig en verre boven uwe verwachting aan dat verlangen beantwoord. Denk nu ook, dat het u niet past flaauwmoedig en treurig te zijn. Denk, daar gij een zoo mannelijk en edel bedrijf vrij aanvaard hebt, dat het nu ook, van dit oogenblik af, uw pligt is, u als een man te gedragen. 't Is waar; gij zijt nu afgescheiden van uwe ouders en vrienden.... Gij verwijdert u vogelsvlugt van uwe geboortestad, waar gij zoovele genoegens gesmaakt hebt, als kind en jongeling, maar bedenk, dat het onmogelijk is, om uw groot oogmerk te bereiken, en de genoegens van het leven aan wal teblijven smaken. Kom, nu alle krachten van ziel ingespannen, om uwe aandoeningen van dankbaarheid en liefde te beteugelen, en bedacht, dat het

{==293==} {>>pagina-aanduiding<<}

schandelijk voor een' Zeebonk is zich toe te geven of bot te vieren in eene weekhartigheid, die althans niet aan mannen voegt, die den Krijgs- en Zeedienst tot hun bedrijf verkozen hebben. Gij hebt uwe keus wel beraden gedaan; gij moet nu op de Goddelijke goedheid vertrouwen, en, uwe dierbare ouders en vrienden aan zijne Voorzienigheid aanbevelende, met een opgeruimd hart en een vrolijk gelaat, de taak, die gij op u genomen hebt, aanvangen.’ - ‘Regt zoo,’ zeide de Ruiter. ‘Gij spreekt 'er over als een man, vader Lijnslager! en als de Amsterdamsche torens uit het oog en wij Pampus over zijn, dan zullen de twee jonge Officieren zich ook wel herstellen. Alles, alles bijna is eene gewoonte. Het heugt mij nog, dat ik bij mijne eerste zeereize ook veel van dat afscheidnemen wist ... maar als men dat zoo menigvuldig gedaan heeft, als althans mijn geval geweest is, en men ziet zich dikwerf bijna op eene wonderbare wijze bewaard, dan krijgt men door den tijd zulk eene sterkte van geest en een zoo groot vertrouwen op den Almagtige, dat men bijna geheel die aandoeningen te boven komt; want, en dit mag zoo wel uw kleinzoon, als mijn zoon onthouden, is het geloof in het waakzaam toevoorzigt van Gods Voorzienigheid eene troostrijke leer voor alle menschen, in allerlei omstandigheden; is het geloof, dat, waar men zich ook bevindt, de Alwetende ons ziet en hoort, geschikt, om het ligt wankelend hart van den mensch te bemoedigen; bovenal heeft hij dit noodig, die zich dagelijks, ja alle oogenblikken,

{==294==} {>>pagina-aanduiding<<}

om zoo te spreken, aan de grootste gevaren ziet blootgesteld ... en van de kleinste toevalligheid afhangt, die, zelfs bij de naauwste voorzorg en de grootste oplettendheid, in een oogenblik, het sterkst gebouwd oorlogschip met al de zielen, die 'er op zijn, in het hart der zee kan doen wegzinken.’ ‘o Ja,’ zeide Lijnslager, ‘'t ware te wenschen, om de broosheid van het menschelijk leven in het algemeen, dat elk zijn leven zoodanig aanstelde, dat hij ieder oogenblik in dien staat was, dat hij, steunende op Gods genadige goedertierenheid, voor deszelfs Oordeel durfde verschijnen, maar een zeeman bovenal moet, zonder lafhartige vrees voor den dood, leven in het overtuigd befef, dat 'er altijd slechts ééne plank van weinige duimen dikte tusschen hem en den dood is....’ ‘Maar dit’ hernam de Ruiter ‘moet hem niet flaauwhartig of bekommerd maken, want dit is niet alleen het geval op den grooten oceaan, maar zelfs op de kleine meren en rivieren. Immers, toen ik onlangs van eenen langen en gevaarlijken reistogt in Texel binnen geloopen was, verschilde het weinig, of ik had in de Zuiderzee mijn graf gevonden, daar het beurtschip, op hetwelk ik mij bevond, door een, ander overzeild werd.’
Deze en diergelijke gesprekken tusschen de Ruiter en Lijnslager, met ernst en rustigheid gevoerd, die de aandacht van Maurits en Engel tot zich trokken, deden hen, daar zij zich ook langs hoe meer van de bekende voorwerpen verwijderden, een kalmer gelaat aannemen, en zich schamende, om zelfs den schijn te hebben, als of hunne harten voor on-
{==295==} {>>pagina-aanduiding<<}
mannelijke zwakheid vatbaar waren, vingen zij langzamerhand aan met te spreken over de wijze, op welke zij voorhadden hunnen tijd aan boord door te brengen.
Een gunstige wind voerde hen voorspoedig in de nabijheid van 's Lands vloot, in het Vlie ten anker liggende. Zoodra het adviesjagt, dat de Admiraals-vlag voerde, de vloot genaderd was, werd de Admiraal met een aantal eereschoten begroet, wier klank door den donderenden weêrgalm op de Texelsche duinen herhaald werd. Aan het Admiraalschip gekomen zijnde, beklom de Ruiter met zijn gezelschap het boord en eene huivering van ontzag rolde door de ziel van Lijnslager, bij het zien van den eerbied en de liefde, welke zelfs op het gelaat van de anders zoo ruwe zeebonken doorstraalden, toen de Ruiter voet aan boord zette, en hij vergezeld van eenige Kapiteins zich met zijn' zoon Engel en den jongen Maurits op de kampanje vertoonde. ‘Kinderen,’ zeide hij, ‘hier breng ik u voor de eerste maal mijn' zoon meê aan boord. Hij zal met u en mij den kruistogt doen. Ik vertrouw van hem, dat hij zich jegens u, als zijne broeders gedragen zal, en ik wacht van u, dat gij mij, gelijk altijd, als u aller vader eerbiedigen en gehoorzamen zult.’ ‘Dat zullen wij... dat zullen wij,’ was de kreet, die uit aller monden oprees.... ‘Lang leef- lang leef- de Admiraal de Ruiter!’ - Lijnslager stond versteld over de gemeenzame vriendelijkheid, die de Ruiter zelfs omtrent gemeenen in acht nam, terwijl intusschen allen blijken gaven, dat zij niet alleen den afstand ge-
{==296==} {>>pagina-aanduiding<<}
voelden, welken de rang van den Admiraal hun inboezemde, maar hoe zij doordrongen waren van ontzag voor de eenvoudige verhevenheid van zijn karakter, dat, zonder eenigen trek te bezitten van dat afstootende, hetwelk den opgeblazen hoogmoed van nietige grooten belagchelijk maakt in het oog van den verstandigen man, in elk bedrijf groot of klein, den regtschapen adeldom der ziel ongezocht en ongemaakt vertoonde; die adeldom van ziel, welken groote en deugdzame mannen met eerbied huldigen, en die kleinen en snooden hunne nietigheid en onwaarde, zelfs tegen hunn' dank, gevoelen doet.
Slechts twee dagen had Lijnslager aan het boord van den Admiraal vertoefd, toen dezelve bevel kreeg, om, zoo wind en weder gunstig waren, zee te kiezen. Toen de orders der Staten ontvangen werden, was de wind nog tegen, maar het duurde slechts weinige uren, of, bij het aanbreken van den dag, begon de wind uit het oosten te waaijen, en de Admiraal zeide zijn' vriend Lijnslager, dat, zoo hij niet verkoos, om den kruistogt mede te doen, het zachtjes aan tijd zou worden, om zich aan wal te laten brengen. Lijnslager besloot, om tot het uiterste oogenblik op het schip te toeven, en met den laatsten loods eerst terug te keeren. Met ongemeen genoegen zag hij nu alle de schepen vlijtig bezig, met het maken van zeil, terwijl anderen de zware ankers ligtten, en hoe alles onder een vrolijk gejuich toeging. Eindelijk de geheele vloot onder zeil zijnde, begroetten plegtige affcheidsschoten de Vaderlandsche kust. En terwijl bij den gunstigen wind het Admiraalschip de laatste ton begon te naderen,

{==297==} {>>pagina-aanduiding<<}

vatte Lijnslager de hand van zijnen kleinzoon en zeide: ‘Nu, jongenlief! wordt het tijd, dat ik ga; de loods heeft mij gewaarschuwd. God zij met u! Houd Hem altijd voor oogen, ook in nood en dood. Toon altijd, dat gij het beroep waardig zijt, dat gij verkozen hebt. Vaarwel! vaarwel!’ - Hier ontzonk aan grootvader Lijnslager de stem - en de jonge Maurits kon bijna niet spreken van aandoening. Hij zeide alleen: ‘Groet mijne ouders en grootmoeder....’ Lijnslager brak nu dit tooneel af, wenschte den Admiraal en deszelfs zoon, nogmaals zijn' kleinzoon in hunne vriendschap en bescherming bevelende, goede reis. En nu hielpen hem eenige matrozen in de loodsschuit, die het Admiraalschip op zijde lag. Zooras de loods ook aan boord was, liet men de loodsschuit los, die zich met groote snelheid van het oorlogschip verwijderde. - Nu klonk van het Admiraalschip Adieu, goeden nacht - uit hooderde van kelen, terwijl de in het wand zittende matrozen met hunne hoeden zwaaiden. Lijnslager ziende naar het Admiraalschip zag nog even twijfelachtig zijn' kleinzoon, die op de kampanje geklommen was, maar de snel zich van elkander verwijderende vaartuigen maakten welras alle personen onkenbaar - en Lijnslager wikkelde zich in een gesprek met den Stuurman der loodsschuit, van welken hij vernam, dat dezelve op Texel te huis behoorde, die hem voorstelde, om dat eiland aan te doen, van waar hij zeer gemakkelijk gelegenheid vinden zou, om naar de Helder over te steken. Daar zich nog nooit de gelegenheid aan Lijnslager had aangeboden, om dat eiland, door de Hollandsche zee-
{==298==} {>>pagina-aanduiding<<}
vaart zoo beroemd, te bezigtigen, trad hij zeer gereedelijk in dit voorstel, en de loodsschuit bragt hem voorbij het Eijerland, door een' Zanddijk aan het eiland Texel verbonden, en zoo vruchtbaar in zeevogelen, dat het naar derzelver menigvuldig aldaar gevonden wordende eijeren den naam draagt, aan het Oude Schild aan wal.


Veertiende hoofdstuk.

Lijnslager altijd gewoon, om zich het verblijf op die plaatsen, waar hem of toeval of dadelijk oogmerk gebragt hadden, ten nutte te maken, liet ook op het eiland Texel den tijd niet vruchteloos voorbijglippen. Schoon hij verlangde, om spoedig te Amsterdam terug te zijn, daar hem bewust was, hoe zeer zijne Maria altijd zich verheugde over zijne te huiskomst, ja hoe, bij het klimmen harer jaren, zij meer en meer op zijn aanhoudend bijzijn gesteld was, zocht hij naar de beste gelegenheid, om het geheel eiland te bezigtigen. Men raadde hem, om zoo dat zijn verlangen was, zich dan van een rijtuig te bedienen, en zich, hetwelk zeer gevoegelijk in éénen dag geschieden kon, het geheele eiland te laten rondrijden, en men twijfelde niet, of hij zou dan genoeg tijd vinden, om op elk dorp van hetzelve, naar zijne verkiezing te vertoeven. Lijnslager luisterde naar dezen voorslag, en reed al vroeg den volgenden dag uit: van het Oude Schild op het dorp den Hoorn,

{==299==} {>>pagina-aanduiding<<}

een der grootste van het eiland, en waarop veleschippers woonden, die meestal voor Amsterdamsche reederijen voeren. In dat dorp eene korte poos vertoevende, om de gelegenheid van hetzelve op te nemen, werd hij onverwacht door een' Westindisch Kapitein herkend, die op dat dorp woonde en dikwerf met hem te Amsterdam op de Beurs gesproken had. Deze stond niet weinig op te zien over deze onverwachte ontmoeting, en liet niet af, of Lijnslager moest, al was het dan maar voor eene korte poos, in zijn huis vertoeven. Hij vond die woning, schoon van een' zeer eenvoudigen aanleg en veel verschillende van de gebouwen te Amsterdam, echter voorzien van alle die gerijfelijkheden, welke in eene bebeschaafde maatschappij geschikt zijn, om het leven op eene genoegelijke wijze doortebrengen. Lijnslager bewonderde ook de zindelijkheid zoo van kleederen als huisraad; welke zindelijkheid de oorzaak is, dat de schippers van deze en andere eilanden, zoo zeer aan de netheid en de reinheid hunner woningen, wanneer zij aan wal zijn, gewoon, die ook overbrengen op hunne schepen, welke die van alle andere natiën, in dit opzigt, zoo onuitsprekelijk verre overtreffen. Nadat Lijnslager eene korte wijl zich bij dezen Kapitein aan huis had opgehouden, verliet hij weder het dorp den Hoorn, door dien vriendelijken Zeeman vergezeld, welks aanbod, om hem op zijn togtje te begeleiden, en hem de merkwaardigste zaken van het eiland aan te wijzen, Lijnslager dankbaar aannam. - Van den Hoorn reden zij naar het gehucht Westen. Dit dorp plagt zeer bloeijende te zijn, waarvan de in puinhoop liggende kerk en

{==300==} {>>pagina-aanduiding<<}

de groote toren ten afdoenden bewijze verstrekten. Hier wees hem zijn leidsman een aantal schaapskooijen, en verhaalde, dat men het aantal van schapen, die op Texel gevoed werden, zonder vergrooting op twintig duizend mogt berekenen. Hij roemde ook niet weinig op de uitmuntende wol, die dezelve voortbragten, en niet minder op de uitmuntende groene kaasjes, welke, ouder den naam van Texelsche bekend, in Amsterdam zelven in groote menigte verkocht worden. Lijnslager verzocht hem, dat hij hem in de volgende week van de beste soort een paar dozijn zou doen bezorgen, om waarvan aan zijne kinderen en familie kleine geschenken te maken. Nu reden zij naar het hoofddorp de Burg, in aanzien en grootte alle de andere dorpen overtreffende. Hier verhaalde zijn vriendelijke Leidsman, toen zij van het rijtuig afgestapt waren, dat volgens oude overleveringen dit dorp in vroeger tijd door grachten en wallen zou ingesloten zijn geweest, maar hij was van gevoelen, dat dit misschien alleen zag op den Burg of het Graven Kasteel, dat weleer in eene gracht was ingesloten geweest, welke, schoon droog, nog den naam van Burgwal voerende, 'er toch zeer verre af was van een eenigzins aanzienlijk voorkomen te hebben. Lijnslager herinnerde zich, met hem het Rond, in dezen Burgwal besloten liggende, bezoekende, hoe de ongelukkige Ada door toedoen van Graaf Willem den I, ondanks hare jeugd en schoonbeid, waarschijnlijk op deze plaats als eene Staatsgevangene haar leven gesleten had. Hij moest ook het Raadhuis, omtrent eene halve eeuw geleden, in dezen omtrek gebouwd, beschouwen, gelijk ook het Lands-
{==301==} {>>pagina-aanduiding<<}
huis geschikt tot eene woning voor den Hoofdschout van het eiland. - Voorts reden zij naar de Koog, dat in vroeger tijden het aanzienlijkste dorp des eilands plagt te wezen, maar door het verloopen van het diep en het overstuiven der duinen verminderde dagelijks ook deszelfs welvaart, en het begon de merkteekens te dragen van een armelijk Visschersdorp. Met een' visscher, die zeker bij de tachtig jaren oud was, maakte Lijnslager en praatje, en beklaagde hem, dat zijn dorp zoo zeer verviel. ‘Dat is zoo, mijn Heer,’ zeide hij, ‘maar als God de Heer het zoo wil, dan kunnen wij zwakke menschen 'er niet tegen doen. Het is nu de beurt van de Koog ... en zoo zal het misschien de beurt van het heele eiland eens worden ... want het is zeker, dat 'er al heel veel land aan deze zij van het eiland door de zee is ingeslokt geworden. Ik ben althans dikwijls, toen ik nog vischte, met gescheurde netten te huis gekomen, die dan bleven vastzitten in heften, of in wortels van boomen, die wel anderhalf mijl in zee zaten.... En ik denk, dat het daar te voren ook al land geweest zal zijn. Zoo bestaat alles in verandering, en of wij 'er al veel over morren en klagen, tegen de hand van God den Heer kunnen wij niets doen.’ Lijnslager kon niet nalaten, toen zij den ouden man goeden dag gezegd hadden, zijnen reisgenoot te doen. opmerken, hoe gelukkig deze eenvoudige visscher was door zijn gelaten berusten in de wegen der Voorzienigheid; en hoe hij daarin vele hoogvliegende geesten overtrof, die, zichzelve verliezende in ijdele bespiegelingen, verre waren van die lijdza-
{==302==} {>>pagina-aanduiding<<}
me onderwerping aan het lot, dat onder het bestuur der Voorzienigheid volk of vaderland beschoren is.
Van de Koog deden zij nu een' uitstap naar het Eijerland, en daar bij de hooge kaap, die tot eene baak in zee verstrekt, staande, zag hij op een' verren afstand een aantal schepen.... Hij vroeg zijnen reisgenoot, welke schepen hij daar ontdekte? ‘'t Is zeker,’ antwoordde deze ‘de vloot, die onder den Admiraal de Ruiter in zee gestoken is, zoo aan de grootte als aan het getal te zien.’ Schoon Lijnslager niet noodig achtte, om hem deelgenoot te maken van de aandoeningen, die op dit oogenblik zijn hart overmeesterden, kon hij echter niet nalaten te zeggen: ‘De goede God geleide haar!’ ‘Dat hoop ik,’ zeide de Kapitein, ‘en dat hoopt het geheele vaderland, want wie is 'er, die den Admiraal de Ruiter niet lief heeft?’ Nadat zij bij den kastelein op het Eijerland eenige oogenblikken vertoefd hadden, vertrokken zij naar de Waal, wel het kleinste, maar echter een zeer vermakelijk gelegen dorp. - Ongemeen aangenaam vond ook Lijnslager Oosterend, het Oostelijkst gelegen dorp van het eiland, waar hij zich met moeite verbeelden kon, dat hij zich op een eiland bevond, dat zich de onkunde veelal voorstelt, als een akelig en schraal verblijf, daar dit op de allerbevalligste wijze met geboomte en tuinen omringd was, die bij de aannaderende lente een bekoorlijk gezigt en streelenden geur verspreidden. Daar digt bij dit dorp een paar ongemeen frissche en schoone jeugdige menschen zich vertoonde, hetwelk in zeer drokke gesprekken met elkander was, even als een paar gelieven, viel aan

{==303==} {>>pagina-aanduiding<<}

Lijnslager het zeldzaam gebruik in, hetwelk men den Texelaren nageeft omtrent het zoogenaamde kweesten, bestaande in eene allerbijzonderste manier van vrijen, bij hetwelk de minnaar 's avonds zijn meisje bezoekt, en, wanneer hij dit bezoek wat lang uitrekt, eindelijk het meisje zich, in zijne tegenwoordigheid, te bed begeeft, en hij alsdan de vrijheid gebruikt, om zich gekleed aan hare zijde neêr te vlijën, en, op de bovendeken liggende, zijne vrijerij voort te zetten. Lijnslager vroeg aan zijnen reisgenoot, of hetgeen omtrent deze zonderlinge manier van vrijen verhaald werd, waarheid was, dan of het behoorde onder de vreemde volkssprookjes, welke, van hand tot hand gaande, zonder onderzoek, eindelijk, omdat men toch veel van het zonderlinge houdt, den stempel der waarheid verkrijgen. Maar zijn reisgenoot betuigde: ‘Wat gij omtrent het kweesten mij vraagt, moet ik voluit met ja beantwoorden, het is de manier van vrijen op dit eiland in zwang, en van de voorouders tot de kinderen overgegaan. Ik begrijp duidelijk, dat het u bijna ongeloofelijk toeschijnt, maar het is ook in dit geval: 's Lands wijs, 's Lands eer.’ Lijnslager gaf te kennen, dat het hem toescheen, dat dit vreemd gebruik veel gelegenheid moest geven tot ongeregeldheden, want voegde hij 'er met het vaderlandsche spreekwoord bij: ‘Vuur en stroo dient niet alzoo.’ ‘Hoe vreemd het u schijnen mag,’ gaf hem de Kapitein ten antwoord. ‘Deze soort van vrijen gaat zoo eerbaar in zijn werk, als eenige andere; en het afdoend bewijs is, dat op dit eiland, waar deze gewoonte algemeen plaats heest, eene zwangere Bruid eene

{==304==} {>>pagina-aanduiding<<}

zeldzaamheid is, en dit voor eene groote schande wordt gehouden.’ ‘Ik geloof toch,’ zeide Lijnslager, ‘dat deze manier van vrijen den stempel van de gewoonte zeer noodig heeft, om niet in misbruik te ontaarden, en zoo ik 'er iets gunstigs ten aanzien van deze eilanders uit zou mogen opmaken, zou het alleen daarin bestaan, dat hier nog eene grootere eenvoudigheid van zeden plaats heeft, en dat de weelde en dartelheid nog weinig dit eiland besmet hebben. Dat mij echter te vreemder dunkt, omdat de gelegenheid van, hetzelve dagelijks zeevarende gasten vam allerlei natiën hier aan wal doet komen; en bij deze althans heeft men geene kiesche zeden of eenige onthouding te verwachten.’ ‘Gij zult mij toch wel gelooven,’ hernam zijn reisgenoot, ‘dat onze Texelsche meisjes, die den naam van braaf verdienen willen, zich wel wachten voor den omgang met het zeevolk, vooral van vreemde natiën; en dat dit zeer diep door de moeders aan de dochters wordt ingeprent.’ ‘Nu,’ zeide Lijnslager, ‘ik wensch dan, dat, zoo die misselijke wijze van vrijen eens uit gebruik mogt raken bij de Texelaren, dan toch die eerbaarheid van hart en zeden die zedige onthouding mag blijven plaats hebben, welke althans bij onze vroegste voorouders een onderscheidend kenmerk van de geheele natie uitgemaakt heeft.’
Zij waren nu aan het Nieuwe Schild genaderd, en zagen, dat 'er een jagt der Oostindische Kompagnie inmiddels was aangekomen. Dit had eenige Heeren naar Harlingen gebragt, die, uit hoofde van het

{==305==} {>>pagina-aanduiding<<}

aangename weder, door sommige Amsterdamsche Bewindhebbers vergezeld waren, welke door hetzelve al verder uitgelokt waren geworden, om even Texel aan te doen. Naauwelijks zag een hunner Maurits Lijnslager, of op het oogenblik noodigden zij hem uit, om, daar zij voornemens waren, naar Amsterdam de terugreis nog dezen dag aan te nemen, zich van die gelegenheid te bedienen, om op eene gemakkelijke en aangename wijze te huis te komen. Zonder eenige pilgtplegingen omhelsde Lijnslager dit aanbod, en begaf zich, nadat hij zijnen leidsman dankgezegd had voor zijne onverpligte vriendelijkheid, scheep in het jagt der Oostïndische Kompagnie, dat, na nog eene korte poos vertoevens, weder in zee stak. Zij kwamen, voor het vallen van den avond, voor het gat van Texel, en daar de wind met den avond leggen ging, dreef het jagt hetzelve langzaam voorbij, en terwijl Lijnslager met de Bewindhebbers op het dek heen en weder wandelde, genoten zij een allerheerlijkst gezigt. Bij het licht van de heldere als in zee wegzinkende zonneschijf, waar boven alleen eenige dunne purpere en vergulde wolkjes in het blaauw uitspansel zweefden, zagen zij een aantal koopvaardijschepen en kleiner vaartuigen, sommige gereed, om den volgenden morgen met het aanbreken van den dag de reis naar andere werelddeelen te ondernemen, terwijl weder andere zachtkens in het verschiet kwamen opzetten, om nog voor den nacht de ree hunner bestemming te bereiken. Men was bijna stom van verrukking over dit zoo treffend gezigt, dat nog opgeluisterd werd, daar aan de andere zijde, toen de gouden zonneschijf den

{==306==} {>>pagina-aanduiding<<}

gezigteinder verlaten had, en het westen nog van haar' glans gloeide, de zilveren maan zachtkens uit de kim begon op te rijzen, om door haar schijnsel den nacht luister bij te zetten. Eerst was de schipper van het jagt voornemens geweest, om uit de zeilen te gaan, doch daar het windje na den ondergang der zon weder wakkerde, en een der Bewindhebberen, zoo mogelijk, den volgenden morgen, gaarne bij tijds te huis wilde zijn, besloot hij door te varen, Het weder bleef zoo aangenaam, dat noch Lijnslager noch een der andere Heeren besluiten konde, om binnen te gaan, daar zij de Hollandsche kust langs zeilden. Het eiland Wieringen, dat den naam draagt, naar de groote hoeveelheid zeewier, die rondom hetzelve gevonden, en tot een middel van behoud des eilands gebezigd wordt, voorbij gevaren zijnde, zagen zij welras de voorheen zoo bloeijende stad Medemblik. Bij het maanlicht konden zij in het voorbij zeilen het slot zien, dat reeds in de dertiende Eeuw door Graaf Floris den V gesticht was. Het toen nog zoo bloeijende en aanzienlijk Enkhuizen deed zich met alle zijne hooge torens en gebouwen daarna aan hunne oogen op. Bij het licht der maan zag men het aanzienlijk aantal van meer dan vierhonderd Haringbuizen, die gereed lagen, om welras in zee te steken, want Enkhuizen werd toen nog aangemerkt als met de andere groote koopsteden van Holland te wedijveren. Men gedacht ook, hoeveel deel die stad in de groote gebeurtenissen gehad had ten tijde, toen zich ons vaderland aan de dwingelandij van Spanje ontworstelde. Van verre zagen zij, Enkhuizen voorbij zijnde, het vuur van Marken

{==307==} {>>pagina-aanduiding<<}

schitteren, en daar het nu koelder en koelder begon te worden, en het ook tijd werd, om zoo men nog wat nachtrust nemen zou, zich ter kooi te begeven, wenschte men elkander met een' frisschen dronk wijns een' goeden nacht, in de aangename hoop, dat zij den volgenden morgen bij tijds te Amsterdam zouden zijn. - Doch zij waren maar even boven Enkhuizen gekomen, en ter kooi gegaan, of de wind begon meer op te steken, en nam hand over hand toe; de lucht raakte met dikke wolken bezet, en dewijl zich hier en daar donderbuijen vertoonden, oordeelde de kapitein van het jagt best, om onder Marken ten anker te komen. Daar nu Lijnslager en de overige reisgenooten, voor dat de storm opstak, gerust in slaap geraakt waren, vertrouwden zij, wakker wordende, zich voor de palen van Amsterdam te zullen bevinden, en stonden dus niet weinig verzet, zich bij hun ontwaken niet verder dan het eilandje Marken te bevinden, en dat zij daar zoo goed als verwaaid lagen. Lijnslager sloeg den Heeren voor, om, daar zich nu toch de gelegenheid daartoe aanbood, ter vergoeding van deze kleine teleurstelling, terwijl de storm nog aanhield, het zoo bekend eiland Marken te gaan bezigtigen. Gaarne stemde men in dezen voorslag. - Zeer verwonderde men zich over de schuwheid der inwoners, bijzonder der vrouwen en meisjes, die op het gezigt, dat zich vreemdelingen in het dorp vertoonden, oogenblikkelijk, met groote schichtigheid zich in hare woningen verborgen. Lijnslager deed opmerken, hoe dit eiland, en vooral de wijze, waarop de huizen daar gebouwd waren, hen als terug plaatste bij de aloude voorvaders, de eerste

{==308==} {>>pagina-aanduiding<<}

bewoners van deze gewesten, zijnde alle de huizen op hoogten gebouwd. Behalve den Schout en den Predikant waren alle de mans visschers, zeer bedreven en handig in de scheepvaart, en uitgeleerd in de visscherij op de Zuiderzee. Daar alle de inwoners zich zoo schuw vertoonden, sloeg Lijnslager voor, om zich bij den Schout van het eiland te vervoegen, van welken hij zich eene genoegzame mate van beschaving voorstelde, om wegens de ingezetenen des eilands eenig nader berigt te ontvangen. Geenszins had zich Lijnslager hierin bedrogen: de Schout en bovenal zijne vrouw, die eene Amsterdamsche van geboorte was, verklaarden hun uitstekend genoegen, dat zijlieden van eene beschaafder opvoeding, dan waarmede zij dagelijks hier moesten omgaan, ontvangen mogten. Zij betuigden, dat de menschen, die op dit eiland woonden, goed waren, maar zoo ruw en ongeslepen, dat zij bijkans met niemand konden verkeeren. Onder de vrouwen waren 'er nnauwelijks drie, met welke zij eenigen omgang hadden: met de mannen was het niet veel beter. Lijnslager wist echter de vrouw van den Schout te bewegen, dat zij maakte, dat men eene vrouw en jonge dochter te zien kwam. Gaarne voldeed deze aan dit verlangen, en met Lijnslager vooraf gaande, bij gelegenheid, dat zij het dorp rondwandelden, ging zij hem in eene der woningen voor, en niet weinig stond Lijnslager ontzet, eene vrouw te zien, welke gekleed was, zoo als de oudste afbeeldingen, die wij van de kleederdragten onzer voorvaderen bezitten. Het bleek duidelijk, dat hoe ver zich de schepter van de alles dwingende mode toen reeds uitstrekte, hij dit

{==309==} {>>pagina-aanduiding<<}

eiland niet bereikt had. De dochter dezer vrouw had het hoofd ongedekt; het haar op geene onaardige wijze gevlochten en om het hoofd geslingerd. Beide moeder en dochter, de vrouw en het kind van den aanzienlijksten inboorling op het dorp, waren zeer verlegen door dit bezoek; en hoe vriendelijk en spraakzaam Lijnslager ook ware, en hij om de moeder tot een gesprek uit te lokken de schoonheid en bevalligheid der dochter prees, hij kon naauwelijks zooveel van de eerste vernemen, dat, zoodra het meisje trouwde, zij niet meer bloothoofds mogt gaan, maar het hoofd in denzelfden smaak als hare moeder behoorde te dekken. - Alle de betooverende denkbeelden, die Lijnslager van onze Bataafsche voorouders wel eens gevormd had, vielen weg, toen hij de bewoners van dit eiland nader leerde kennen, door de berigten van den Schout, en hij verklaarde aan zijne reisgenooten, dat, welke goede visschers en bekwame zeeluî de Markenaars ook mogten zijn, en hoe gaarne hij geloofde, dat zij zelf hunne vrouwen en kinderen misschien de echtste afbeeldsels van de Batavieren opleverden, hij opregtelijk moest betuigen, zich te verheugen, dat de maatschappij toegenomen was in beschaafdheid: ja hij erkende vlak uit, dat hij het voor een' zegen des Hemels hield, dat de menschen geleerd hadden op eene meer gemeenzame en min asgetrokken wijze met elkander om te gaan - besluitende, dat men zich al dikwerf zeer misleidt in zijne denkbeelden omtrent de voorouders, wanneer men hunne zeden voor heiligdommen, en hunne personen voor halve goden houdt, daar het ondertusschen zeker is, dat zij, uit hunne graven

{==310==} {>>pagina-aanduiding<<}

terugkeerende, door hunne ruwheid aan het nageslacht mishagen zouden, en zoo min voor hetzelve geschikt zouden zijn, dat het nakroost, hetwelk hen in hunne grafsteden als heiligen aanbad, zich geluk zou wenschen, wanneer zij zich in dezelve terug begaven, - ‘Een dag,’ verhaalde de Schout, ‘was 'er toch in het jaar, die uit hoofde van deszelfs bijzonderheid de aandacht van de Landgenooten verdiende, en die ook de Monnikkendammers in groot getal, zoo het weêr gunstig was, naar het eiland lokte; en die dag was in de naderende Pinksterweek weder op handen, dan namelijk maakten alle de visschers, zooveel maar eenigzins mogelijk was, te huis te zijn; alsdan verschenen alle de vrouwen en vrijsters zoo prachtig mogelijk, alle in die ouderwetsche kleederen der voorouders uitgedost en als dan zou men zich bijna verbeelden, hoe nabij aan de Hollandsche kust, en hoe weinig uren van Amsterdam, in een geheel ander werelddeel en onder eene andere soort van menschen zich te bevinden.’ Nog vernamen zij, dat 'er tusschen den Schout en den Predikant, en derzelver huisgezinnen de beste eenstemmigheid niet heerschte, en dat dus de eenige personen, die elkander de bewoning van dit eiland dragelijk maken konden, nog door kinderachtige tweespalt over beuzelingen verdeeld waren. Lijnslager kon niet nalaten, om door vriendelijke raadgevingen den Schout en zijne huisvrouw tot minzamer gedachten omtrent den Predikant en de zijnen te bewegen, daar zijn uitgebreid en menschlievend hart innerlijk medelijken gevoelde over de dwaasheid, dat beuzelachtige verschillen per-
{==311==} {>>pagina-aanduiding<<}
sonen verwijderd hielden, welke hem toeschenen, de eenige te zijn, welke voor onderlinge verkeering anders eenigzins geschikt waren. Zoo was Lijnslager, volgens zijne menschlievende en echt Christelijke grondbeginsels 'er altijd op uit, om, waar zich de gelegenheid maar aanbood, vrede en genoegen te stichten.
Daar nu de storm allengskens begon te bedaren, ging weldra het jagt weder onder zeil, en Lijnslager kwam met het overig reisgezelschap nog dien dag te Amsterdam in goeden welstand bij zijne Maria terug. Haar echter vond hij bij lang na niet in dien welvarenden staat, als hij haar had verlaten. Reeds ongewoon geworden, dat hare Lijnslager eenigen tijd van huis was, en zeer ontroerd over het vertrek van haren geliefden oudsten kleinzoon, had zij reeds den eersten dag van het afzijn van haren man in treurigheid en in zekere bekommering doorgebragt. Hoe langer Lijnslager uitbleef, hoe meer hare bezwaardheid toenam, en op den dag, toen zij zich verbeeldde, dat hare Maurits te huis zou komen, want het uitloopen van de vloot van de Ruiter was reeds te Amsterdam bekend, was het zoo hevig beginnen te stormen. Schoon hare zoons haar onder het oog bragten, dat vader Lijnslager zich niet roekeloos wagen zou, en waarschijnlijk zeer gerust nog aan wal was; hare bekommering nam hand over hand toe, ja zij had zich, in den nacht, toen de storm opstak, zoo ongerust gemaakt, dat zij, even ingesluimerd, in haren droom niet minder gezien had, dan hoe hare dierbare Lijnslager met de Texelsche kaag verging - en hoe hij wegzinkende

{==312==} {>>pagina-aanduiding<<}

zijne handen naar haar uitstrekte. Zij was met een' doodelijken schrik ontwaakt, en, wat men ook aanwendde, zij was niet tot bedaren te brengen. - Dus, toen Lijnslager terugkeerde, vond hij haar door eene vrij hevige koorts aangetast. Hoe zeer zij zich verheugde over de tehuiskomst van haren geliefden Echtgenoot, welken zij voor verloren gerekend had, daar die droom op haren geest een' diepen indruk had gemaakt, had dit toeval haar zoodanig geschokt, dat de koorts den volgenden dag met vernieuwde hevigheid terugkeerde, zoodanig zelfs, dat Lijnslager zich over haar bekommerde en een' kundigen arts halen deed. Deze zag nog wel geene verschijnsels, die hem iets kwaads deden vermoeden, maar kon niet nalaten van aan Lijnslager zijne verwondering te betuigen over de groote zwakheid, welke hij bij de lijderesse gewaar werd, die niet geëvenredigd was aan den aard of het schijnbaar gewigt der ziekte. Lijnslagers bekommering hierover rees, omdat hij (want kleine ongesteldheden van geen bijzonder belang werden in zijn huisgezin nooit zeer hoog genomen, en meestal door het houden van een' strenger leefregel dan gewoonlijk en rust genezen,) nooit zijne Maria zoo ernstig ziek gezien had, behalve toen de afgrijsselijke en besmettende pestziekte, ook zijne woning ingedrongen, haar bijna het slagtoffer harer woede maakte. Den volgenden dag nam al weder de koorts in zwaarte toe, en, schoon dezelve afliep, gevoelde zich Maria toen zoodanig afgemat, dat zij alleen zijnde met haren lieven Lijnslager, niet nalaten kon te betuigen, dat zij, zoo de Doctor geene middelen wist,

{==313==} {>>pagina-aanduiding<<}

om de kracht der koorts te breken, zich voorstelde, of misschien de tijd naderde, dat hare taak hier op aarde was afgeloopen. ‘Ik ben zwak, zeer zwak, mijn lieve Maurits!’ zeide zij, ‘en schoon mijne jaren juist zoo hoog niet zijn, of ik zou 'er nog wel eenige kunnen leven; ja ik wil u wel bekennen, ik zou nog wel eenigen tijd bij u willen blijven ... maar ... ik vreeze ... ik vrees...’
Lijnslager. Zijt niet zoo moedeloos, ... misschien zal deze koorts de zwaarste geweest zijn ... o ik hoop, dat God geven zal, dat ik u behoude - want, schoon de jaren klimmen, uw bijzijn, uwe hulp ... uwe vriendschap zijn mij zoo dierbaar ... en ik gevoel, helaas! wat ik zonder u zijn zal....
Maria. Wij zullen toch een van beide eerst moeten gaan, Maurits; ten minste het is zeer zeldzaam, dat man en vrouw gelijktijdig sterven ... en wat zal ik zeggen? ... Mijne taak op deze wereld is genoegzaam volbragt ... geheel volbragt ... ja zoolang ik mijne kinderen opvoedde, zoolang was ik, zoo als ik mij verbeeldde, van wezenlijk nut op deze wereld ... maar nu ... maar nu....
Lijnslager. Maar nu, maar nu ... zijt gij nu niet meer nuttig; zijt gij niet voor uwe kinderen, die u om strijd lief hebben ... voor de kleinkinderen, die zoo dikwijls om u heen dringen en alle de eerste willen zijn, om u hunne liefde te bewijzen, zijt gij niet voor het verstandig bestuur van dit huisgezin nuttig? ... Zijt gij niet allen, die u omringen, tot een leerzaam voorbeeld? ... Zijt gij niet bovenal nog mijne aangename gezellin? ... Gij bedroeft mij door zoo te spreken.

{==314==} {>>pagina-aanduiding<<}

Maria. Ik ben blij ... zeer blij, dat gij met zulk eene hartelijke liefde dit betuigt ... en ik heb immers zelve gezegd, dat ik gaarne nog bij u blijven zou... Ik zal ook alle middelen gebruiken, getrouw gebruiken, die mij worden voorgeschreven ... maar, ziekte ... vooral op onze jaren, is eene voorbode van den dood.... En ook, ingevalle ik tien jaren jonger was, zou ik mij over deze ongesteldheid niet ontrusten. Ik heb voor mij zelve, nu de koorts over is, geene benaauwdheden.... Alleen ... alleen gevoel ik eene toenemende zwakheid ... door alle mijne leden. Ik ben regt blij ondertusschen, dat wij nu nog zoo alleen, zoo huisselijk nog eens zoo bij elkander zijn ... want, Maurits! het zou wel de laatste maal kunnen zijn.
Lijnslager. o Al weder zoo zwaarmoedig....
Maria. Neen! lieve Maurits! niet zwaarmoedig ... want hoe gaarne ik nog een poosje zou wenschen te leven, ik ben, als de Heere toetreedt, gereed.... Gij moet daarom niet denken. Maurits, dat ik zoo volkomen bereid ben, als ik wel zou wenschen. Neen! neen! daartoe ben ik te wel overtuigd van mijne zwakheden en mijne zonden ... maar ... 't is aan den goeden God bekend, hoe ik, in mijne zwakheid, alles heb gedaan, om te leven overeenkomstig zijnen wil. Vele struikelingen en overtredingen heb ik mij te verwijten, maar ik kan mij niet herinneren, dat ik ooit grove zonden gepleegd, of mij met opgeheven hand tegen den Hemel bezondigd heb.... Ik hoop nu, dat Gods genade mijne feilen mij barmhartig vergeven zal ... maar het kan zijn, Maurits, dat ik mij zelve misleide, dat ik

{==315==} {>>pagina-aanduiding<<}

mij voor beter houde, dan ik wezenlijk ben.... Daarom, daarom zoo gij u te binnen brengt, dat ik mij aan wezenlijke misdaden van eene eenigzins ergere soort heb schuldig gemaakt, heb dan de goedheid en ontdek ze mij ... dan zal ik, voor mijn' dood, ook daarvoor, gelijk voor mijne struikelingen en zwakheden, God om vergiffenis en genade smeeken....
Lijnslager. Neen! neen! mijn waarde! o Geene, geene, dan zeer geringe struikelingen, waaraan alle menschen, hoe vroom en naauwgezet, bloot staan, en die onafscheidelijk zijn van onze eindige natuur, kan ik mij herinneren ... maar stap van dit onderwerp af ... geloof mij, het doet nadeel aan uw gestel ...
Maria. Neen! Maurits! ik ben bedaards zeer bedaard ... maar, zoo ik u evenwel genoegen geven kan, met 'er van te zwijgen, o dan ben ik daartoe ook bereid.... Wij hebben in gezonde dagen meermalen over de groote standverwisseling gesproken, en ... het zal daarom niet noodig zijn, dat ik in mijn' tegenwoordigen zwakken toestand mij het hoofd 'er over breke ... alleen heb ik u nog te vragen, lieve Maurits! of gij u misschien kunt herinneren, dat ik u in iets wezenlijks bedroefd of beleedigd heb; als dat zoo zijn mogt, dan bid ik u, als voor het oog van God, plegtig om vergiffenis.... Ik verwijt mij zelve vele zaken, waarin ik te kort geschoten ben, en dat ik alles voor u niet gedaan heb, hetwelk....
Lijnslager. Zwijg ... Maria! zwijg ... ziet gij niet, hoe 'er tranen uit mijne oogen stroomen, hoort gij niet ... hoe ik bijna buiten staat ben ... om te

{==316==} {>>pagina-aanduiding<<}

spreken.... Lieve Maria! Gij beschuldigt u van te kortschietingen jegens mij.... Gij vraagt mij, in den volsten ernst uwer ziel, daarvoor verschooning.... Gij, die altijd alles gedaan hebt, om zelfs mijne geringste wenschen te voorkomen. Ik, die zooveel verschooning van u behoeve ... ik zou....
Maria. (Terwijl een teedere glimlach haar bleek gelaat ophelderde.) Laten wij ook daarvan afstappen ... (zijne hand grijpende.) Heb dan dank, lieve beste vriend! voor alle genoegens, die gij zulk eene reeks van jaren mij hebt doen smaken ... voor alle de vrolijke uren, die gij mij hebt doen doorbrengen; voor alle de nuttige lessen, die gij mij gegeven hebt.... Ween niet, mijn Maurits! want ik moet u nog iets zeggen. Lieve man! gij weet, dat gij mij na den dood van uwe moeder eene zekere lijst van armen hebt ter hand gesteld ... die lijst, welke in de bovenste lade van mijn kabinet ligt, is, schoon 'er nog maar twee nu stokoude menschen van uw moeders tijd op overig zijn, niet kleiner geworden.... Ik heb nagedacht, wie gij best die lijst zoudt geven, als ik 'er niet meer ben. Gij moet u niet met de moeite belasten ... en ik had gaarne, dat het eene van mijne dochters op zich nam. De drokte en vele kinderen van het huishouden van de Waal laten niet toe, dat onze Grietje het naar eisch zal kunnen doen; en schoon Dientje maar drie kinderen heeft, die is in een' grooteren kring geslingerd, en, hoe wél zij het meent, vrees ik, dat zij bezwaarlijk tijd zal kunnen vinden, om die zaak zoo in mijn' geest te doen.... Zoudt gij 'er iets tegen hebben, dat ik die lijst dan aan onze dochter

{==317==} {>>pagina-aanduiding<<}

Guurtje toevertrouwde? Zij heeft slechts één kind ... is zoo huisselijk ... en heeft een zoo uitgebreid liefderijk hart...
Lijnslager. o Ik hoop ... ik hoop ... dat gij nog lang ... maar anders ... zeker, zeker Guurtje zal...
En hier trad zij juist binnen, komende vernemen naar den toestand van moeder Lijnslager, die zij zoo hartelijk lief had. Nog den vorigen dag had zij haar gezien; maar het onderscheid was zoo groot en de verzwakking en afneming zoo zigtbaar, dat zij, ondanks zichzelve, een' kleinen stap achteruit maakte, eensklaps op dit gezigt door schrik bevangen werd, en niet kon nalaten, om met zekere angstige bezorgdheid te zeggen: ‘Hoe is het toch, moeder - hoe is het toch?’
Maria. Nu wel ... mijn kind! nu weder wel ... maar ik heb eene harde en langdurige koorts gehad ... harder dan nog eene der vorige ... en als ik 'er morgen weder zoo eene krijg, dan twijfel ik, of ik wel ... morgen weder op mijn' stoel zal kunnen komen.... Ik ben regt blij ... dat gij juist inkomt. Ik praatte juist met vader over u. Ik bevind mij zwak, zeer zwak ... en het kon daarom zijn, dat ik vader en u en alle mijne kinderen eer verliet, dan gij misschien verwacht.... Gij hebt wel eens gemerkt, dat ik eenige arme, vooral oude en gebrekkige lieden, zoo wat in het heimelijke toevoegde. Die menschen, Guurtje, moeten 'er geen nadeel bij lijden, dat ik 'er niet meer ben.... Nu sprak ik met vader, of gij, zoo ik kom te sterven, dien post op u zoudt willen nemen ... mijne andere dochters hebben te veel drokten....

{==318==} {>>pagina-aanduiding<<}

Guurtje. Moeder! moeder! gij kunt geheel over mij beschikken.... Maar bevindt gij u zoo slecht? ... Wij hopen....
Maria. Wij hopen ... wij hopen ... denkt gij niet Guurtje, dat ik gemerkt heb, hoe gij, toen gij mij te zien kreegt, ontzette ... maar ik ... gevoel zelve best, hoe ik gesteld ben ... maar genoeg ... gij neemt op u, om, als ik 'er niet meer ben, voor die armen te zorgen? Vader zal het u nooit aan middelen daartoe laten ontbreken....
Guurtje zag voor het eerst haren vader Lijnslager schreijen, en kon zichzelve niet van tranen bedwingen. ‘Schrei zoo niet, mijn Guurtje!’ ging moeder Lijnslager voort: ‘Gij durfde u immers niet voorstellen, dat ik altijd bij u blijven zou, en hoe gelukkig is het dan nog, wanneer men zich in staat bevindt, om zoo bedaard over zaken te kunnen spreken ... maar ik gevoel weder zulke huiveringen ... ik geloof, dat zich weder de koorts verheft ... dat komt wat spoedig op elkander....’ Lijnslager en zijne dochter raadden haar, om zich weder te bed te begeven, waaraan Maria, hare zwakheid gevoelende, gereedelijk voldeed. Ondersteund door haren man en Guurtje ging zij waggelende naar bed, maar hield tusschen beide hen eens staande, en de oogen in het ronde wendende, zeide zij: ‘Help mij nu maar te bed; ik moest dit vertrek, waarin ik zooveel genoegen gesmaakt heb, nog eens rondzien en 'er afscheid van nemen, want ... want ik geloof niet, dat ik weder van mijn bed op zal staan....’ Te bedde geholpen zijnde overviel haar weder eene zeer

{==319==} {>>pagina-aanduiding<<}

hevige koorts, en daar zij betuigd had, dat zij gaarne nog, eer dat het erger met haar werd, alle de kinderen en kindskinderen zien zou, zorgde Lijnslager, dat 'er oogenblikkelijk om dezelve gezonden werd. Toen Lijnslager ter kamer uit was, vroeg Maria aan Guurtje: ‘Zijn wij alleen?’ ‘Ja moeder!’ antwoordde deze. ‘Hoor dan,’ zeide zij, haar vertrouwelijk nog eens toeknikkende. ‘Ik twijfel 'er niet ... aan ... of ... mijne andere kinderen zullen ... ook voor vader wel zorgen ... maar ik weet ... dat gij ... veel ... zeer veel van hem houdt ... o ik bid u ... ik bid u ... zult gij ... als vader oud ... en zwak wordt ... voor hem zorgen...?’ ‘o,’ zeide Guurtje, ‘zijt gerust ... moeder! zoo, als of hij mijn eigen vader was....’ Nu keerde Lijnslager terug ... en het duurde maar kort na zijne terugkomst, of de koorts overmeesterde het verstandelijk vermogen van zijne Maria, en zelfs in hare ijlende vlagen, waarin gedurig het denkbeeld, dat Lijnslager in den storm vergaan was, weder boven kwam, schitterde de hartelijke liefde door, welke zij haren Maurits toedroeg. Toen de overige kinderen gekomen waren, was Maria zoo geheel verbijsterd, dat het Lijnslager zelfs ongeraden achtte, om ze bij zijne vrouw te brengen. Alleen bleef Guurtje bij haar bed zitten, en deed haar alle die handreiking, tot welke zij in staat was, en die der lijderesse eenige verkwikking kon bieden. Na eenigen tijd zich afgemat te hebben, stortte Maria in slaap, welke, schoon die tusschen beide afgebroken en zeer ongerust was, evenwel haar' geest in zooverre weder in orde bragt, dat zij, na

{==320==} {>>pagina-aanduiding<<}

een uur alzoo gesluimerd te hebben, ontwakende, en Margaretha en haar man herkennende, vroeg, waarom of de kinderen nog niet gekomen waren. Lijnslager, hoe diep bedroefd, deze heldere vlaag nog met eenig genoegen bespeurende, en oordeelende, dat het voldoen van deze begeerte zeker nog iets tot Maria's genoegen zou bijdragen, zeide haar, dat de kinderen zoo aanstouds komen zouden, dat zij alleen haar' slaap niet hadden willen storen. ‘Laten ze dan nu komen,’ zeide Maria, ‘ik ben wakker, geheel wakker.’ Terwijl Lijnslager nu buiten het vertrek ging, verzocht zij Guurtje, om haar een weinig op te beuren; toen deze daaraan voldaan had, kwamen alle de overige kinderen, vergezeld van alle de kleinkinderen uitgezonderd den jongen Maurits. Allen waren zij zeer aangedaan. Maria, half in haar bed opzittende, zeide: ‘Komt, wat nader kinderen! ... komt wat nader... Ik had vader verzocht, dat gij ... allen ... nog ...eens hier ... zoudt komen ... want ik ben zwak ... heel zwak ... lieve kinderen.... Lang ... zal ik het niet ... maken ... dat voel ik ... zoo het God ... gewild had, had ik nog wel wat bij u willen ... blijven ... maar ik bid God, dat Hij u ... allen ... met uwe lieve kinderen ... zegenen zal ... dat bid ik God ... en dat wij elkander in zijne heerlijkheid weêr zullen zien.... Kom ... kom nu een voor een ... en kus mij goeden nacht ... tot in eeuwigheid.... En dan ... dan ook uwe kinderen ... een voor een.’ Met bijna sprakelooze droefheid kwamen zij nu aan het bed, en waren naauwelijks in staat, om bij het jongst vaarwel iets meer dan gebroken klanken van droefheid en dank-
{==321==} {>>pagina-aanduiding<<}
baarheid uit te stamelen.... Meest alle de kleinkinderen huilden, sommigen uit het besef van den zorgelijken toestand van hunne lieve grootmoeder, en anderen schreiden, omdat zij hunne ouders zagen weenen, maar Mietje, een kind van pas twee jaren oud, stamelde lagchende: ‘grootmoê - grootmoê... weêr beter worden,’ en streelde met hare poezelige handjes het klamme voorhoofd van Maria.... Dat zal niet zijn...’ zeide Maria, zich nederleggende... ‘nu heb ik alle gehad op een' na... waar is... waar is Maurits?’ - Lijnslager bespeurende, hoe hare zielsvermogens weder bezweken, zeide: ‘Lieve vrouw! ik heb immers Maurits scheep gebragt...’ ‘Ja! ja!’ hernam zij, ‘dat is ook zoo... dat is ook zoo... o mijn hoofd... mijn zwak hoofd... nu zeg ik hem ook goeden nacht in eeuwigheid...’ Zoo sprekende legde zij het hoofd afgemat in haar hoofdkussen, en alle de kinderen verlieten, behalve Margaretha en Guurtje het vertrek... De gang weêrgalmde van het geschrei en gesnik... en bij elkander in een ander vertrek teruggekeerd, heerschte onder allen eene stilte, die alleen afgebroken werd door geween en door de loftuitingen van de brave moeder, die zij voor zich verloren achtten. Lijnslager, die niet van het bed zijner Maria te scheiden was, daar hij in de hoop verkeerde, dat 'er misschien oog weder eene heldere vlaag komen zou, zag ook na een paar uren aan die hoop voldaan. Meerder echter was zij afgemat, en, buiten staat om zich op te beuren, greep zij de hand van haren Lijnslager. ‘Gij zijt het... immers... mijn lieve... lieve Maurits...’ zeide zij

{==322==} {>>pagina-aanduiding<<}

met lange tusschenpoozingen... ‘'t Is immers... uwe... uwe hand...’ ‘Ja! ja!’ antwoordde hij... zonder meer 'te kunnen uitbrengen... Hierop drukte zij zijne hand met alle die krachten, welke haar nog overgebleven waren... en bragt die vastgeklemd houdende aan hare lippen... Zij poogde dezelve nog te kussen en stamelde: ‘tot in eeuwig....’ Meer hoorde Lijnslager niet. En schoon de dood nog vertoefde met een einde te maken aan haar leven, van dat oogenblik af was haar verstand bedwelmd; althans geene blijken van uitwendige kennis vertoonden zich meer door woorden... en nadat nog eenige uren de natuur tegen de aanvallen van den dood worstelde, verliet het leven haar geschokt ligchaam.
Lijnslager zag het gevoelloos overschot van zijne Maria, welke hij eene reeks van jaren de zijne had mogen noemen, uitgestrekt voor zich liggen. Zijne kinderen wilden hem verwijderen van dat voorwerp, hetwelk hij stilzwijgende en als in tranen wegsmeltende aanstaarde. Doch deze pogingen waren vergeefs. ‘Kinderen,’ zeide Lijnslager eindelijk, ‘kinderen! zijt niet bevreesd, dat ik mij aan eene wanhopige of redelooze droefheid zal overgeven door de beschouwing van het lijk uwer moeder... Neen! neen! maar bedenkt, dat het het laatste overblijfsel is van haar, die sedert zoovele jaren, als ik haar gekend heb, het dierbaarste was, dat ik op aarde had.... Kort zal het duren, of ook dit overblijfsel zal afschuwelijk worden. Ik heb haar beeld nu diep in mijn' geest geprent... en hoop, dat dat vreedzaam en

{==323==} {>>pagina-aanduiding<<}

gerust gelaat van mijne Maria, die als eene Christin gestorven is, tot mijn' jongsten snik in mijn geheugen blijven zal.... Laten wij nu van hier gaan, en de bezorging van alles, wat verder noodig is, anderen aanbevelen....’ Hij wilde heengaan... maar nog eens keerde hij tot het lijk terug... en het nog eene poos met bittere droefheid beschouwd hebbende, zuchtte hij, zijne hand omhoog heffende: ‘Bij God hoop ik u weder te zien.’
Verre van zich aan eene onmannelijke droefheid over te geven, beurde hij, nu in den kring zijner kinderen gezeten, de zonen en vooral zijne dochter Margaretha op, door alle die troostgronden, welke de rede en de Christelijke Godsdienst het verstand en het hart aanbieden. ‘Kinderen!’ zeide hij, zoo 'er iemand is, die de verdiensten van de afgestorvene weet te waarderen, dan durf ik mij vermeten, dat ik het ben, en God alleen weet, welk eene deugdzame vrouw mijn deel was vele jaren, en nu ik haar verloren heb... maar, hoe bitter bedroefd ik ben over dezen slag, ik zou ondankbaar zijn jegens God, die mij onverdiend zulk een' dierbaren schat zoovele jaren heeft laten bezitten. o Zij rust nu van hare werken, en, zoo als de Schrift zegt: Hare werken volgen haar na.’ Hij zorgde nu, dat aan van Vliet en aan van Teylingen voorzigtig berigt wegens dit sterfgeval gedaan werd.
Ondanks alle pogingen, die Lijnslager aanwendde, om dezen slag met alle bedaardheid te dragen, was de dag der begrafenis voor hem een dag van diepgaande droefheid. En even ver verwijderd van

{==324==} {>>pagina-aanduiding<<}

stoïcijnsche ongevoeligheid, als van onchristelijke wanhoop over een op deze wereld onherstelbaar verlies, schaamde hij zich het uitboezemen van hopelooze klagten, maar geenszins het storten van tranen, die noch de rede noch de Godsdienst aan den gevoeligen en deugdzamen Echtgenoot verbieden. Bovenal strekte aan Lijnslager dit sterfgeval van zijne Maria, hoevele lessen van sterfelijkheld ook de dagelijksche ondervinding uitdeelt, om hem meer dan ooit bedacht te maken, dat, schoon de dood hem nog eenige weinige jaren sparen mogt, hij echter ongemerkt, en hoe frisch nog zijne krachten waren, den grenspaal naderde van het menschelijk leven, ja na het verscheiden van zijne Maria leefde hij als bij den dag, en, zonder zich angstig over de toekomst te bekommeren, merkte hij elken als zijnen laatsten levensdag aan; althans hij maakte alle beschikkingen zoodanig, dat, wanneer de slooping van zijn ligchaam daar was, geene banden der wereld hem zijne afreis moeijelijk zouden maken. Hieraan bragt niet weinig toe, dat zijn zoon Willem met zijne vrouw en eenig kind bij hem kwamen inwonen, hebbende hij alleen voor zich het gebruik van een paar vertrekken behouden, zonder in iets zijne kinderen te belemmeren, ja zelfs nooit, dan op hun uitgedrukt verlangen, wanneer zij hunne vrienden zagen, daarbij verkiezende tegenwoordig te zijn.



{==325==} {>>pagina-aanduiding<<}

Vijftiende hoofdstuk.

Lijnslager had zich ook, in het sinds weinige jaren aangelegde 's Graveland, een fraai Lustverblijf aangekocht (daar de overstrooming dat in den Diemermeer geheel onbruikbaar gemaakt had) niet verre van de Hofstede, waar zich de Admiraal Tromp onthield, en bragt daar den zomer door, nu eens dezen dan genen zijner kinderen, of kindskinderen bij zich hebbende. Hier ook schepte hij vermaak in stille genoegens van het landleven, daar hij, hoezeer overtuigd, dat de koophandel en zeevaart de voorname bronnen van de welvaart dezes lands zijn, achtte, dat ook de Vee- en Landbouw geenszins behoorden te worden verwaarloosd. Ja, hij ondervond hier, in het buitenleven, dat toch de Landbouw, met alles, wat aan denzelven verknocht is, meer dan eenig ander bedrijf, de natuurlijke bezigheid is der menschen. Hij bragt, wanneer het weder zulks eenigzins leed, een gedeelte van den voormiddag door in het beschouwen van zijn aangelegd bosch, zijnen moes- en oofttuin, en bezocht het vee, dat in zijne weilanden dijdde. - Een gedeelte van den voormiddag besteedde hij verder in het beantwoorden van die brieven, den koophandel en zaken van het kantoor betreffende, waarover zijne zonen hem dagelijks schreven. Den namiddag wijdde hij aan gezelschap of aan het lezen van aangename boeken.... Dan vermaakte hij zich met de uitstekende voortbrengsels van den Vaderlandschen bodem,

{==326==} {>>pagina-aanduiding<<}

en die zelfs van het Buitenleven eene bijzondere bevalligheid ontleenden, zoo als het Buitenleven van Cats, het Hofwijk van Huygens en het Ockenburg van Westerbaan. Ook hield hij nog van tijd tot tijd briefwisseling met Milton, schoon dezelve onlukkig tot blindheid vervallen was, schrijvende deszelfs dochter de brieven. Deze had hem een' afdruk overgezonden van zijn Dichtstuk het Paradijs Verloren. Dit gaf mede hem eene aangename uitspanning, en de grootsche denkbeelden, die hetzelve bezielen, bragten hem, zoo gevoelig voor alle werken der schoone kunsten, dikwerf in de aangenaamste verrukking. In den brief, die hetzelve vergezelde, beklaagde zich de grijsaard, door de pen zijner dochter, over zijne lotgevallen, en hoe hij, na zich gemengd te hebben in de staatkundige twisten van zijn Vaderland, en zoo groot een voorstander geweest en gebleven te zijn van de volkspartij, schoon geen volstrekt behoefting, echter een bekrompen leven leidde. Onder de weinige vrienden, welke Lijnslager behalve zijne kinderen en kindskinderen bij zich noodigde, was ook de grijze vader Vondel, die, door een' ongelukkigen zamenloop van gevallen zich in ongunstige omstantdigheden bevond, maar bij zijn' vriend Lijnslager vergat hij, opgeruimd door de zaligheden van het landleven, en de gulhartigheid der vriendschappelijke en vrije verkeering, zijne drukkende lotgevallen en den last des ouderdoms; ja dikwerf besteedde hij eenige der uren, welke Lijnslager aan den Landbouw toewijdde, aan het vervaardigen van Dichtstukken, die verre waren van blijken te dragen, dat zij gevloeid

{==327==} {>>pagina-aanduiding<<}

waren uit de pen van eenen bijna tachtigjarigen dichter, en waarop hij dan zijnen vriend vergastte. Schoon de gevoelens der Roomsche Kerke, toen door hem omhelsd, in vele gedichten doorstraalden, de verdraagzaamheid van Lijnslager gaf hem gaarne die vrijheid, welke hij zelve begeerde, terwijl die verzen voor zijne schoondochter, Guurtje, als deze daarbij tegenwoordig was, ook van die zijde zeer welgevallig waren.
Ons Vaderland zag zich weldra weder blootgesteld aan eenen nieuwen zee-oorlog met de Engelschen; en het was natuurlijk, dat vader Lijnslager, altijd diep deelende in de lotgevallen, die hetzelve bejegenden, nu niet minder belang-stelde in den loop der zaken, daar zijn dierbare kleinzoon Maurits zich op de Vloot der Staten bevond. Even had hij van hem een vliegend bezoek gehad, toen, na den ongelukkigen zeeslag, die Obdam het leven kostte, de Ruiter, als de beschermengel des lands, in de Eems opgedaagd, het hooge zeebewind over de Vloot der Staten op zich nam. Het was maar één dag, doch een dag, vol van vaderlandsche vreugde, dien Maurits met zijnen kleinzoon en den jongen de Ruiter, op zijne hofstede sleet, toen die hem de lotgevallen vertelde, welke hun op den kruistogt in de Middellandsche zee, en aan de Afrikaansche kust waren overgekomen. Met blijdschap zag ook Lijnslager, hoe zijn naamgenoot, zonder het ijdel gezwets of de winderige houding, zoo ligt den jeugdigen krijgsman eigen, al de natuurlijke nederigheid en goedaardigheid behouden had, welke hij reeds voor zijn vertrek bezat, en die in de krijgsschool

{==328==} {>>pagina-aanduiding<<}

van den zoo nederigen als menschlievenden zeeheld waren aangekweekt geworden.
Terwijl Engel de Ruiter een bezoek aflegde bij de huisvrouw van den Luitenant-Admiraal Tromp, en, daar zij den volgenden dag weder naar 's Lands Vloot zouden vertrekken, bij haar vernam, of zij rnisschien eenige mondelinge bevelen had mede te deelen, liet Lijnslager zijnen kleinzoon de aangename ligging van zijn Buitengoed beschouwen. - Eene poos rondgewandeld hebbende, werd de jonge Maurits eensklaps stil, en het duurde niet lang, of Lijnslager vroeg hem de reden... ‘Niets, grootvader! niets,’ zeide de jongeling, ‘het was maar zoo eene gedachte, die in mij opkwam.’
Lijnslager. Het scheen toch geene vrolijke, Maurits!
Maurits de Waal. Neen, grootvader!
Lijnslager. o De jeugd moet geene treurige gedachten hebben. Is 'er iets, dat u kwelt, en dat ik wegnemen kan, spreek dan, spreek dan.
Maurits de Waal. Neen! gij zijt buiten staat, grootvader! om de oorzaak weg te nemen.
Lijnslager. Goed, Maurits, goed! maak 'er vrij een geheim van, voor een' man, die u zoo hartelijk lief heeft... en gaarne het overschot van zijn leven voor uw geluk zou opofferen....
Maurits de Waal. o Verstoor u niet, grootvader! - Nu zal ik het u zeggen, maar ik zweeg alleen, om u niet te bedroeven. 'Er kwam in mij op, hoe zich, bij mijne te huis komst, mijne lieve grootmoeder zou verheugd hebben, en ik bedacht, hoe aangedaan zij geweest was, toen ik afscheid...

{==329==} {>>pagina-aanduiding<<}

voor altijd afscheid van haar nam. Ik had voorgenomen, grootvader! om van haar niet tegen u te spreken, om de wond niet weder open te halen.
Lijnslager. Beste Maurits! schoon uwe herinnering mij week om het hart maakt, en de tranen in mijne oogen beginnen op te rijzen... o! ik kan u niet uitdrukken, hoeveel dierbaarder gij mij nog wordt, omdat gij die nu zalige vrouw met zooveel teederheid gedenkt... o, op haar sterfbed, toen zij alle hare kinderen en kindskinderen bij zich had, miste zij u... vroeg zij, daar haar geheugen wegens uw vertrek reeds dwaalde, naar u... doch toen ik haar op den weg bragt... o toen... toen verzocht zij, dat ik u van haar groeten zou.
Maurits de Waal. (diep getroffen en de tranen, die in zijne oogen opwelden, wegknippende.) o Die brave, die goede grootmoeder! - Ik hoop niet, dat het mij schandelijk staat, dat ik zoo getroffen ben....
Lijnslager. Neen! mijne Maurits! neen! - de tranen, die ik in uwe oogen blinken zie, doen uw hart grooter eer aan, dan eene somtijds voorgewende, maar helaas ook dikwerf ontaarde hardvochtigheid, die wel den woestaard, maar niet den warren held kenmerkt.... Maar, hoor, Maurits! laat u niet door de droefheid, zelfs voor eenige oogenblikken, overmeesteren. Zeker is mijne vrouw gelukkiger, dan wij hier op aarde kunnen zijn, en, nadat mijne eerste droefheid voorbijgegaan was, heb ik mij van ondankbaarheid en eigenbatige liefde beschuldigd, als de wensch in mijne ziel oprees, om haar hier onder de levendigen terug te hebben; van ondankbaarheid, omdat ik ver gelukkiger dan zoo-
{==330==} {>>pagina-aanduiding<<}
vele anderen eene beminnelijke en deugdzame vrouw zoovele jaren bezeten had - en van eene eigenbatige liefde, omdat ik haar, bij de aannadering van den ouderdom, die voor de vrouwen dikwerf nog verdrietiger, dan voor de mannen is, in den gebrekkigen staat hier op aarde terugwenschte, daar zij nu een deelgenoot, zoo ik vertrouwe, is van een geluk, zoo groot, dat het oneindig het besef van den zwakken mensch te boven gaat....
Maurits de Waal. Waarlijk, grootvader! ver is 't 'er van af, dat ik u bedroefde; gij vertroost mij zelfs over een verlies, dat ik dikwerf betreurd heb....
Lijnslager. Ja, lieve Maurits! het kan u ook leeren, hoe gij u, als gij eens te huis komt, en verneemt, dat ik de groote reis heb aangenomen, niet te zeer moet bedroeven;... want, schoon ik nog frisch en vrolijk ben, voor mijne jaren, ik begin ook al zoo zachtkens aan eenige ongemakken van den ouderdom te bespeuren....
Maurits de Waal. o Grootvader! spreek zoo niet, hoeveel verschilt gij nog in jaren van den ouden Vondel, en hoe levendig en frisch is die nog.
Lijnslager. Die man is eene uitzondering op den gewonen regel - en hoe dwaas, om zich toe te leggen, dat men dat zijn zal. Maar, Maurits! om 'er nog een enkel woord van te zeggen - als gij eens uit zee terug komt, en verneemt, dat ik 'er niet meer ben, dat gij dan eenige tranen stort over een' man, die u zoo hartelijk lief gehad heeft, kan noch zal een regtschapen mensch in u veroordeelen, maar dan moet u ook de gedachte opbeu-
{==331==} {>>pagina-aanduiding<<}
ren, dat ik van alle de lasten des ouderdoms ontheven ben, en, zoo ik van Gods genade bid, in den staat van gelukzaligheid overgebragt - dan moet gij ook die tranen afdroogen, en met eene mannelijke en vaste hand den arbeid voortzetten, die als eene tank door de Voorzienigheid u is opgelegd.
Nu vervolgden zij hun gesprek weder over andere onderwerpen, en een der voornaamste was natuurlijk de Admiraal de Ruiter. Aan den maaltijd, waarbij, behalve de Waal en zijne huisvrouw, ook Engel de Ruiter tegenwoordig was, bevond zich ook van Vondel. - Lijnslagerwas uitmuntend vrolijk over de tegenwoordigheid van zijn' kleinzoon, en schoon het hem hartelijk leed deed, dat zijn verblijf zoo kort, en zijn vertrek zoo nabij was, onder den maaltijd zette hij alle zorgen op zijde - en toen zij het lieve vaderland gedronken hadden, stelde hij een' dronk in, ter eere van den Admiraal de Ruiter, en dat hij door zijn' moed en dapperheid de geschonden eer van 'sLands vlag herstellen mogt! ‘Dat geve God!’ zeide Vondel, ‘en ik verwacht het van de dapperheid van de Ruiter. Onlangs bij de beschouwing van zijn portrait rolden mij deze regels als van zelfs uit de pen:


Brittanje lust het u den zeehelt zelf te zien, 
Den Ruiter Michaël, vol vier en blixemstralen? 
Hier leeft hij, u getroost op zee het hooft te biên, 
Die op den Teems de vlagh van 's Konings mast zal halen. 
Hier leeft hij, die de zee kon vagen van den roof, 
d'Amerikaensche kust verdondren van weêrzijën, 
Den Turk, en Brit, en Moor uit hun kasteelen schoof, 
En boeide Kormantijn, Orkaen, en Razernijen. 

{==332==} {>>pagina-aanduiding<<}

De keten, zijnen hals vereert van Frederik, 
Getuight, hoe Kroonenburgh, met opgeheve kruinen, 
Hem Nieuburgh winnen zagh, geweldenaers ten schrik, 
En spoên den ademtoght van 't afgefoltert Fuinen, 
Men drijft 's mans dapperheên in geen Guineesch metael: 
Al d'Oceaen gewaeght van Hollants Admirael.’ 


Engel de Ruiter was getroffen over den lof, die zijn' vader, zonder dat men iemand der aanzittenden van vlcijerij verdenken kon, werd toegezwaaid, en betuigde op eene zeer beleefde wijze zijne dankbaarheid voor de gunstige gedachten, die men van zijnen vader koesterde. Kort na den maaltijd vertrok hij met Maurits de Waal, en de laatste beloofde zijnen grootvader bij de hand, dat hij hem, zoodra 'er iets belangrijks met 'sLands vloot voorviel, en de Admiraal stond het hem toe, als dan een zoo breedvoerig berigt zou toezenden, als de omstandigheden gedoogden. Schoon Lijnslager een weinig ontroerd was bij het vertrek van zijnen dierbaren kleinzoon, zag hij toch met een innerlijk genoegen, hoe hij met den jongen de Ruiter vrolijk en zonder de minste schaduw van ongerustheid vertrok naar de vloot der Staten, welke, zooras zij buiten gaats was, misschien de vijandelijke vloot ontmoeten zou; ja hij wenschte zichzelven geluk, dat het bloed der voorvaderen ook door het hart van zijnen kleinzoon zweefde.
Hoe zeer Lijnslager, eveneens, als de meeste zijner Landgenooten, zich gevleid had, dat 'sLands vloot onder de Ruiter het zoo deerlijk geleden verlies zou vergoeden, zag hij, zich daarin bedro-
{==333==} {>>pagina-aanduiding<<}
gen, en den rampspoed des Vaderlands, ook door de oorlogsverklaring van den Munsterschen Bisschop, vermeerderd. Den winter te Amsterdam doorbrengende, had hij dikwerf het genoegen, van met den Admiraal de Ruiter in gezelschap te zijn, en met veel vreugde vernam hij, hoe, zoo op den togt naar de Middellandsche zee als naar de kust van Afrika, zijn kleinzoon Maurits in alles zijn' pligt betracht had - en hoe hij hem dubbel waardig achtte, om met hem het volgende jaar een' nieuwen zeetogt tegen de Engelschen te wagen. Reeds zag hij met innerlijk leedwezen, hoe zich lieden, dien meer de zegepraal van de eene of andere partij, dan het waarachtig geluk des Vaderlands ter harte ging, over de onheilen, die hetzelve troffen, verheugden; die zich verblijdden, dat Johan de Witt, welke zulke blijken van onversaagdheid en wijsheid aan den dag legde, dat hij waardig was, om aan het hoofd van een vrij volk te staan, zijne oogmerken had zien verijdelen... Hoe groot ook de zucht was, om de schade des vorigen jaars te boeten, en de ondergane schande uit te wisschen, liep het echter tot in Zomermaand, eer de vloot der Staten in zee kon komen. De Ruiter voerde weder de Admiraals vlag, als het hoofd der vloot, van het schip de Zeven Provincien, en meer dan tachtig oorlogschepen stevenden onder die vlag naar de Engelsche kust, waar eene genoegzaam even groote vloot in de haven lag.
Lijnslager, die zich weder op zijne Hofstede bij 's Graveland bevond, maar toch spoedig kennis droeg van het uitloopen van 'sLands vloot, maakte afspraak met de huisvrouw van den Admiraal Tromp, dat

{==334==} {>>pagina-aanduiding<<}

wie van beide de eerste tijding ontving, die onmiddellijk den ander zou mededeelen. Reeds veertien dagen waren 'er verloopen, en nog was 'er geen na der berigt van 'sLands vloot, dan dat dezelve den eersten van Zomermaand was uitsezeild, koers zettende naar het Kanaal. Wel liepen 'er geruchten, dat 'er zwaar op zee geschoten was, maar alle waren zij te los en onzeker, dan dat men 'er eenig geloof aan hechten kon... Eindelijk 's avonds van den achttienden Junij kwam 'er aan het Buitenverblijf van Lijnslager een renbode, en deze schreenwde reeds, toen bij de plaats kwam oprijden; ‘Victorie! victorie! een brief, een brief voor den Heer Lijnslaghr...’ Met bevende handen greep de grijsaard den brief aan, en toen hij zag, dat het de hand van zijn' kleinzoon was, ging hij terstond met groote drift naar de huisvrouw van Tromp, schoon hij onder den weg reeds den brief had opengescheurd. ‘Goede tijding, Mevrouw! goede tijding van de vloot!’ riep hij, haar gewoon vertrek onaangediend binnentredende., Ik heb een' brief van, mijn' Maurits;’ oogenblikkelijk zette zich Lijnslager neder - en met gretige nieuwsgierigheid luisterde zij naar den volgenden brief van Maurits de Waal, dien haar Lijnslager met al de verrukkingen van een vaderlandsch hart voorlas:

Op 's Lands schip van Oorlog de Zeven Provincien, in de Wielingen, 's nachts den 15den Junij 1666.
‘Waarde Grootvader!’

Ik leef - en ben gezond. - Wij hebben God

{==335==} {>>pagina-aanduiding<<}

‘zij lof de victorie. - Vier dagen achter elkander zijn wij aan den slag geweest. En eindelijk is de Engelschman tot wijken gedwongen. Van de stengen van geene der schepen is de vijand meer te zien - maar het is 'er heet - zeer heet toegegaan. Ik zal mijn best doen, dat ik uit mijn geheugen, schoon ik bijna nog niets zie en hoor dan schieten, u zoo het een en ander schrijf; maar neem mij niet kwalijk, als het wat verward is, want het is bier heel wat anders, dan op uw, kantoor of in den winkel van vader de Waal. Wij waren al elf dagen in zee geweest, eer wij de vijandelijke vloot in het oog kregen, die toen niet lang uit moet geweest zijn, omdat wig al aanstonds, zoo als wij het gat van Texel uit waren, de Engelsche kust hadden opgezocht. Het was even één ure, toen de vloten aan elkander raakten. De Engelschen hadden wel de loef van ons, maar om den harden wind konden zij de onderste lagen van het geschut niet gebruiken. Wij over stuurboord zeilende konden zoowel het onderste als het bovenste geschut gebruiken. Ijsselijk werd 'er gevochten... en het was, of hemel en aarde verging. - Dit gevecht duurde tot 's avonds ten tien uren. Twee groote Engelsche schepen zonken met man en muis weg - en drie andere werden door de onzen veroverd, daar zij wendende van de vloot werden afgesneden. Dewijl de wind was gaan leggen, konden wij niet voor den volgenden dag weder aan den slag raken. Maar het ging 'er dien dag niet minder heet toe, dan den vorigen, de Admiraal Tromp raakte met zijn

{==336==} {>>pagina-aanduiding<<}

smaldeel zoo diep onder de vijanden, dat onze Admiraal 'er met zijn smaldeel op af moest, om hem te ontzetten, dat ook gelukte. Verscheiden van onze schepen werden ook reddeloos, en door den Admiraal naar Texel opgezonden. Nu raakten wij met den Admiraal der Engelsche vloot, den Hertog van Albemarle, slaags. - 't Is onmogelijk u voor te stellen, hoe verfchrikkelijk het 'er nu toeging. Ik zag verscheiden Engelsche schepen voor mijne oogen wegzinken - en de Admiraal de Ruiter, die, al was 'er eens van de zijde des vijands eene korte tusschenpoos, volstrekt van geen ophouden wist, wendde met de geheele vloot tot driemaal toe naar den vijand, die, hoeveel wij ook tusschen beide te lijden hadden, bij het vallen van den nacht naar de Engelsche kust week met zijne vloot. Die was nagenoeg zoo groot als de onze geweest, doch had nu naauwelijks dertig schepen, die dienst konden doen. - Het leek den volgenden dag in het eerst, of wij Pinksteren zouden houden, en rusten, want schoon de Admiraal alle pogingen deed, om weder aan den slag te raken, de Engelsche Admiraal wilde 'er niet aan. Hij zocht de rivier van Londen te bereiken. Wij zagen, hoe de Engelschen verscheiden der reddeloos geschoten schepen in den brand staken, omdat zij niet in onze handen zouden vallen. Ondertusschen raakte het grootsts schip van de Engelsche vloot, the Royal Prince, gevoerd door Askue, Admiraal der witte vlag, op de Galpert vast - en kapitein Zweers, onder de vlag van Admiraal Tromp, bemagtigde hetzelve, Daarna

{==337==} {>>pagina-aanduiding<<}

is dat schip ook op order van onzen Admiraal in brand gestoken, en de Admiraal Askue wordt als krijgsgevangen naar het vaderland opgezonden. Maar onderwijl dat dit gebeurde, kregen de Engelschen eene versterking van vijf-en-twintig groote schepen, die nog niet in den stag geweest waren, en wij begrepen dus, dat de volgende dag weder een heete dag zijn zou. De versterking, die wij naderhand vernamen, dat, het smaldeel van Prins Robbert was, maakte nu, dat weder de vloten, zoo van ons als van den vijand, gelijk stondeu; maar de vijand had dit vooruit, dat hij een gedeelte versche schepen en frisch volk had en alle onze schepen waren in het gevecht geweest, en ons volk was afgemat. Ten acht uren 's morgens begon nu weder het gevecht... Wij hadden toen de loef van den vijand, en eenige der smaldeelen braken in eens door de vijandelijke linie heen. De vijand zich weder herstellende, werd dit tot driemaal toe herhaald. De Fransche Graaf de Guiche, die, zich ook op het schip van den Admiraal de Ruiter bevindende, eene kleine kwetsuur gekregen heeft, en verscheiden veldslagen te land bijgewoond had, heeft mij verzekerd, dat het, hoe vreesselijk het te land ook toegaat, het oneindig gruwzamer 'er op zee uitziet. Maar de Admiraal de Ruiter, die gij weet, grootvader! dat aan wal zoo vriendelijk en zacht is blijft in het gevecht wel even bedaard, maar weet van geen ophouden, als hij aan den slag is. Overal waar 'er nood is, vliegt hij met zijn Admiraalschip heen. De Vice-Admiraal de Liefde

{==338==} {>>pagina-aanduiding<<}

raakte in groot gevaar met zijn schip, maar oogenblikkelijk moest 'er de Zeven Provincien met eenige andere schepen op af, en het schip, hoe fel gehavend, raakte toch ontzet. 'Er werd, den geheelen dag door, gevochten; nu eens schenen de Engelschen wat op ons, en dan weder wij op de Engelsche schepen, die het voordeel van den wind op ons hadden, te winnen. Het begon ondertusschen mooi laat te worden - en de zon was aan het dalen, toen de Ruiter het sein gaf, om van alle kanten gelijkelijk, zonder dat hij zich aan het voordeel van den wind stoorde, op den vijand in te breken. Onze schepen, zoo, die boven als die beneden de Engelsche vloot waren, vielen daarop gelijktijdig aan, en beklemden het middelste gedeelte van de Engelsche vloot zoodanig, dat, nadat 'er nog anderhalf uur scherp gevochten was, eindelijk de Engelschen in groote verwarring afhielden. Van die verwarring bedienden zich verscheiden Kapiteins en klampten Engelsche schepen aan boord, en bemagtigden een aantal, die naar het vaderland worden opgezonden. Maar ongelukkig begon 'er nu een zware mist te vallen, en deze deed den Admiraal besluiten, om dit vervolgen te staken - de gewone seinschoten werden gedaan, en wij bleven den geheelen nacht met klein zeil drijven. - Bij het opgaan van de zoo waren alle de vijanden verdwenen, en daar, zoo als ik begon te schrijven, zelfs van de stengen geene vijanden te zien waren, besloot de Admiraal, om met de vloot het slagveld, dat wij behouden hadden, te verlaten,

{==339==} {>>pagina-aanduiding<<}

en ons naar het rendez-vous binnen de Wielingen te begeven. Gij kunt denken, grootvader! dat 'er de vloot van de Staten ook degelijk van gelust heeft, en schoon wij, God zij geprezen, de victorie hebben, zij is niet zonder veel bloed gekocht. - Wij hebben den Luitenant-Admiraal Cornelis Evertsen, den Vice-Admiraal van der Hulst, en den Vice-Admiraal Staghouwer en wel acht Kapiteins verloren - maar 'er is niet één schip van ons in de handen der Engelschen geraakt. Wij hebben drie duizend man krijgsgevangen gemaakt, en nog, behalve den Admiraal Askue, is ook het lijk van den Ridder Barklei in onze handen gevallen. De Admiraal de Ruiter is boven mijnen lof - ook heeft de Admiraal Tromp zich met zijne gewone dapperheid gedragen. - Hij is gedurig, zonder eenig gevaar te ontzien, overal op de vijanden ingedrongen, en daar hij gedurig van schip verwisselde, waaide nu hier, dan daar zijne vlag, zoodat een der Engelsche krijgsgevangenen hier aan boord verteld heeft dat gij elkander gevraagd hadden, of 'er vier of vijf Trompen op de Hollandsche vloot waren. Zie daar, grootvader! wat ik zoo in haast bij een gekrabbeld heb, maar gij zult 'er genoegzaam uit kunnen zien, dat wij de victorie hebben. Ik bid u zend toch, zoo mijn vader en moeder niet bij u zijn, oogenblikkelijk dezen brief naar Amsterdam. Men is nu druk bezig met alles te herstellen; en de jonge de Ruiter heeft mij gezegd, dat hij dacht, dat wij wel spoedig weder aan den dans zullen moeten. Eer ik evenwel vertrek, hoop

{==340==} {>>pagina-aanduiding<<}

ik u nog een enkel lettertje te schrijven. De Admiraal en zijn zoon, die weten, dat ik aan u, schrijf, verzoeken de groete. - Ik ben, gelijk gij denken kunt, nu geheel door den schrik heen, en ik zou 'er niets tegen opzien, al moesten wij morgen weder aan den slag. - In leven en in dood
Uw liefhebbende kleinzoon

Maurits de Waal.’

Bij tusschenpoozen had Lijnslager dezen brief aan Mevrouw Tromp voorgelezen, die zichzelve mede geluk wenschte, dat zij uit denzelven niet alleen het kloekmoedig gedrag van haren man vernam, maar ook veilig zijn behoud mogt opmaken. Toen nu de brief uit was, zeide Lijnslager, bevende van blijdschap en de handen van Mevrouw Tromp vattende: - ‘Geluk, Mevrouw! - geluk met de victorie, waaraan uwe dappere man zooveel deel, heeft... Oogenblikkelijk moet die brief naar Amsterdam...’ Mevrouw Tromp wenschte ook Lijnslager geluk, dat zijn kleinzoon behouden was. Hij merkte op, dat zij zich over de bezadigdheid verwonderde, welke 'er in den geheelen brief doorstraaide, en dat hij zoo uitvoerig geschreven had. ‘Morgen,’ zeide zij, ‘krijg ik misschien een' brief van eenige weinige regels van Tromp, en daar moet ik meê te vreden zijn.’ ‘Ja! ja!’ antwoordde Lijnslager,‘de Admiraal Tromp weet wel, dat het met geen schrijven maar met vechten te doen is.’
Den volgenden dag waagde het geheele vaderland van de behaalde overwinning, en de namen van de Ruiter en Tromp rolden van duizend dankbare lippen. Van den eerlten Staatsman de Witt tot den

{==341==} {>>pagina-aanduiding<<}

geringsten burger in het gemeenebest, heerschten dankbaarheid en vreugde door alle de standen. Zelfs de partijschap zweeg en bragt hulde toe aan de verdiensten van 's Lands dappere Zeehelden, ja men werd gedrongen, om te erkennen, dat 'er nooit grooter en roemrijker zegepraal ter zee behaald was, zoolang dit gemeenebest onder de Zeemogendheden werd geteld. - De Godsdienstigheid van 's Lands Staten, zich vereenigende met die der landzaten, hield deze zegepraal voor eene bijzondere weldaad van den Almagtige, en dus werd de laatste dag van Zomermaand door de hooge Overheid bepaald tot een' algemeenen Dank- en Bededag, maar ook tevens tot een' dag, om door openbare bedrijven van vreugde voor het algemeen, en als, ten aanzien van geheel Europa, de op de Engelschen behaalde zegepraal plegtstatig te vieren. Lijnslager, hoe ook gehecht aan zijn buitenve blijf, en meer en meer naar rust beginnende te neigen, deelde te diep in de blijdschap over den onvergankelijken roem, door dit vierdaagsche Zeegevecht verworven, om niet met zijne Amsterdamsche medeburgers gezamenlijk dien feestdag te vieren. Met alle zijne kinderen, en de kleinkinderen, die maar eenige vatbaarheid hadden, en door hun gewoel de naastbij zittende toehoorders niet zouden verstoren, bezocht hij de kerk in het plegtige dankuur. Met welk eene hartelijke vreugde zong hij uit een der liederen van David, en met hem zooveel honderden, daar zij gereedelijk in hunnen geest het verschil der omstandigheden voorbij zagen, en alleen de overeenkomst der vernedering van trotsche vijanden en der behaalde zegepraal overwogen. Tra-
{==342==} {>>pagina-aanduiding<<}
nen rolden uit de oogen van Lijnslager, toen de Leeraar den Almagtige dankte voor de zege door de wapenen van den Staat behaald, aan diens gunstige besturing den zegerijken uitslag, met allen ootmoed, toekennende. Aandachtig volgde hij hem in zijne korte Leerrede, het pligtmatige van de openbare dankerkentenis van een Volk voorstellende - en gloeijende van liefde voor zijn vaderland, bad hem zijn hart na, toen de Leeraar, God om de voortduring van den zegen over hetzelve aanriep, den God der liefde smeckende, om door een voor den Staat roemrijken en eerlijken vrede een' eindpaal te stellen aan het verschrikkelijk bloedvergieten, hoe noodzakelijk voor de veiligheid en behoud van den Staat, toch afschuwelijk in het oog van den mensch en christen.
Uit de kerk gekomen, kwam Vondel, die in de Roomsche kerk het Te Deum had bijgewoond, en die vernomen had, dat vader Lijnslager in de stad was, hem opzoeken. ‘Hoe is het nu, vader Vondel!’ zeide Lijnslager, ‘zijt gij niet aan het werk geweest, om de groote zegepraal te bezingen, die de Admiraal de Ruiter behaald heeft.’ ‘Zeker, zeker,’ antwoordde Vondel, ‘zou ik leven en de grootste zegepraal, die ons volk ooit op zee behaald heeft, onbezongen laten. Ik heb 'er zelfs twee Dichtstukken op gemaakt. Mijn krop was te vol, om het in één gedicht te kunnen zamenpakken. Het eene heb ik bij mij, en zoo gij lust hebt, dan zal ik het u voorlezen.’ ‘Gaarne, gaarne,’ zeide Lijnslager. ‘Ik heb het genoemd,’ hernam Vondel, ‘den Zeetriomf der vrije Nederlanderen.’ En hierop las hij:

{==343==} {>>pagina-aanduiding<<}


Nu den hemel lof geschoncken, 
Nu eens rustig om gedronken, 
En met 's lants Triomftrompet 
Eenen hoogen toon gezet 
Op de neêrlaagh van dees plaege, 
Gansch Europe, uit nieuw Karthage 
Toegezworen, in 't bestaen 
Van den ganschen Oceaan, 
Waer zyn zeekasteelen dryven, 
Trots een zeewet voor te schryven, 
Als een zeegodt, wiens gezagh 
Alle volken overmagh. 
Nooit beschaduwt Xerxes 't water 
Noch Antoon en Kteopater 
Met zoo stout een overmoedt, 
Droncken van geluk en spoet, 
Als 't gewelt van Groot Brittanje 
Elk braveerde op 'sryxs campanje, 
Toen held Monk en Askuë 
Quamen bruizen over zee, 
Daer de vloot der vrye landen. 
Ankerde op de Vlaemsche stranden. 
Maar zy hadden op dat spoor 
Geenen droncken Bacchus voor, 
Licht gewapend voor dien schreier 
Met den grooten berkenmeier, 
En Silenus die noch nat 
Avrechts op den zetel zat: 
Neen byloo, zij vonden gasten, 
Mars, die vliegende op de masten, 
Met de witte koningsvlagh, 
Tot een schrik van 't Britsch gezach 
Neêr quam stygen, toen hun rompen 
't Hoofd met stoppen en met pompen 

{==344==} {>>pagina-aanduiding<<}

Boven hielden, en half doodt 
D'Admiraelen van de vloot 
Zagen by den hals gegrepen: 
Robbrechts hulp met nieuwe schepen 
Streelde geen verbaesde vlught, 
Na vier etmael, daer de lucht 
Zwart hing van salpeter wolcken 
Als of de afgrondt uit zyn kolken 
Opgedondert, dol van spyt, 
Wekt een nieuwen Reuzenstrydt. 
Tromp schynt scheutvry en verandert, 
Moedig op den leeuwenstandert, 
Zevenmaal van kiel op kiel; 
Toen de noot hem overviel, 
Quam Helt Ruiter aangeschooten 
Streven door de donderklooten, 
Als een Salamander, fier 
Ongezengt in 't oorlogsvier, 
Onder blixems van kartouwen, 
Met een ongeschokt vertrouwen, 
Drywerf dond'ren op het meer 
Door Brittanje heen en weêr, 
Met grofzwangre schutgevaarten, 
Tot met ingekrompen staerten, 
Alle waterhonden vlugh, 
Na de vierde maal, den rugh. 
Biedende, zich zeewaerd deilen, 
En met uitgezette zeilen 
Heenedruipen, zonder moedt, 
Door een zee van Engelsch bloet. 
Askuë, nu lang verlaeten, 
Brengt op 't hof der Vrye Staeten 
Zelf de tyding uit den slagh: 
En de witte Koningsvlagh 

{==345==} {>>pagina-aanduiding<<}

Wort in 't hofgewelf gehangen, 
Tromp, met volle vreught ontfangen, 
Tuight hoe Stuarts waterroos 
Zonck in 't water voor altoos. 


‘Treffelijk, treffelijk,’ riep Lijnslager uit, toen hij het Dichtstuk gehoord had. - ‘Heden middag heeft mijne dochter Guurtje mij beloofd, dat zij, ter eere van den blijden dag, dien wij beleven mogen, eens ter deeg zal uithalen, en gij moet dan haar gast zijn - en als de maaltijd afgeloopen is, dan moet gij het lezen, wanneer wij eenige teugen gedronken hebben op onze Vaderlandsche Zeehelden.’ ‘Ik neem het aan,’ zeide Vondel, ‘en dan zal ik het ander, dat misschien wel gezongen zal kunnen worden, meêbrengen.’
Zeer vrolijk was de maaltijd. - Vader Lijnslager zag met dankbare blijdschap, hoe alle zijne kinderen en kindskinderen als doortinteld waren van genoegen, en dat 'er ware vaderlandsche harten in hunne boezems klopten. Vondel las zijn' Zeetriomf, en zijn Zegezang werd op de behaalde overwinning met luider stemme gezongen, sluitende men nu met den toezang:

Geluk en heil, doorluchtste Staeten, 
Met zulk een zege zonder ga, 
Behaelt, tot heil der onderzaeten, 
En 't Christendom, door Gods gena; 
Zoo moetze uw vlooten vry geleiden 
Aan alle kusten oost en west, 
Zoolang de dagh den nacht zal scheiden, 
Zoo dempe uw vier dees waterpest, 

{==346==} {>>pagina-aanduiding<<}

Dees helsche poelslangh van de Britten, 
Terwijl we in uwe schaduw zitten. 


Onder dit gezang trad de jonge Maurits in den kring der familie. - De Admiraal Tromp, eenige huisselijke beschikkingen hebbende te maken, had voor drie dagen 's Lands vloot verlaten, en hem als zijn' reisgenoot medegenomen, daar Maurits voor den Admiraal de Ruiter mede eenige zaken had af te doen, en hem aan deur van zijnen grootvader afgezet.... ‘Welkom, welkom,’ wedergalmde nu de geheele zaal.... Margaretha, die het eerst haar' zoon merkte, viel hem om den hals van vreugde en grootvader Lijnslager zeide: ‘God zij gedankt! - nu, nu is de blijdschap van den dag volmaakt, nu ik met mijn' lieven Maurits dezen feestdag vieren mag.’
Nu moest de jongeling aan het verhalen van den zeeslag, daar niemand uitgeput was in het doen van vragen. Met eene ongemeene bescheidenheid en naauwkeurigheid beantwoordde hij alles zooveel mogelijk, maar nergens mengde hij zijn' eigen, persoon in het verhaal. Dat begon Lijnslager in het oog te loopen en deed hem eindelijk vragen: ‘Maar zeg mij, Maurits! gij vertelt zooveel van hetgeen de Admiraal de Ruiter, hetgeen zijn zoon, en zoovele anderen hebben uitgevoerd ... maar ik hoop niet, dat gij stilgezeten hebt, of in de piek van het schip zijt weggekropen.’ ‘Neen grootvader!’ zeide de jonge Maurits, ‘ik heb meest aan een stuk geschut gestaan, naast Engel de Ruiter. Als gij dien eens spreekt, zal u die

{==347==} {>>pagina-aanduiding<<}

beter en onpartijdiger, dan ik, kunnen vertellen, hoe ik mij gehouden heb. Ik zal 'er alleen van zeggen, dat ik mijn best gedaan heb...’ ‘Maar wist gij 'er niets van Maurits?’ zeide Margaretha, ‘toen de slag begon?’ ‘Moeder,’ zeide hij, ‘het kan wezen, dat de Admiraal de Ruiter 'er, niet van geweten heeft, althans ik heb in het gezigt van dien bedaarden man geene verandering gezien, maar alle anderen waren wel degelijk ontroerd, toen de slag begon; althans ik wil wel bekennen, dat, toen de eerste volle laag losging, ik, op dat oogenblik, naauwelijks wist, wat 'er gebeurde ... maar in de hitte van het gevecht kreegt ik eene bedaardheid, eene gerustheid en eene stoutheid, ja ik hoorde op het laatst de kogels mij om de ooren fluiten, zonder het besef van het gevaar, waaraan ik was blootgesteld...’ ‘Waarom,’ vroeg Lijnslager, ‘hebt gij den Admiraal Tromp niet gevraagd, om af te treden?’ ‘Dat heb ik gedaan,’ zeide hij, ‘maar hij verlangde nog heden avond bij zijne vrouw te zijn.... Overmorgen komt hij mij weder afhalen, en zal u dan een kort bezoek geven.’
Nu begon het langs de straten van Amsterdam regt woelig te worden; van alle zijden ging 'er een gejuich op van zingende troepen volks, die, door speeltuigen voorafgegaan, liedjes aanhieven, waarvan de namen van de Ruiter en Tromp schering en inslag waren. - Tusschen beide hoorde men het losbranden der kartouwen, en als men de oogen op de laag sloeg, zag men alle schepen rijkelijk van vlaggen en wimpels voorzien. Bij het vallen van den

{==348==} {>>pagina-aanduiding<<}

avond werden 'er op vele plaatsen en ook, zoo als bij eene vroegere gelegenheid, voor de deur van Lijnslager, door het baandersvolk, pektonnen gebrand, en alle pogingen aangewend, om als 't ware zelfs den nacht te beletten, dat hij met zijn' duisteren sluijer de schitterende vreugde van Hollands grootste koopstad over de behaalde zegepraal bedekte. Lijnslager met Vondel alle de vreugdebedrijven beschouwende, zeide met een van dankbaarheid doortrokken hart: ‘Vondel, wij, mogen God danken, dat Hij ons ten minste dezen vreugdedag nog heeft laten beleven.’


Zestiende hoofdstuk.

Nog eenige dagen vertoefde Lijnslager na den dankdag te Amsterdam, en sprak 'er tot zijn groot genoegen den Admiraal Tromp, bij gelegenheid, dat zijn kleinzoon weder met dezen naar de vloot terug trok. ‘Als wij den Engelschman nog eens zoo kloppen, vader Lijnslager!’ zeide Tromp, ‘dan zal 'er geen spaander van zijne geheele vloot te regt komen - en dan varen wij zoo in volle zeilen de rivier van Londen op.’ ‘Ja, ja,’ zeide Lijnslager, ‘maar een hond is stout op zijn eigen erf...’ ‘Wij zullen die honden wel druipstaartend in hun nest jagen,’ antwoordde hij; en stapte op het rijtuig, terwijl grootvader Lijnslager zijn' kleinzoon de hand drukte en hem Gods zegen wenschte.

{==349==} {>>pagina-aanduiding<<}

De aangename hoop, welke Tromp koesterde, om de Engelschen in hunne eigen haven te gaan bestoken, werd niet bevestigd; zelfs leed de vloot der Staten, bij het hervatten van den zeeslag aanmerkelijke nadeelen, en, hoezeer de Ruiter door zijn krijgsbeleid grooten roem bij eenen meesterlijken aftogt inlegde, toch sloeg de evenaar der fortuin tot nadeel van de Staten, in den laatsten zeeslag, over. Hevige partijschappen rezen 'er nu ook omtrent het gedrag van de Ruiter en Tromp; zelfs werd de laatste, ondanks zijnen bekenden moed en dapperheid, op het aandrijven van de Witt welke hem vijandig was, uit hoofde van deszelfs zucht voor den Prins van Oranje, van zijn' post als Vice-Admiraal verlaten. Welke pogingen die Zeeheld aanwendde, om zelfs in een lager rang, het land te dienen, ook dit edel aanbod werd niet aangenomen, en een zoo verdienstelijk man tot eene vadzige ledigheid veroordeeld. - Lijnslager, zonder zich aan de partijschappen te storen, die de gemoederen der aanzienlijken verbitterden en beroerden, droeg allen, die hij voor goed en groot hield, zijne achting toe, en alle verdrukkingen en onregtvaardigheden, door wien ook gepleegd, veroordeelde hij: zoo ook vereerde hij den dapperen Tromp, die zijn's vaders voetspoor volgende, den kop, zelfs onder een Staatsbestuur, dat hem minder aanstond, zoo kloekmoedig nog onlangs gewaagd had, met opregte hoogachting. En schoon zijn kleinzoon in gunst stond bij den Admiraal de Ruiter, hij bleef met den Admiraal Tromp, die nu, op zijn Hofstede te 's Graveland, den Herfst, in eene zoo onaangename rust, doorbragt, eene vrien-
{==350==} {>>pagina-aanduiding<<}
delijke verkeering houden, en had dikwerf met dien Zeeheld gesprekken over den staatkundigen toestand van het Vaderland, waar uit het hem duidelijk bleek, dat, schoon Tromp beslist der Stadhouderlijke partij was toegedaan, die nu het onderspit delfde, deszelfs hart gloeide voor het geluk van het Vaderland, en zijn gevoel van eer, als krijgsman, te groot was, om, uit hoofde van zijne staatkundige begrippen, niet kloekmoedig te strijden, en den eed, aan de Staten gedaan, te breken. Zelfs ontdekte Lijnslager, dat Tromp, hoe zeer het hem griefde, dat hij als op zijn landgoed gebannen was, zich bedroefde over de nadeelen, die 's Lands vloot beliepen, die reeds in wijnmaand, zonder verdere krijgsverrigtingen van eenig aanbelang, binnenviel.
Lijnslager van zijne Hofstede te Amsterdam teruggekomen, bevond zich eenigermate ongesteld, maar, zijne eigen ongemakken ligt achtende, keurde hij het niet de moeite waardig, om daar over zijne kinderen te bekommeren, en begreep te regt, dat de vermindering van zijne krachten meer aan zijn reeds gevorderd leven, dan aan eenige ziekte moest worden toegeschreven. Het oog zijner kinderen ontglipte het echter geenszins, dat vader Lijnslager, dien zij allen zoo hartelijk beminden, schoon nog levendig van geest, minder vlug in zijne bewegingen was, ja dat zijn gelaat, dat tot nog de blozende gezondheid vertoond had, eenigzins begon te betrekken. - Zelfs zagen zij, dat het hoofd begon te knikken, dat zijn gang veel trager werd, en hij, schoon hij het zorgvuldig verbergen wilde, meermalen zeer vermoeid te huis kwam, als hij maar eene geringe

{==351==} {>>pagina-aanduiding<<}

beweging gemaakt had. Daar hij echter geene der gebreken had, welke anders veelal den ouderdom aankleven, en eer in het huis een' medebroeder, dan vader en grootvader scheen; daar hij gaarne zijne kinderen en kindskinderen vrolijk zag, en geen grommige bediller was van den tegenwoordigen tijd, verlangden allen zoo wel eigen als aangehuwden, dat zijn levensdraad nog een' geruimen tijd mogt gerekt worden. Bijzonder ook verlangde het zijn kleinzoon Maurits; die nu van 's Lands Vloot te huis gekomen, menigen winterschen avond bij zijnen grootvader aan den haard sleet. Nu eens verhaalde hem deze van eene en andere bijzonderheden, welke hij op zijne reis door Italie, Zwitserland en Duitschland gezien had, tusschen beide hem vermaningen of lessen gevende, maar op zoodanig eene wijze, dat dezelve niets aankleefden van dat stijve en stroeve, dat beuzelachtig herhalende, hetwelk de jeugd afkeerig maakt van de leeringen der wijsheid, die van de lippen der grijsaards stroomen. - Dan weder zag Lijnslager met genoegen de vorderingen, die zijn jonge naamgenoot in de Teekenkunst en vooral in de Meetkunst maakte en oefende zich met hem in de Aardrijkskunde; zich daartoe bedienende van de voortreffelijke globen van Blaeu, die toen als de nieuwste en beste de hoogste goedkeuring wegdroegen. - Van tijd tot tijd, en vooral, wanneer het weder ongunstig was, liet hij zich door zijnen Maurits uit den Bijbel eenige gedeelten voorlezen, en gaf behalve eenige historische Boeken van het Oude Testament, de Psalmen en de Spreuken, de voorkeuze aan het Nieuwe, oordeelende, dat, hoeveel achting het Oude ook verdien-
{==352==} {>>pagina-aanduiding<<}
de, uit hoofde van deszelfs betrekking op het Nieuwe, het, laatste oneindig belangrijker en geschikter is voor den Christen - en dat op elke bladzijde lessen van nederigheid, zachtmoedigheid en liefde in den waren geest van het Christendom te vinden waren, gepaard met bemoedigingen voor den zoo ligt dolenden en struikelen mensch, en eindelijk van vertroostingen voor den sterveling, dien de zucht is ingeschapen, om zijn bestaan verder uitgebreid te zien, dan de enge grenzen van dit wisselvallig leven. Lijnslager gaf ook zijn' kleinzoon te kennen, dat de Bijbel, waaruit hij hem voorlas, bij hem eene bijzondere waarde ontleende van de hand, die hem dat boek geschonken had, hoe het namelijk eene gift was, waarmede zijne Godvruchtige moeder hem bij zijne reis naat Italie had verrast.... ‘En’ voegde Lijnslager 'er bij: ‘Maurits! als ik niet meer ben, zag ik gaarne, dat gij het als een geschenk van mijne hand in waarde hieldt. Zoo lang ik leef, moet het het mijne blijven, en schoon ik wel weet, dat 'er sedert dien tijd veel fraaijer en beter drukken zijn uitgekomen, echter ('t is misschien een gebrek of zwakheid van den ouderdom) deze Bijbel is mij dierbaar, om dat het eene gift is van mijne moeder ... en de herinnering aan die vrome en deugdzame vrouw, welke onafscheidbaar is aan dit boek, maakt altijd mijn hart vatbaarder voor de heilzame indrukken der lessen, daarin vervat.... Neen! Maurits! het is geen zwak van mijn' ouden dag. 'Er zijn sommige menschen, die zoo alles weg willen praten, maar de goede God heeft aan den mensch niet te vergeefs de zintuigen, en

{==353==} {>>pagina-aanduiding<<}

dit teeder gevoel geschonken, dat het hart gloeijen doet. Wij hebben zinnelijke hulpmiddelen noodig ... en wat ligt 'er iemand, buiten mij, aan gelegen, als gij mij uit den Bijbel voorleest, of gij het uit dezen, of een' anderen doet, maar mij zeker veel, omdat op deszelfs gezigt reeds eene godsdienstige stemming in mijn hart plaats heeft.’
Onder andere lievelings boeken, waaruit ook dikwerf de jonge Maurits zijn' grootvader voorlas, daar hij, om hem gezelschap te houden, dikwerf aan zijn huis was, waren de Gedichten van Jacob Cats: natuurlijk viel het meest in Lijnslagers smaak, en hier aan gedroeg zich de ook de kleinzoon gaarne, dat hij hem voorlas uit 's Mans Ouderdom of Buitenleven.
Lijnslager had, bij het afloopen van den winter, en daar de Lentemaand met hare buijen zelfs den sterken man in den bloei zijner jaren aandeed, eenige, schoon niet hevige, aanvallen van koorts gehad, en ook deze hadden weder een gedeelte van zijne krachten weggenomen. Dit was aan den jongen Maurits ook zeer zigtbaar in het oog gevallen, en daar zijn hart zoodanig aan zijn' Grootvader gehecht was, en hij binnen kort weder naar 's Lands Vloot moest vertrekken, maakte hij zich verlegen, of hij niet wel, staande den tijd van zijn verblijf op dezelve, zijn' Grootvader Lijnslager zou kunnen verliezen. Hij durfde 'er echter niet van spreken - en daar die zich weder beter en opgeruimd van geest gevoelde, verzocht hij hem zijne voorlezing uit den Ouderdom van Cats te vervolgen. - De jonge Maurits las:

{==354==} {>>pagina-aanduiding<<}


Ach! 't gaet 'er seldsaem toe, daer twee gelieven scheyden, 
Zy konnen tot vertreck haer sinnen niet bereyden; 
Doch als 't de noot gebiedt, en dat 'et wesen moet, 
Soo wert 'er al ontset tot aen het innigh bloet. 
Want als de. swacke mensch soo ver nu is gekomen, 
Dat alle levens hoop van hem is wechgenomen, 
Soo dient zyn gansche troost op Godt alleen gestelt, 
Die 't gras en zyn gevolgh heeft onder syn gewelt. 
Als die hem soo bevint, die moet het al verlaten, 
Wat hem vermaacken gaf of eertys konde baten; 
Syn ryckdom, prachtig huys, syn staet en werels eer, 
Ontgaen hem al gelyck en dat voor immermeer. 
Want als de bange ziel is uyter tydt. gescheyden, 
Misschien gaet eenigh mensch het lyck ten grave leyden, 
Maar niemand komt 'er in. Ach! geen soo trouwen vrient 
Die hem daer tot behulp of soet geselschap dient. 
Het vleesch is voor den worm, en sal in haast verdwynen, 
De ziel is sonder lyf en moet voor God verschynen; 
Nu is dan Christi bloed alleen de medicyn, 
Om van het streng gericht bevrydt te mogen zyn. 
Laet ons hier, waerde ziel, de dood eens recht bemercken. 
Het sal ons na den geest veel nutte deugden wercken; 
Komt let eens hoe de mensch het lichaem nederleyt, 
En hoe men uit het vleesch, en van de werelt scheyt. 
Als syn gesette tydt van Godt hem voorgeschreven, 
Vervult het leste deel van dit ellendigh leven, 
En dat de bleecke doodt hem aen den boesem klopt, 
En al het breyn ontset, en al de geesten stopt; 
Dan komt de leste stuyp in ons gesichte dalen, 
En al wat mensch geleeck, verlaet zyn eerste palen. 
De neus wort byster scherp, de mond en tonge dor, 
De spraecke wonder hol, de stem geweldig schor. 
Het oogh sackt in het hooft, en gaat hem als verbergen. 
Het kent geen vrienden meer, oock is 't hem niet te vergen: 

{==355==} {>>pagina-aanduiding<<}

Het innigh bloedt dat stolekt, al was het eertyds heet, 
En uyt het mager rif ontstaet een klammig sweet. 
Men siet het opperlyf en al den boesem swellen, 
En des al niet te min men kan de ribben tellen: 
De lippen worden blaeuw en al de leden koudt, 
En niet een eenigh deel, dat standt of wesen houdt, 
En schoon 'er eenig mensch het oore komt genaecken, 
Hy kan (hoe dat men roept) geen sinnen wacker maecken. 
Ten lesten scheydt de ziel, die met een bange sucht 
Verdwynt gelyk een damp, of als een dunne lucht; 
Dan scheyt de swadder uyt, die blyft of aan de wangen, 
Of aen den bleeken mont, of aen de lippen hangen; 
Daer is de mensch een romp, want als de ziel verdwynt, 
Verscheit het altemael, wat anders geestigh schynt. 
Het oogh is enckel schrick, het licht dat is gebroocken, 
Voortaan maer nut alleen, om toe te zyn geloocken, 
De mensch is soo ontvormt, als hy is uitgeleeft, 
Dat oock syn naeste bloedt van hem een afkeer heeft. 
Ziedaer is dan het lyf gelyk een block gelegen, 
De tong is sonder spraeck, en kan haer niet bewegen, 
Het oor en hoort geen stem, al roept men uren lanck, 
En wat 'er overblyft en is maer enckel stanck. 
Het graf dat eyscht syn recht, een huys van weynigh delen, 
Dat moet hier tot besluyt de leste rolle spelen; 
Siet dit heeft slechts de mensch van al syn machtig goet, 
Dat aerde wederom tot aerde worden moet. 
Want als het ydel vleesch is in het graf gelegen, 
En dat het met 'er tydt een dorheydt heeft gekregen, 
Dan is de gansche romp als met een doeck bedeckt, 
Vermits een aschgraeuw verw haer om de leden streckt. 
Het lichaem is omvat als met een linnen laecken, 
Soolange men het rif niet aan en komt te raecken, 
Maar soo de kist alleen het minste stootjen kryght, 
Dan is 't een weynigh asch dat van de beenen syght. 

{==356==} {>>pagina-aanduiding<<}

Siet daer het moedigh dier, dat wy soo heerlick vieren, 
Ja siet den vuylen romp, die wy soo dikmael cieren; 
Wat is de schoonste vrouw, en wat de grootste man? 
Men vindt naeuw sooveel stofs als yemandt grypen kan, 
Doch wilt in dit verhael, o ziel! u niet verschricken, 
Maar, door een vast geloof, uw droeven geest verquicken; 
Want schoon het lichaem sterft, en in het graf verrot. 
De ziel kent geen bederf, maer gaet tot haren Godt. 


Dus verre had de jonge Maurits gelezen, toen Lijnslager bemerkte, dat hij al meer en meer aangedaan raakte. En nu werd het zoodanig, dat hij bezwaarlijk kon vortlezen. ‘Houd op, Maurits! houd op,’ zeide Lijnslager. ‘Nooit heb ik u zoo hooren lezen. Ik zou u bijna niet meer kunnen verstaan - wat scheelt u?’
Maurits de Waal. O men is den eenen tijd beter geschikt, om te lezen dan den ander, grootvader!
Lijnslager. Wel het hapert niet aan uwe stem ... maar gij zijt zeer aangedaan.
Maurits de Waal. Ik beken het, Grootvader! ik beken het, ik ben zeer aangedaan.
Lijnslager. Schoon de beschrijving van den dood en van een lijk door Cats zeer natuurlijk is, en altijd die onderwerpen aandoenlijk zijn, heeft 'er zeker bij u thans eene bijzondere reden plaats, die u zoo hevig ontroert.
Maurits de Waal. O men kan zulke vreemde invallen hebben ... schoon 'er geen grond voor is.
Lijnslager. Spreek regt uit tegen mij, Maurits! en kom 'er maar voor uit, wat u op het hart ligt....
Maurits de Waal. Als ik het u dan zeggen

{==357==} {>>pagina-aanduiding<<}

moet, Grootvader! De eenvoudige maar natuurlijke teekening, die de Dichter Cats van den dood maakt, heeft mij bijzonder getroffen. Ik dacht daar bij ... daar ik nu toch binnen weinige dagen weder naar de vloot vertrekken zal ... 't is God alleen bekend, of wij elkander weêr zullen zien.
Lijnslager. En ontroert u dat zoo, Maurits!... Ik heb nooit gemerkt, dat gij vreesachtig waart ... en naar ik van de Ruiter heb gehoord, hebt gij verleden jaar van het tegendeel zeer duidelijke bewijzen gegeven.
Maurits de Waal. Gij begrijpt mij verkeerd, Grootvader! ik vrees voor mij zelven niet. Neen! neen! ik vrees alleen, als ik 'er het leven afbreng, en als ik weder te huis kom, dat ik dan u niet langer in het leven vinden zal. O zoo ik te huis kwam ...
Lijnslager. En gij vondt mij overleden ... wel nu, Maurits! wat zou dat dan zijn! Dan zou 'er alleen dat gebeurd zijn, het geen onvermijdelijk vroeg of laat met allen, en met mij binnen korten tijd zeker gebeuren moet. En zou u dat zoo sterk bedroeven? Het doet mij veel genoegen, dat wil ik u niet ontkennen, dat ik hierin zigtbaar mag ontdekken, dat gij mij hartelijk lief heht ... maar lieve Maurits! laat u door geene hartstogtelijkheid ooit in dezen overmeesteren. Acht ieder dag, dien gij iemand, welke tot mijne jaren geklommen is, bezit, voor winst. 't Is reeds meer, dan gij van het algemeen beloop der natuur verwachten kunt, en bedenk, dat, schoon het God nog om wijze redenen behaagt, mij in het leven, en bij een tamelijk genot van gezond-
{==358==} {>>pagina-aanduiding<<}
heid te bewaren, en ik wel nog niet als een geheel onvruchtbare boom eene nuttelooze plaats besla, ik mijne rol toch goeddeels afgespeeld mag rekenen, en dat het nut, hetwelk ik sticht, meest toevallig mag geacht worden. Niet alleen zie ik alle mijne kinderen groot, maar onder mijne kleinkinderen 'er een, welke reeds die jaren bereikt heeft, dat ik met hem, als met een redelijk mensch spreken kan, die reeds blijken gegeven heeft van moed en dapperheid in het verdedigen van zijn vaderland. Ik bid u, Maurits! wat kan een mensch, wiens leven toch in zekeren bepaalden kring begrepen is, wat kan een mensch meer verlangen? Ik zou rekenen, dat ik mij aan ondankbaarheid schuldig maakte, zoo ik de dwaasheid had, van nog meerder te wenschen.... En waarlijk mij dunkt, Maurits! dat ook gij geene regtmatige reden hebt, om meer te begeeren.
Maurits de Waal. Ik weet het, ik weet het, maar het is God alleen bekend, hoe lief ik u heb en hoe ik ben aangedaan, als ik indenk, dat uw lot toch zoo zijn zal, als vader Cats het daar beschreven heeft.
Lijnslager. Ik merk, Maurits! gij blijft alleen hangen aan het treurig denkbeeld van sterven, en van alle de omstandigheden, die hetzelve vergezellen.... Maar slaat gij 'er geen acht op, dat na den dood een ander leven volgen zal, en op het vooruitzigt van dien staat, welken ons rede en openbaring met vereenigde stemmen leeren. Zoo gij u dan maar die denkbeelden levendiger voor den geest stelde, o mijn kind! dan zoudt gij met minder treurigheid de mogelijkheid bedenken, dat wij hier op aarde nog maar

{==359==} {>>pagina-aanduiding<<}

korten tijd in elkanders gezelschap zullen mogen doorbrengen. Gij hebt immers in den afgeloopen winter onderrigt genoten in de leer van het Christendom: en binnen veertien dagen, eer gij weêr aan boord gaat, zult gij reeds aangenomen zijn, als Lidmaat der Christelijke Kerk, en aanzitten aan de tafel der geloovigen. Immers gelooft gij opregtelijk de waarheden en gronden, die u de Leeraar heeft ingescherpt? ... Gij zijt, hoop ik, door overtuiging een Christen....
Maurits de Waal. O ja! ik heb die leer begrepen, en ben ook gereed, om die als waarachtig te omhelzen. Alle de gronden, die mij voor dezelve zijn aangevoerd, zijn zoo onwederlegbaar en krachtig, dat ik, daaraan twijfelende, geene zaak ter wereld meer als waarachtig zou kunnen aannemen, ten ware dat ik die zelf gezien en gehoord had.
Lijnslager. Wel nu! mijn kind! laat dan die overtuiging ook in uw' geest die blijde hoop doen geboren worden op een leven na dit leven; en wat zou ons verhinderen te hopen, dat die zelfde God, die ons toegezegd heeft, dat wij uit het stof zullen opstaan, ons bekleeden zal met zoodanige ligchamen, waarin wij elkander herkennen zullen in een ander leven.... Laat die zoete hoop, welke op zoo redelijke gronden rust, als de onsterfelijkheid en de verrijzenis zelve, u opbeuren, wanneer u de treurige gedachte bekruipt over geledene verliezen, of wanneer gij zulke verliezen ziet naderen. Mij althans, ik beken het u openlijk, mij heeft in alle zoodanige lotgevallen (en geen mensch op deze wereld staat zoo geheel op zich zelven, of nu en dan ontvallen hem

{==360==} {>>pagina-aanduiding<<}

dierbare vrienden) mij heeft in alle zoodanige lotgevallen die hoop opgebeurd. Kom, mijn lieve Maurits! Demp in uw' geest die opwellingen van droefheid, en zegepraal door het Christelijk geloof over uwe treurigheid, die, schoon zij uw hart eer aandoet, uw verstand u verbiedt aan te kweeken.
Maurits de Waal. Waarlijk, Grootvader! 't is, terwijl gij zoo spreekt, of ik moed schep, en mijne treurigheid vermindert.
Lijnslager. 't Is mij aangenaam, Maurits! dat ik die somberheid zie verdwijnen, welke zoo weinig aan een' jongeling van uwe beginsels past. Laat ik het u, daar wij nu alleen zijn, en over een zoodanig onderwerp spreken, mogen zeggen, even eens als of het de laatste maal was, dat ik met u sprak. Na alles, wat ik op de wereld gezien heb, en ik heb, dat durf ik zonder ijdelen roem zeggen, nog al met eenige opmerkzaamheid geleefd; verklaar ik, nergens, nergens, Maurits! is voor den zwakken mensch eene waarachtiger bron van troost tegen de grootste onheilen in dit leven, waaronder ik voor gevoelige harten tel, het verlies van die dierbare panden, waaraan wij door vriendschap of bloedverwantschap verbonden zijn, dan in de leer van het Evangelie. En daarom, Maurits! is het de pligt van elk verstandig mensch, die de rust zijner ziele lief heeft, om niet alleen die leer te omhelzen, maar alle pogingen, zooveel zijne omstandigheden toelaten, aan te wenden, om zich meer en meer in die leer te bevestigen en op te bouwen. Misschien, want gij zult in de wereld allerhande soort van menschen ontmoeten, misschien zult gij, in uw volgend

{==361==} {>>pagina-aanduiding<<}

leven, wel lieden aantreffen, die, of uit loszinnigheid, of uit bedorven beginsels, pogen zullen, om uw aangenomen geloof te doen wankelen; maar wees tegen hen, als de grootste vijanden van uw geluk, op uwe hoede. Vraag hun, zoo spoedig, als gij merkt, dat het hun te doen is, om uw geloof te ondermijnen, of zij wel het voor en tegen behoorlijk onderzocht hebben, en vooral of zij in staat zijn, om u iets beter in de plaats te geven? Vraag hun, of zij niet wel reden hebben, om te wenschen, dat de leer des Christendoms onwaar zijn mogt? En of 'er niet veel in gevonden wordt, dat met onbeteugelde neigingen en botgevierde hartstogten strijdt? Vraag hun eindelijk, of die leer, naar den inhoud van het Evangelie, niet zoodanig is, dat dezelve regtstreeks strekt, om den betrachter een stil en gerust leven op deze wereld te doen leiden, met het troostrijk uitzigt op eene eeuwigheid, waarin, althans voor deugdzamen, een geluk gehoopt mag worden, oneindig grooter, dan deze broze en vergankelijke aarde aan eenig sterveling schenken kan? - En ik houd mij verzekerd, dat op die laatste vraag naauwelijks een eenige u ontkennend zal durven antwoorden. Misschien ja! dat deze of gene met spotredenen of kwinkslagen voor den dag zal komen, maar in eene zaak van zulk een gewigt, van zulk een belang, als waarvan het geluk des levens en de vrede der ziele afhangen, kunt gij op betere bewijzen aandringen. Ik verheug mij, Maurits! dat ik u dit nog heb kunnen zeggen, en al was het, dat het God behaagde, om mij heden uit dit leven wegtenemen, dan zou ik in mijn laatste oogenblik, dit uur nog zegenen, waarin

{==362==} {>>pagina-aanduiding<<}

ik gelegenheid gevonden heb, om een' jongeling, dien ik zoo lief heb als mijne eigen ziel, ten minste nog eenige waarschuwingen te hebben mogen geven, die misschiem ter bevordering van zijn wezenlijk geluk voor tijd en eeuwigheid zullen kunnen strekken.
Het was voor den ouden Lijnslager een godsdienstige feestdag, toen hij, bij gelegenheid van het Paaschfeest, dat hij altijd, als zich de gelegenheid daartoe aanbood, stiptelijk bijwoonde, ook zijnen beminden kleinzoon aan het Nachtmaal zag aanzitten, en, daar deze nu binnen weinige dagen weder zich aan velerleije levensgevaren zou blootstellen, hem nu als een Christen deelen zag in dien maaltijd der geloovigen, zoo geschikt, om de beginsels van het Christendom te versterken, en den zwakken mensch te bevestigen in de navolging van het heilig voorbeeld, door den Insteller van denzelven, in zijn leer en leven nagelaten. - Te huis gekomen dankte Lijnslager in eenzaamheid God voor den nieuwen zegen, die deszelfs goedheid hem nog had laten beleven, daar hij zelf met een' zijner kleinkinderen aan de wel eenvoudige maar belangrijke plegtigheid van het Christendom had mogen deelnemen, en smeekte, dat het God behagen zou, dezelve aan de ziel van den zoo hartelijk geliefden Jongeling te zegenen. Bij een bezoek, dat hem Maurits den volgenden dag gaf, drukte hem Lijnslager nogmaals, met al den ernst zijner ziele, het gewigt der bijgewoonde plegtigheid op het hart, wenschende, dat die, in de ure des doods, en ter aller ure, een' zoo heilrijken invloed op deszelfs ziel zou mogen hebben, dat hij kloek-
{==363==} {>>pagina-aanduiding<<}
moedig en gelaten zelfs de zwaarste proeven van tegenspoed en lijden ondergaan zou.
Zij waren nog in dit ernstig gesprek, toen zich de Admiraal de Ruiter bij den ouden Lijnslager liet aandienen, om hem, daar hij berigt gekregen had, dat zijne tegenwoordigheid op 's Lands vloot vereischt werd, vaarwel te zeggen. Veel sprak de Admiraal met Lijnslager over de hoop, die hij gekoesterd had, dat de vrede, naar welken zoo wel Groot-Brittanje als de Staten schenen te reikhalzen, getroffen mogt geweest zijn, en dus een eindpaal gesteld aan het deerlijk bloedvergieten; ‘maar,’ zeide hij, tot slot, ‘het schijnt, dat het God, in zijne eeuwige wijsheid, nog niet behaagt, om de hoop van zoovele braven in den lande te vervullen, en dus is 'er niets anders op, dan dat ik, als een dienaar van den Staat, weder aan het hoofd van 's Lands vloot, de kans des oorlogs ga beproeven. Ik hoop, Maurits!’ zich tot den kleinzoon van Lijnslager wendende, ‘ik hoop, dat onze pogingen gelukkiger zullen uitvallen, dan bij de twee laatste togten. Wij zullen nu, om de zaken met allen mogelijken nadruk door te zetten, en opdat ik in allen geval om geen' goeden raad verlegen zijn zal, en van veel verantwoordelijkheid ontheven, een' Gevolmagtigde der Staten op de vloot medekrijgen, en dat zal niemand minder zijn, dan de broeder van den Raadpensionaris de Witt.’ ‘God geve,’ zeide Lijnslager, ‘dat onder uw en zijn beleid eindelijk aan de Staten eene besliste zegepraal geschonken worde, op dat zich de Christenheid in den

{==364==} {>>pagina-aanduiding<<}

vrede moge verheugen!’ Hierop nam de Ruiter met aandoening afscheid van Lijnslager en zeide den jongen de Waal, dat hij hem binnen weinige dagen bij zich weder aan boord wachtte. Het leed nu ook maar kort, of de jonge Maurits nam weder afscheid van zijne ouders en van zijnen grootvader Lijnslager, daar hij met Jonker Engel de Ruiter naar 's Lands vloot vertrok.
Lijnslager scheen door de aangenaamheid van het jaargetijde te bekomen van de sukkelingen des ouderdoms, die hem in den jongsten winter meer of min hadden doen kwijnen, vooral toen hij zich weder op zijn buitenverblijf te 's Graveland bevond; en zijne kinderen begonnen hoop te scheppen, dat zij zich nog eenigen tijd in zijn bijzijn zouden mogen verheugen. Bij afwisseling bezochten zij hem weder, en hij zelf meende, dat de verfrisschende buitenlucht, die toch voor oud en jong een genezend vermogen bezit, hem binnen kort zijne verloren krachten zou doen herkrijgen. Hij deed zelfs dagelijks grooter en grooter wandelingen op zijne Hofstede, ja strekte die reeds buiten dezelve uit; maar op zekeren namiddag teruggekeerd gevoelde hij eene ongewone loomheid, die hij toch daaraan toeschreef, dat hij misschien meer van zijne krachten gevergd had, dan dezelve nog lijden konden. Zijn zoon Willem en deszelfs huisvrouw Guurtje bevonden zich bij hem, en dien avond bespeurden zij niets bijzonders - maar hij, den volgenden morgen langer te bed gebleven zijnde dan naar gewoonte, ontdekte, dat hij dezen nacht weder eenen ligten aanval van koorts gehad had. Zijn gelaat stond ook

{==365==} {>>pagina-aanduiding<<}

zoodanig betrokken, dat zijne kinderen zich overtuigd hielden, dat 'er wat aan vader Lijnslager haperde. Met moeite bewogen zij hem echter, om een' Doctor te laten komen uit Naarden, en deze betuigde, geene bijzondere zwarigheid in het geval te zien, alleen ziede hij tot deszelfs zoon bij het heengaan, dat, daar de jaren van zijnen vader eenigzins gevorderd waren, en 'er eene algemeene matheid in het gestel plaats had, de gevolgen ernstiger zouden kunnen zijn, dan hij zich die nu oogenschijnlijk voorstelde. Lijnslager intusschen was den geheelen dag opgeruimd en vrolijk, en toen Guurtje hem op eene vriendelijke wijze toevoegde, dat zij hoopte, dat de koorts van geene gevolgen van beteekenis zijn zou, lachte hij vriendelijk, en zeide: ‘Ik moet waarlijk 'er om lagchen, dat gij u bij de minste ongesteldheid, die mij treft, zoo over mij beangstigt... Ik heb altijd het geluk gehad van door Gods zegen, buiten kleine ongesteldheden en ééne korte krankte, voorbeeldig gezond te leven. En gij verbeeldt u nu, dat dit tot het einde toe zoo zal moeten voortduren ... maar, als het God belieft, ik heb 'er ook niets tegen, want een sukkelend oud man is een ballast in de wereld...’ ‘Gij bedroeft mij, Vader!’ zeide zij, ‘met zoo te spreken, maar gij weet wel, hoeveel belang wij allen in u stellen, als ons aangenaamst gezelschap en als onzen trouwhartigsten raadgever... En waarlijk, gij hebt het, dunkt mij, op deze wereld ook nog zoo wel, dat gij geene bijzondere reden hebt, om te kunnen verlangen, dat gij ons nog gaat begeven.’ ‘Geenszins,’ antwoordde Lijn-
{==366==} {>>pagina-aanduiding<<}
slager, ‘is dit mijn geval ... en ik dank dagelijks God, dat hij mij een geluk gegeven heeft boven vele duizenden ... maar daarom zou het dwaasheid, zoo niet erger zijn, dat ik mijne wenschen nu verder uitstrekte...’ ‘Zijt gij,’ vroeg zij hem, ‘dan zoo verre, Vader! dat gij geene wenschen meer op aarde hebt?’ - ‘Dat is eene vreemde vraag’ - hernam Lijnslager, zich eene poos bedenkende, ‘neen! als ik u de waarheid zeggen zal, ik heb nog een' bijzonderen wensch overig... Ik heb eergisteren gehoord, dat 's Lands vloot reeds eenige dagen uit Texel gezeild is, en dat men van dezelve niets vernomen heeft ... gij weet, hoe gaarne ik van Maurits hoor, en daar het den laatsten nacht vrij wat gestormd heeft, zou ik wel wenschen te weten, hoe of het met de vloot en bijzonder, hoe het met Maurits is ... ja ... als ik alles naar mijn' wensch had, dan zou ik dien lieven jongeling nog weder gaarne in het vaderland terugzien... Wat is toch de mensch een onverzadigbaar schepsel ... altijd wenschen ... altijd wenschen...’ ‘Nu,’ zeide zijne dochter, ‘en ik schaan mij niet, om u te helpen wenschen, dat God geven zal, dat gij aan dien wensch voldaan ziet.’
Hoezeer zich Willem en zijne vrouw gevleid hadden, dat zich deze ongesteldheid bij eene koorts bepalen zou, zagen zij zich hierin bedrogen, en den volgenden dag werd Lijnslager door eene hevigere overvallen. Dit deed hen althans aan zijne overige kinderen en de familie te Rotterdam eenige waarschuwende kennis geven. Doch daar hij zich den

{==367==} {>>pagina-aanduiding<<}

volgenden dag weder vrij welvarende bevond, schoon hij wel bemerkte, dat zijne krachten eenigzins verminderd waren, beschuldigde hij zijnen zoon, dat deze te veel ophef van zijne onpasselijkheid gemaakt, en daardoor deszelfs broeders en zusters eene ijdele ongerustheid misschien had aangejaagd. Hij vreesde, dat dit ten gevolge zoude hebben, dat zij hals over hoofd hun huis en huisgezinnen zouden verlaten. En daarmeê zouden zij veel meer verzuimen, dan zij nut konden doen, met een' oud man te bezoeken, welke om den anderen dag aanvallen van koorts had, die alleen eene te ver getrokken genegenheid voor grooter en gewigtiger hield, dan zij wezenlijk waren.
Lijnslager had zich niet vergist in dit gevolg van het schrijven van Willem, daar nog dien eigen avond alle zijne kinderen zich reeds op zijn buiten bevonden; die zich echter hartelijk verheugden, dat zij zich zijnen toestand erger hadden voorgesteld, dan hun die toescheen te zijn, daar zij hem, schoon eenigzins vervallen, vonden zitten in een' leuningstoel, en zelfs eenige spijze nuttigende. - Desniettegenstaande greep hem den volgenden nacht weder eene hevige koorts aan, en zijne afgematheid den volgenden morgen bewees aan zijne kinderen, dat geene vergrootende kommer zijn' zoon Willem had doen besluiten, om hun ten minste van de ernstige ziekte van vader Lijnslager kennis te geven. Schoon de koorts weder zeer zuiver afliep, had hij veel moeite om zijne kinderen te bewegen, dat zij met Willem naar Amsterdam zouden terugkeeren. Zelfs kon zijne dochter Margaretha daar geheel niet toe ver-
{==368==} {>>pagina-aanduiding<<}
staan, terwijl haar man haar ook verzekerde, dat hij het in het huishouden uitmuntend zou kunnen redden, en dat hare oudste dochter wel eenigermate hare plaats zou kunnen vervullen. Schoon de ziekte van Lijnslager niet sterk toenam, bleef echter de koorts even hevig, en welke middelen ook de Doctor aanwendde, vergeefs zocht hij hare krachten te breken; het natuurlijk gevolg dus was, dat hij zwakker en zwakker werd. Hij was ondertusschen een voorbeeld van geduld en godsvrucht staande zijne geheele ziekte; ja staande den tijd, dat hij vrij was van koorts, ongeacht zijne zwakheid, stelde hij alles in het werk, wat maar eenigzins strekken kon, om zijne dochters op te beuren en te vervrolijken, die dit wel behoefden, daar zij van dag tot dag een' vader, dien zij zoo hartelijk beminden, zagen vervallen, en, daar hun de Geneesheer van tijd tot tijd verzekerde, dat vader Lijnslager veel zwakker was, dan hij zich inderdaad zelf verbeeldde, en hij zich, als de koorts af, verbeelden kon. Deze nam daarom zelfs eenmaal de vrijheid, hem onder het oog te brengen, op een' tijd, dat hij geheel vrij van koorts was, dat, schoon hij hem dat oogenblik waarlijk niet ongunstig gesteld vond, hij zich echter verpligt achtte, hem te verklaren, dat zijne zwakheid groot was, en wel zoo, dat zij hem zou kunnen bedriegen, waarom hij raadde, dat, ingevalle hij misschien nog eenige beschikkingen te maken had, daarmede niet te zuimen. ‘Hartelijk dank,’ zeide Lijnslager, ‘hartelijk dank, mijn Heer! voor uwe voorzigtige en minzame waarschuwing, maar ik heb, in gezonde dagen, alle die beschikkingen gemaakt, welke ik

{==369==} {>>pagina-aanduiding<<}

oordeelde, dat men na mijn' dood van mij zou kunnen verwachten.... Ik heb namelijk alles zoodanig in orde gebragt, dat mijne kinderen over geene zaak twijfel zullen hebben ... en dat is ieder man van regel en orde verpligt, omdat niemand immer een uur van zijn leven verzekerd is, hoe jong of bloeijend ook van gezondheid.... Bijzondere schikkingen heb ik niet te maken, want mijne kinderen zijn mijne natuurlijke erfgenamen, en ik heb het altijd in anderen veroordeeld, dat zij nog na hunnen dood over hunne goederen eenig beheer wilden houden, ten zij dat eenig wangedrag van hunne nablijvenden hen verpligtte, om tot derzelver eigen welzijn daaromtrent eenige zorge dragen.’ Schoon Lijnslager dit met een blijmoedig gelaat en groote gerustheid der ziel uitsprak, dit zeggen van den Doctor had op de harten van zijne beide dochters, welke 'er bij tegenwoordig waren, geen' geringen indruk. Lijnslager ziende, dat zij, na het vertrek van denzelven, zeer neerslagtig, ja ontsteld waren, sprak zelf haar moed in het lijf, haar beduidende, dat dikwijls ook de Geneesheeren de ziekten erger inzagen, dan zij inderdaad waren, dat hij best zichzelven gevoelde ... en dat, in allen gevalle, indien de dood op eene zoo zachte wijze naderde, hij en zij met hem reden hadden, om God te danken, dat zijn lijden zoo dragelijk was. Nog was hij bezig met dus te spreken, toen zich onverwacht de gewezen Admiraal Tromp liet aanmelden, welke dien dag naar Amsterdam geweest was. ‘Geen belet, geen belet,’ zeide Lijnslager. ‘Laat de Admiraal binnenkomen; wa-
{==370==} {>>pagina-aanduiding<<}
pen u, mijne kinderen! dat zal vast tijding van de vloot zijn.’ Vader Lijnslager bedroog zich niet.... ‘Zoo,’ zeide Tromp, ‘dat lijkt 'er na, zoo op uw' stoel, vader Lijnslager! dat komt goed, want ik heb u een gewigtig nieuws meê te deelen.’
Lijnslager. Is het wat goeds?
Tromp. Een nieuws, zoo groot en goed, als gij mogelijk nooit gehoord hebt.
Lijnslager. Gij maakt mij... waarlijk nieuwsgierig.
Tromp. Ik zal u dan maar spoedig uit de pijn helpen.... De Ruiter is de rivier van Londen met 's Lands vloot opgeloopen tot digt onder Chattam - hij heeft geheel Londen in rep en roer gebragt - verscheiden oorlogschepen, die op de Rivier lagen, in brand gestoken.... De tijding is zeker....
Lijnslager. (zijne bleeke handen zamenvouwende en de oogen ten hemel heffende.) God zij gedankt - God zij gedankt! ... - Geef mij een glas water ... en een glas wijn aan den Admiraal ... waarlijk ik voel, dat ik 'er van ontzet.... Zijn u geene bijzonderheden bekend?
Tromp. Geene bijzonderheden - gij begrijpt allerhande vreemde geruchten, maar de overwinning is zeker. En schoon het mij in mijne ziel zeer doet, dat ik 'er niet bij tegenwoordig ben geweest, heb ik mijn vaderland toch te lief, om mij niet over die victorie te verblijden.... Ik wilde u ook nog voor den nacht verheugen met deze tijding, daar ik weet, hoeveel belang gij, gelijk alle brave Hollanders, in 's Lands vloot stelt.... Ik verzeker u, dat deze victorie klinken zal.

{==371==} {>>pagina-aanduiding<<}

Lijnslager. Ik hoop maar, dat God dezelve tot een middel zal doen dienen, om aan het vaderland den vrede te bezorgen.... Nu Admiraal - (hem de handen drukkende) hartelijk dank voor de blijde tijding.
Margaretha. Hoe ik mij ook verheug over dezelve ... 'er blijft toch in het moederlijk hart altijd eene bezorgdheid over. o Wat zou ik niet geven, dat ik wist, hoe het met mijn' Maurits is ... ik vrees ... ik vrees, dat zulk eene groote victorie nog al wat bloed zal gekost hebben.
Tromp. Ja waar gehakt wordt, vallen zeker spaanders ... maar uw zoon is op het schip van de Ruiter - en die is een kind van het geluk.
Margaretha. Evenwel in een der slagen van verleden jaar, toen de kogels door de kajuit over het dek vlogen, zag het 'er slecht genoeg uit....
Lijnslager. Laten wij ons nu niet kwellen met onnoodige vrees, mijn kind! - laten wij ons maar verheugen over de goede tijding, die de Admiraal gebragt heeft - en God daarvoor danken.
Tromp. Regtzoo, vader Lijnslager! Ik zal u niet ophouden, want gij zijt te zwak, om lang gezelschap te hebben. Ik wensch, dat gij op die goede tijding een' goeden nacht zult hebben.
Lijnslager. Hartelijk dank! hartelijk dank! o ik bid u, Admiraal, als gij nog eenige nadere tijding krijgt, berigt het ons dan, al was het in het holste van den nacht.
Toen de Admiraal Tromp vertrokken was, bleef Lijnslager gedurig zijne vreugde uitboezemen, en hield niet op, voor dat zijne dochters eene kaart

{==372==} {>>pagina-aanduiding<<}

van Groot-Brittanje voor den dag gehaald hadden, waarop hij met bevende handen haar de Rivier van Londen aanwees, en hoe ver Chattam op die Rivier lag, om haar vooral de grootheid en stoutheid van de daad onder het oog te brengen. De schok van blijdschap, welken Lijnslager ontvangen had, veroorzaakte echter, dat de koorts hem dien nacht heviger dan de vorige aantastte - en de Doctor hem den volgenden dag merkelijk vond achteruit gegaan, waarom hij deszelfs dochters, die hem het gebeurde verhaalden, waarschuwde, om hem voor alle hevige aandoeningen, zooveel mogelijk, te bewaren. Den volgenden morgen ontvingen zij nadere bevestigende tijdingen met de brieven uit Amsterdam, maar de bijzonderheden van den slag bleven verward. Zooras de koorts van Lijnslager weder aan het afloopen was, viel hij zijne dochters om nadere berigten lastig - en toen zij niet in staat waren, om hem eenige bijzonderheden, of tijding van zijnen geliefden Maurits medetedeelen, was het voor de eerste maal, dat hij eenig blijk van gemelijkheid, staande zijne geheele ziekte, aan den dag legde. Niet lang duurde het evenwel, of hij zeide tegen zijne dochter Margaretha: ‘Foei, foei! dat ik daar straks zoo ontevreden op u geweest ben ... vergeef het mij ... het kwam voort uit groote nieuwsgierigheid naar het lot van uw' lieven Maurits.’
Schoon weldra in het vaderland eenige nadere bijzonderheden van den togt bekend raakten, en hoe het de Ruiter raadzaam geoordeeld had, om den Theems weder af te loopen, bleef de vloot op de hoogte van den mond der rivier, de Engelsche kust in schrik

{==373==} {>>pagina-aanduiding<<}

houden: en geene tijdingen omtrent bijzondere personen, gelijk Maurits, kwamen in het vaderland. - Daar ondertusschen de zwakheid van Lijnslager van dag tot dag toenam, bleef zijne wensch om spoedig berigten wegens zijnen lieveling Maurits te ontvangen voortduren, en, schoon hij anders los was van alle andere wereldsche bekommeringen, op dat voorwerp bleef zijne aandacht gevestigd. Het was nu zoover met hem gekomen, dat hij zelfs op den dag die zijn beste was, het slechts één half uur kon ophouden. Zoo met een doodelijk bleek en vermagerd gelaat, met de handen te zamen gevouwen, zat hij hangende tegen een kussen in zijnen leuningstoel: zachtkens bewogen zijne lippen, en zijne dochters verbeeldden zich, dat zij hem den naam van Maurits in een gebed hoorden uitstamelen, toen 'er onverwacht een rijtuig de hofstade kwam opvliegen. Niet lang leed het, of Margaretha zag haar' man in de kamer komen. - En de eerste woorden, die vader Lijnslager uitstamelde, waren: ‘De Waal, de Waal, hebt gij ... hebt gij ... tijding van ... Maurits? ...
De Waal. Ja vader! ja vader!
Lijnslager. Ik kan aan uw gezigt wel zien ... goede ... goede ... tijding, God zij geloofd! ... Leeft hij?
De Waal. Hij leeft en is gezond.
Margaretha. Lieve man! waar is zijn brief? ...
De Waal. Ik heb geen' brief! ...
Lijnslager. En toch zekere tijding?
De Waal. De zekerste tijding, die 'er zijn kan ....
Lijnslager. De zekerste ... de zekerste ...

{==374==} {>>pagina-aanduiding<<}

De Waal. Immers, vader! men kan geen zekerder tijding hebben ... dan ...
Lijnslager, Dan welke? ...
De Waal. Dan dat men hem zelv' gesproken heeft....
Lijnslager. O God! is Maurits in Amsterdam? - Waar... waarom hebt gij hem niet meêgebragt?
De Waal. Om dat ik u niet te veel ... wilde ontstellen....
Lijnslager. O ik oude zwakke man... God weet best, hoe zwak ik ben ... als ik nu ... dezen nacht ... eens ... stierf ... en mijn Maurits ...
De jonge Maurits, die achter de deur gestaan en alles afgeluisterd had, kon zich nu niet langer bedwingen ... en de kamer instuivende zeide hij ... ‘Hier ben ... hier ben ik, grootvader! ...’ De jongeling schrikte terug, toen hij het vervallen gelaat van den grijsaard zag.... Lijnslager kon, hoe voorbereid tot de komst van den jongeling, niet spreken, maar de tranen vloten uit zijne flaauwe oogen. Beide zijne bevende en bleeke handen stak hij uit naar zijnen kleinzoon, en greep de regterhand van den jongeling ... ‘Welkom! wel... welkom...’ stamelde hij eindelijk ... en, met al de krachten, die hem overgebleven waren, de handen van Maurits drukkende, zeide hij: ‘Ik dank God ... dat Hij mij ... ten minste zoolang heeft ... laten ... leven, dat ... ik u... nog ... wederzie ... maar gij ... moest niet veel later gekomen zijn....’ Nu omhelsde Maurits zijne moeder en zijne moeije, en Lijnslager was 'er op gesteld, dat hij aan zijne zijde ging

{==375==} {>>pagina-aanduiding<<}

zitten. Wat ook de Waal en zijne dochters raadden, Lijnslager begeerde volstrekt, dat Maurits, iets, al was het nog zoo weinig, van den togt naar Chattam zou verhalen. Maurits kweet zich daarvan in zoo weinig woorden, als hij met mogelijkheid kon. Lijnslager luisterde met ingespannen aandacht, maar toen Maurits verhaalde, hoe hij met twee groote Engelsche koningsschepen the Royal Charles en the Jonathan, die zij met de Ruiter voor Londen hadden prijs gemaakt, nu in de Goeree was binnengevallen - kon hij zich niet meer bedwingen van tranen ... en zeide ... ‘Nu kinderen! nu ... zal ik naar mijn bed gaan ... nu heb ik genoeg verstaan ... en al rees ik nooit weder van mijn bed op... Ik sterf te vreden ... en gerust.... God, die deze victorie gegeven heeft ... zal ... voor het Vaderland ... blijven waken.... God zal hetzelve den vrede ... wedergeven.... Kom ... kom ... Maurits! ... ondersteun mij ... leid ... leid ... mij nu naar mijn bed....’ Maurits ondersteunde zijn' dierbaren grootvader, die zich op zijn bed uitstrekte.... ‘Blijf nog wat bij mij zitten,’ zeide Lijnslager, ‘beste jongen! - Gij hebt mij meer verheugd, dan ... ik zeggen ... kan.... Lang ... lang ... zal ik 'er niet ... meer ... zijn, want ... ik ben zwak.... Schrei niet ... gij hebt mij nog voor mijn' dood ... het grootste genoegen ... gegeven .... dat ... ik van God ... gebeden had.... En nu ... o nu wenschte ... ik ... maar ... ik ... ben te zwak, ik ben te zwak, ... om God ... te danken ... met ... woorden ... voor het geluk dat ... Hij ... aan mijn vaderland ... geschon-
{==376==} {>>pagina-aanduiding<<}
ken ... heeft... Doe gij het voor mij ... God ... zal dezen .... zucht wel aannemen....’ Zoo sprak Lijnslager ... en de zwakheid verbood hem verder te spreken.... Maurits riep zijne ouders en moeije, zich verbeeldende, dat grootvader in zijne armen stierf. Dit echter was nog het geval niet, schoon hij na deze geen woord meer sprak, en, bij de verheffing der koorts, zijn besef scheen te verliezen. De Doctor gehaald zijnde verklaarde, dat het einde van den lijder zeer nabij was, en hij het geraden oordeelde, dat men, op de spoedigste wijze, de overige familie uit Amsterdam zou doen komen. Het duurde ook nog, tot dat deze aankwam, eer Maurits Lijnslager zoo zachtelijk ontsliep, dat men lang twijfelde, of de dood wel een einde aan zijn leven gemaakt had.
Men vond geen' uitersten wil, dan dien hij met zijne vrouw bij het aangaan van zijn huwelijk gemaakt had, en alleen op een los papier, dat hij, zonder eenige pracht, te Amsterdam, in het graf bij zijne huisvrouw wenschte begraven te worden. - Met aandoeningen van treurige dankbaarheid voldeden zijne kinderen aan dien wensch van hunnen dierbaren Vader, en, schoon hij ligchamelijk aan hunne oogen ontweken was, bleef zijn voortreffelijk voorbeeld van Vaderlandsche en Christelijke deugden, als een Beschermgeest over zijn geslacht waken, ja zijne nagedachtenis bij allen, die hem gekend hadden, in zegening, als die van een' braven Burger en een' deugdzamen Christen.

Einde van het Vierde en Laatste Deel.



(*) Dit Opschrift luidde:

Den grave van Bossu, met zijn Spanjaarden bloedgierig 
In 't jaar seventig twee, Aprils negenden dagh, 
Langs hier als vrient inquamen, hebben gansch schoffierig 
Seer jammerlijck vermoort, veel Burgers met beklagh. 



(*) Vogel Grijp heet ik; mijnen genadigen Heer van Trier dien ik; als hij mij last geeft om mijne kracht te beproeven, werp ik poorten en muren om ver. Simon goot mij 1528.

(*) Voor hun die dit te duister schijnen mogt, diene de volgende uitlegging, geplaatst onder de schilderij, die ook in het koper overgebragt, als eene print, het licht ziet: - Huibert, de oude man, trouwt voor zijne eerste vrouw Anna, eene weduwe, hebbende een' voorzoon, genaamd Gijsbert, en verwekt bij haar zijne twee zonen, in het rood op de schilderij afgebeeld, Adam en Arend. Deze vrouw gestorven zijnde, trouwt hij voor zijne tweede vrouw weder eene weduwe, genaamd Beel, die eene voordochter had, Jacomijn geheeten. Hij verwekt bij haar de twee zonen, in het groen, Bartel en Barend Ondertusschen trouwt de voorzoon van de eerste vrouw met de voordochter van de tweede, die te zamen eene dochter verwekken, Charlotte genaamd. Deze Charlotte wordt naderhand de derde vrouw van den ouden man, bij welke hij verwekt heeft zijne twee jongste zonen, In het wit, genaamd Casper en Coenraad.

(*) Het zal genoeg gezegd zijn tot opheldering van dit Dichtstukje, dat Vondel met Sint Pieter Piet Hein, met Sint Andries den regerenden Burgemeester en Kolonel Andries Bikker, met Sint Japek den Wachtmeester Jacob Wytz, met Sint Klaes Nikolaas Hasselaar, en met Sijmenvaer den Oudschepen en Raad Simon van der Does bedoelde.

