
   
        
           
               Los en vast. Jaargang 1868
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Los en vast. Jaargang 1868 uit 1868.
               
               
                   
                       p. 327, 407: in het origineel is een gedeelte van de tekst slecht leesbaar. De redactie heeft de tekst tussen vierkante haken aangevuld.
                                         
                   
               
           
           
           
               _los001186801_01
               DBNL-TEI 1
               
                   2016 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 1567 2360
               
               Los en vast. Jaargang 1868. S.C. van Doesburgh, Leiden 1868
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Los en vast. Jaargang 1868
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Los en vast. Jaargang 1868
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-03-08
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Los en vast. Jaargang 1868. S.C. van Doesburgh, Leiden 1868
 
Zie: https://www.dbnl.org/tekst/_los001186801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

LOS EN VAST
VOOR
1868.
LEIDEN,
S.C. VAN DOESBURGH.
1868.

{==II==} {>>pagina-aanduiding<<}

LEIDEN: BOEKDRUKKERIJ VAN A.W. SIJTHOFF.

{==III==} {>>pagina-aanduiding<<}

INHOUD
	Bladz.
Piet Paaltjens	1.
Een ‘Afscheidswoord’	28.
Politiek. Een stormachtige week. 22-26 November 1867	64.
Een hollandsche ‘Monsieur, Madame et Bébé’	88.
Voor mijnen vriend A...., Lid der Maatschappij van Nederlandsche Letterkunde	103.
Droevige ervaringen van meester Pot	119.
Professorale Humor?	163.
Nog eens over Piet Paaltjens	212.
Politiek	217.
Lidewyde	225.


{==IV==} {>>pagina-aanduiding<<}

Het Mandement aan de Roomsch Katholieken in Nederland	296.
Eene Nuts-voorlezing van meester Pot	314.
Een ‘Afscheidsrede’	339.
Een stem buiten de kampplaats	368.
Iets over Natuurstudiën	404.
Oudejaarsavond. Beelden en schaduwen	421.








{==1==} {>>pagina-aanduiding<<}

Piet Paaltjens.

De verzen van Piet Paaltjens, uitgegeven door den heer F.H., onder den titel ‘Snikken en grimlachjes’, maken een wonderlijken indruk.
Reeds die titel brengt een eenvoudig, natuurlijk mensch in de war. Wat bedoelt de heer F.H. met ‘Snikken’? 't Wanluidende nahuilen van een ondeugend kind, 't nasale keelgeluid, waardoor een huisvader allicht nog pijnlijker wordt getroffen, dan door 't gepleegde misdrijf? Of de zachte openbaring van hartgrondige droefheid, 't snikken eener moeder bij de wieg van haar stervend wicht, 't nokkend prevelen van het boetvaardige hart, de nagalmen eener wanhoop, die in somber berusten is overgegaan? Of moet er reeds in dat snikken iets van 't duivelachtige gezocht worden, dat ons in den ‘grimlach’ tegenkomt? Het diminutief ‘grimlachjes’ schijnt dat te weerspreken en daarentegen in de grijns iets naïefs, onschuldigs te willen leggen. Nu, dat laatste kan iemand die zijn Hollandsch liefheeft niet dulden. Een ‘grimlach’

{==2==} {>>pagina-aanduiding<<}
kent geen diminutief, zoomin als haat, afgunst en dergelijken. Bij den grimlach behoort een volwassen man, een mensch in wien de boosheid tot boosaardigheid geworden is, een wezen, dat in liefde voor het kwaad zijn dagelijksch brood zoekt. Een grimlachje is zoo zeker een onding, als een kleine hoofdzonde of een naïeve misdaad een onding is. Er zijn zaken, die geen diminutief toelaten omdat ze altijd groot zijn, ook al worden ze met mondjesmaat aangeboden. Indien de heer F.H. voor Piet eenig hart heeft, en ik moet dit wel aannemen, want hij was zijn beste en eigenlijk zijn eenige vriend, dan had hij hem niet op het titelblad reeds moeten afbeelden als een ongerijmdheid, een onmogelijk wezen, een gedaante zonder vleesch of bloed. Vat het snikken in zijn mooiste beteekenis op en verbeeld u dan een schepsel dat snikt, zoo dikwijls het ontevreden is met de wereld of zich zelf -; snikt en tegelijk grimlacht. Wie 't kan, ik niet!
De vraag is evenwel, wie bij slot van rekening de schuld van den mislukten titel draagt, de heer F.H. of Piet zelf. In die quaestie ben ik op de hand van eerstgenoemde. Piet Paaltjens zelf is, op de keper beschouwd, niet meer dan een gril, een caprice, veel erger nog dan de titel vermoeden doet. Piet is, ronduit gezegd, zooals hij daar reilt en zeilt, een absurditeit. Dit valt reeds aanstonds, bij vluchtig doorbladeren van 't bundeltje, in 't oog. Hoe schijnbaar ook één geheel, is er in werkelijkheid nooit vreemder mengelmoes van de tegenstrijdigste gedachten en indrukken in de wereld gekomen. Nergens weet men Piet aan te vatten. Telkens glipt hij ons als een nevel door de vingers. Zie maar!
Uw eerste indruk, als gij met 't dunne boekske kennis

{==3==} {>>pagina-aanduiding<<}
hebt gemaakt, zal hoogstvermoedelijk deze zijn: ‘Daar hebt ge nu een staaltje van echten, onvervalschten Weltschmerz, den eigenaardigen weemoed van Heine of van welke andere grootheid op dat gebied men wil. 't Zijn van 't begin tot den einde “snikken”, kort afgebroken zuchten van een hart dat zich onbegrepen gevoelt, onbegrepen door de wereld en zichzelf’! Zoo spreekt ge en slaat nogmaals 't portret van Piet op, om in zijn flauw-kwijnend oog dien oceaan van zielesmart en nameloos lijden te peilen, terwijl ge prevelt: ‘Deze wangen zijn mager en bleek. Dat hebben de slapelooze nachten gedaan, waarin Ulijsses van Salis en Hervey zijn lectuur uitmaakten, terwijl zijne tranen vielen op de afbeelding van Heloïse en Abelard. Deze neus is fijn en smal, smaller dan van een gezond en levenslustig mensch; 't komt daarvan dat hij nooit een enkelen geur dezer wereld heeft opgesnoven, maar meende dat aan alle dingen een luchtje was. Deze jonge man schijnt van aanleg teringachtig te zijn geweest. De gure buitenlucht paste hem niet en 't was meer dan een toeval dat hij als student boven een bidder woonde’....
Maar hebt gij dan de ‘Drie studentjes’ niet gelezen, of waart ge soms de kamer uit toen, op Jan V. Zutphens feestmaal, Eligius onder de tafel schoot? Hebt ge niet opgemerkt dat Piet Paaltjens een trouw bezoeker van Sempre was? Niet bij een eerste bezoek spreekt een Turksche trom in zulke weemoedige tonen, als die trom, waarop een vriend van Piet niet onverdienstelijk speelde. Piet Paaltjens liet zich knippen bij Knaap, had Jongmans als kleermaker en at bij Vater Müller...; ieder oud-Leidsch student weet dat dit de dood was voor Weltschmerz en sentimentaliteit! Op den morgen toen

{==4==} {>>pagina-aanduiding<<}
Piet in den tuin van de societeit zat en Sand die ‘eeuwige knappe meid’ zag passeeren, die Kaai onmiddellijk in zijn twaalftal opnam en om wie Haas zuchtte, ‘dat ze in stilte geëngageerd was met een luitenant’; op dien gedenkwaardigen morgen werd Piet bleek als de dood, maar dronk niettemin zijn ‘rood’ uit, als iemand die 't meer gedaan heeft. Ook in 't gezelschap van dames was Piet een natuurlijke, gezonde jongen. Op een buitenpartijtje met Betsij en haar vriendinnetjes nam hij zijn veldflesch vol witte port mee. Dat zou een bleeke Hendrik van V. Beers, zelfs in zijn levenslustigste dagen, niet gedaan hebben. Piet verschijnt hier als een knaap van zes voet, in een groene frak en, naar den toenmaligen smaak, met een flambard op de kroeze haren, nog daarenboven recht in zijn schik met 't uitzicht op een meisje dat niet bang is voor een grooten slok koppige witte port. Bravo, Piet! Dat hebt ge niet op de Hoogewoerd geleerd, als ge zat te dwepen en te kweelen. Hier is kracht, bijna ruwheid zelfs.
Ook in de ‘Liefdewraak’ schuilt meer natuur dan ge bij de eerste lezing hadt vermoed. Piet gevoelt blijkbaar sympathie voor Van der Vliet en zijn heldenstuk; ten minste behoort hij kennelijk tot de liefhebbers van sneeuwballengooien en heeft hij een vrij volledig begrip van de zaligheid, die een studentenhart doortintelt als een glasruit van de tweede verdieping neerklettert op de stoep. Ook op dat terrein herkent een ingewijde dadelijk den meester. Een dilettant had zonder twijfel de politie er bij gehaald, of laten uitkomen dat zij elders ‘niet onledig’ was.
En nu ten laatste, wat de deur toedoet: Piet, de bleeke dichter van de Hoogewoerd, die door liefde en vriendschap zoo wreed bedrogen is, alle illusiën op dat punt heeft

{==5==} {>>pagina-aanduiding<<}
vaarwelgezegd en voor zijn venster zong: De daad is proza, maar de klacht, de traan is poëzij; deze Piet ‘richtte zoo eeuwig graag het rechterbeen’ naar de loofhut der Friesche kuischheid, waar onder ‘een glaasje pons’ ‘een smakelijk gebak’ wordt gegeten...; iets dat ik Piet niet kwalijk neem, maar waarmee, gelijk ieder dadelijk ziet, de zanger van weemoed en klacht uit zijn rol valt, want sentimenteel..., dat zijn die blonde Friezinnen niet!
Een andere tegenstrijdigheid! Piet is een vrouwenhater en schijnt alleen liefdesgevallen op te zoeken en te dichten om zich te kunnen doodschreien, of om te droomen dat hij met zijn eenige.... b.v. onder een spoortrein verpletterd wordt. Piet heeft liever een niet-wezenlijke liefde dan een wezenlijke aan de hand. Piet ziet in een meisje 't beste sujet voor een elegie en daarom houdt hij 't ordinaire gevoel nog een beetje aan, hoewel:

't Verlorene zoeken dat's geen werk 
Voor zonen van den zang, 
Maar treuren om 't verlorene 
............ 
Dat is des zangers deel....’ 


En toch heeft diezelfde Piet Paaltjens een geprononceerde liefde voor ‘gloeiende blikstralen’, hoedanige zelden aan weeke, sentimenteele dames eigen zijn; voor ‘grijsblauwe oogjes, die 't hem gedaan hebben’, en die zijn ook niet bepaald smachtend; voor ‘eeuwige knappe meiden’, een sympathie waarin hij deelt met luitenants. Over de schoone met de veldflesch heb ik reeds gesproken. Niet onopgemerkt mag hierbij evenwel blijven, dat Piet, in afwijking van bleeke dichters en zieke jongelingen, niet genoeg heeft aan 't genot van haar aan te staren. In den droom heeft

{==6==} {>>pagina-aanduiding<<}
hij zijn dichtermond op hare lippen gedrukt. Piet is dus ruim zoo practisch als 't bij den eersten oogopslag schijnt. Alleen in een voorbijvliegenden sneltrein prefereert onze held ‘blauwe oogen, wonderdiep en klaar’. Aan de sehoone Jacoba met wie hij af en toe spreekt, ‘rustig over iets van algemeen gewicht’, geeft hij liever ‘groote bruine blikken’, iets verder omschreven als ‘donkere blikken die fonkelen’.
Ook de lieve Hedwig is geen sentimenteele schoone. Zij schijnt zelfs van een vrij kolossale complexie te zijn geweest. Ze gaf datzelfde handje, dat alle droomen van Piet omgebracht, of liever, volgens de woorden der acte van beschuldiging zelve, geworgd had, aan een weduwnaar, (wien dat cadeautje wel moge bekomen zijn!). Datzelfde handje verborg zelfs, wanneer 't danste op de piano, ook in smeltendteere tonen, ‘den aard van een hyena’...; Hedwig moet dan ook naar Piet's hartewensch in stikstof smoren. Ze schijnt van vader- of moederszij vermaagschapt te zijn geweest aan een dame de la halle. Dat zulk een schoone, al was 't maar tot ze haren weduwnaar nam, 't voorwerp van Paaltjens liefde geweest is, bevestigt alweer wat ik bezig ben te bewijzen.
't Is niet meer dan een conjectuur, maar, in verband met 't reeds gezegde, minstens zoo goed als de slechtste van Cobet, dat ook de dame uit de ‘Liefdewraak’ tot de gezonde naturen behoorde. Al 't gelamenteer voor haar venster kan haar niet uit den slaap wekken. Ze had dien dag misschien geard of schaatsen gereden en geen ooren voor Thränen, Höllenschmerz, Sehnsucht, Grab en Tod. Ook de Friezin in de diligence naar Woerden heeft een vurig oog en, blijkens Piet's (?) later gewekt

{==7==} {>>pagina-aanduiding<<}
verlangen naar de wafelkraam, veel overeenkomst met 't vrouwtje van Stavoren, dat onzen vriend ‘voor den drommel zoo graag nog eens ouderwets warm wou kussen’.... Een en ander bewijst zonneklaar, dat Piet ten opzichte van de vrouwen op verre na zoo'n idealist niet was, als hij wil doen gelooven.
Er is nog een derde tegenstrijdigheid in het karakter van onzen dichter en zijne verzen. Piet heeft geen vrienden.
Wij lezen dit reeds in de levensschets, ons meegedeeld door den heer F.H., die ook op de Hoogewoerd en boven een bidder woonde. Alle pogingen om Paaltjens tot gulle vroolijkheid te stemmen waren vergeefsch. Hij bracht 't gewoonlijk niet verder dan tot grijnzen en gleed, als 't ware, tusschen de rijen zijner academische tijdgenooten door; over 't algemeen onbemind en onbegrepen. Piet gaf daartoe zelf maar al te veel aanleiding, volgens den heer F.H. Alleen in de ‘Drie studentjes’ ziet deze een uitzondering op dien regel. Ik evenwel heb er vrij wat meer ontdekt. Piet schijnt een menschenhater omdat hij niet aan vriendschap geloofde; maar dat was ook alweer een gril, een hersenschim van hem. 't Is waar, die vriend op 't hoekje van de Hooigracht en den Nieuwen Rijn heeft zijne ziel erg verbitterd toen hij, zes weken na dato, tusschen de Vink en de Haagsche schouw zijn eed brak. 't Is waar, Piet kondigt alle menschen die hem willen verplichten beleefd aan dat hij ze ‘in 't gezicht zal spuwen.’ 't Is waar, hij is ‘al lang in den rouw over liefde en vriendschap’, ‘hij vond slechts harten van ijs en steen, en zijn geloof aan vriendschap stierf.’ Maar toch spelen de goudblonde lokken, de knevels, de newfoundlander en de sigaren van een vriend hem jaar en dag door 't hoofd; toch kan hij geen

{==8==} {>>pagina-aanduiding<<}
waldhoorn of Turksche trom vernemen, zonder aan een anderen vriend te denken; toch zit hij bij ‘dubbelgebeide’ en ‘rood’ gemoedelijk met drie vrienden neer en is 't alweer een niet verwerpelijke conjectuur dat hij tegenwoordig was op 't feest van Jan V. Zutphen en misschien met Eligius onder de tafel geschoten is..... Dit is inwendige critiek en als zoodanig wel de overweging waardig. -
De vragen naar biografische bijzonderheden omtrent Piet, door den heer F.H. opgeworpen, komen mij dan ook vrij onnoozel voor. Piet heeft geen historie, want Piet heeft geen leven. Hij was en is een gril, een caprice. Hij is geboren in 't brein van een half joviaal-vervelend, half levenslustig-krank student. Hij ontving niet op een zekeren datum het levenslicht, maar is 't product van verschillende tijdperken. Tusschen 't oudste en 't jongste lied ligt een zee van indrukken en ervaringen, niet alleen aan de academie opgedaan, ja, maar zelden 't eigenaardige karakter van het leven aldaar dragende. Piet is niet in den gewonen zin geboren. Hij is evenmin bij den burgelijken stand aangegeven, omdat de man, die in kleineren kring zijn vader heette, 't niet weten wou voor de wereld. Hij heeft nooit op school gelegen en nooit staatsexamen gedaan, dewijl klopgeesten ook zonder dat alle dingen weten, en Piet in den grond der zaak.... een klopgeest is. Daarom hebben zijn patronen zoo met hem kunnen sollen. Eelco Verwijs en V. Vloten en vooral de heer F.H. hebben alles gedaan wat zij konden, om Piet er boven op te helpen. Piet zou zich over hen niet te beklagen hebben, als hij op letterkundigen roem gesteld was. Nu zal hij hen waarschijnlijk in het rijk der schimmen vervloeken.

{==9==} {>>pagina-aanduiding<<}

Gelijk Piet's verschijning reeds aan de academie raadselachtig en spookachtig was, is zij dit in toenemende mate gebleven, nadat Piet de wereld was ingetreden. De wereld heeft hem niet dood getrapt, maar de wereld kon hem evenmin leven bezorgen. Zooals eenmaal Samuel te Endor aan Saul, verscheen Piet, ongeveer acht jaren na zijn verdwijnen van de academie, aan den heer F.H.
Daarna is hij niet weer voor den dag gekomen, totdat onlangs een bezoeker van de Parijsche tentoonstelling hem herkende in de Friesche wafelkraam. Daar dronk hij bitter. Hij was nog altijd even weemoedig en grijnzerig als voorheen. Naar 't schijnt was hij er niet slechter en niet beter op geworden. Een bewijs te meer dat Piet geen levend wezen is, maar een gril....
Doch laat mij alle gekheid ter zijde stellen. De verschijning van het bundeltje, dat voor mij ligt, is belangrijk genoeg om er ook eens ernstig over te praten. De heer F.H., die de verzen van Piet ‘meer akelig dan mooi’ vond, ‘zou’, als hij dichtte, ‘'t anders doen.’ In de liedjes van Piet vindt hij ook geen ‘zedelijke strekking’. Is dit ernst of gekheid? Naar den toon oordeelende zou men het laatste vermoeden, doch ik wil 't gaarne als ernst opvatten. In dat geval ben ik 't volkomen met den heer F.H. eens. Al 't boven gezegde heeft moeten dienen om mij op dit punt te brengen. 't Is een bepaalde fout in de gedichten van P.P., dat elke ‘zedelijke strekking’ er aan ontbreekt. Daarom zou ik ze in de plaats van den heer F.H. niet opnieuw hebben uitgegeven. In den studentenalmanak konden ze er misschien even door; maar in hun tegenwoordigen vorm hebben ze zonder ‘zedelijke strekking’ volstrekt geen recht van bestaan.

{==10==} {>>pagina-aanduiding<<}
Waarom niet? Omdat elk boek, gedicht of verhandeling een ‘zedelijke strekking’ moet hebben? Volstrekt niet!... Maar omdat Piet zich van 't begin tot 't eind op een gebied beweegt, waar zelfs de toegevendste beoordeelaar de noodzakelijkheid van zulk een strekking niet ontkennen mag. Piet spreekt over de reinste en edelste gevoelens van het menschelijk hart; ja, hij handelt bijna uitsluitend daarover. Piet doet zich voor als een persoon, die met al zulke gevoelens rekening heeft gehouden, die daarvan 't zijne weet en denkt. Zijn oordeel is hier en daar bitter zijn sarcasme vlijmend. Ofschoon er, gelijk wij gezien hebben, ook een beter element in Piet schuilt, kan men niet beweren dat dit, wat de ‘zedelijke strekking’ aangaat, tegen 't andere opweegt; en daarom heeft de heer F.H. zeer goed gezien dat er ‘in 't geheel geen zedelijke strekking in is’. Zoowel de levenslust als de menschenhaat, zoowel de studentikositeit als 't kloosterleven van Piet missen, ofschoon niet bepaald onzedelijk, een ‘zedelijke strekking’. Maar wat is een ‘zedelijke strekking’? Een soort van toepassing, zooals wij gewoon zijn, aan 't eind van elke preek te vinden? Wie zal dat hier zoeken? Bewustheid van den ernst, waarmee onderwerpen van hoogst teederen, kieschen aard moeten behandeld worden, die had ik van Piet Paaltjens verwacht. Aan studenten als Piet mag men die voorwaarde stellen. En aan die voorwaarde voldoet hij niet.
Ik kan 't velen dat een flinke, gezonde Hollandsche jongen, in het schoonste tijdperk van zijn leven, glimlacht als ik van zorg en moeite spreek; dat hij mij vriendelijk verzoekt met dat onderwerp nog een beetje te wachten -; maar ik kan 't niet velen, dat jonge-oudmannetjes den neus optrekken voor 't geen ernstig en heilig is,

{==11==} {>>pagina-aanduiding<<}
en een toon aanslaan, alsof ze alle philosophische en theologische systemen hadden doodgewerkt en al de ijdelheid der menschelijke wetenschap tot op den bodem gepeild; ik kan 't niet velen, dat een geblaseerde knaap den spot drijft met huwelijkstrouw en niets dan een grijnslach over heeft voor kuischheid en eerbaarheid; ik kan 't ook niet velen dat een jonge man, in de kracht des levens en van 't genot, met een air van wijsheid en diepzinnigheid den staf breekt over liefde en vriendschap.
Piet P. maakt jacht op de bitterste levensbeschouwingen en noemt dat academische poëzie. Indien Piet geen gril was, zou men dat verschijnsel een akelig teeken van verval in 't academieleven kunnen noemen. Nu komt onze veroordeeling alleen op 't hoofd van den heer F.H. neer. Hem verwijten wij terecht dat hij opnieuw in 't licht gegeven heeft, wat reeds als academische poëzie al de toegevendheid, welke studentenalmanakken genieten, noodig had, om niet ondanks den geestigen vorm een slecht product genoemd te worden. En bovendien, wie kan zich een student voorstellen als Piet Paaltjens, zonder te walgen van het onnatuurlijke en gemaakte dier figuur? 't Is waar, wij hebben allen wel een enkelen tijdgenoot gehad, die iets van Piet vertoonde; maar, lieve deugd! hoe werd zoo'n wezen dan ook aangezien!
Nog staat mij voor den geest hoe wij oordeelden over Flavius, die tegelijk met mij aangekomen en, ofschoon hij niet boven een bidder woonde, toch zeer vervelend was. Flavius' vader was directeur van een weduwenfonds en sommigen onzer meenden, dat dit hem zoo somber en naargeestig had gemaakt. De ware oorzaak lag evenwel dieper. Flavius had een ongelukkige

{==12==} {>>pagina-aanduiding<<}
liefde gehad. Dit had hij ons al in den groentijd verteld en, omdat wij toen nog zoo groen waren, hadden wij 't geloofd. Hij had ons een kleine zakportefeuille laten kijken, waarin door een vrouwenhand met zeer leelijke letters ‘Auf immer’ geschreven was. Dat moest afkomstig zijn van een Duitsche gouvernante, die tien jaar ouder was dan hij en sinds drie maanden getrouwd met een schoolmeester te platten lande. Flavius grinnikte als wij van eeuwige vriendschap praatten. Een paar beste jongens, die met hem op 't gymnasium waren geweest, vertelden ons tot opheldering, dat hij nooit schoolvrienden had gehad; dat hij geen slootje kon springen, een paar malen op klikken betrapt was, en al wat hij nu of dan eens meebracht alleen had opgepeuzeld.... Toen begrepen wij zijn minachting voor vriendschap. Een jongen om dagelijks onaangenaamheden mee te krijgen was Flavius bepaald niet. Hij ging meestal zijn eigen weg; maar als er onaangename dingen aan de orde waren.... dan kwam ik hem ieder oogenblik tegen. Ik herinner mij nog als den dag van gisteren, hoe hij zich gedroeg bij de bekende scène met Professor X. Hij was er bij toen Professor zijn college sloot, omdat wij een geit aan de katheder gebonden hadden. Ik weet bepaald dat hij grinnikte van plezier. Hij was er bij toen Willem Van Houten bij den Rector Magnificus werd geroepen, omdat Willem op dien morgen, toevallig voor 't eerst van zijn leven, vlak onder de katheder was gaan zitten. Ik zag dat Flavius schurkte van genot. Hij vond het vermakelijkste van 't geval, dat Willem aan de geiten-quaestie net zoo veel schuld had als een pasgeboren kind. Ik weet zeker dat Flavius in die week thee sloeg bij Prof. X. Ik weet stellig dat hij

{==13==} {>>pagina-aanduiding<<}
gegrijnsd heeft, toen het gerucht zich verspreidde, dat de senaat aan Willem Van Houten 't consilium zou geven. Ik vond zijne blijdschap vrij gemaakt, toen de zaak, door de zelfopoffering van een paar anderen, beter afliep dan wij hadden gedacht.
Op de societeit kwam Flavius alleen om de Asmodée te lezen en als er corpsvergadering was, want ook daar viel nog al eens wat voor, dat hem vroolijk kon stemmen. Dan behoorde hij natuurlijk bij de oppositie. De senaat was een aristocratische troep, en Flavius grijnsde als hij tegen den president van 't corps sprak. In de laatste twee jaren van zijn academietijd was hij dan ook de vaste candidaat der oppositie en kreeg hij, bij elke verkiezing, zijn eenentwintig stemmen. Toch ontzag hij zich niet, die trouwe aanhangers zijn rooverbende te noemen. Hij deed dit waarschijnlijk alweer om over die geestigheid te kunnen grijnzen. Ik moet erkennen dat dit troepje wel iets rooverachtigs had. 't Was de fine fleur van die bovenlaag der academie, waarmee wij niet graag op straat werden gezien. Flavius wist zich evenwel in de algemeene aandacht steeds van hen te onderscheiden. Hij zorgde voor twee dingen en behield daardoor een zekere zelfstandigheid: hij verteerde nooit meer dan hij direct betalen kon, en wist zich den naam van ‘knap’ te verwerven.
Hoe hij dat laatste aanlegde was mij destijds een geheim. Nu ik de Flaviussen op grooter schaal heb gageslagen, nu weet ik 't. Flavius liep altijd met een boek onder den arm en kwam zeker tweemaal in de week van de biblotheek. Hij hield geregeld alle dictaten bij en leende die aan anderen om te copieeren. Hij teekende ieder jaar op twee liefhebberijcolleges, waar onderwerpen behandeld werden, die zoover mogelijk

{==14==} {>>pagina-aanduiding<<}
van zijn eigenlijk vak verwijderd lagen. Als hij op een corpsvergadering sprak, citeerde hij altijd een paar Engelsche schrijvers. De oude classieken waren te ordinair; Engelsch kenden destijds de minsten onzer. Ook verspreidde hij 't gerucht dat een paar hatelijke artikelen over de politiek, in een onzer bladen, wel van hem konden wezen, en fluisterde zijn aanhang dat hij aan een prijsvraag bezig was...; enfin, Flavius had den naam van zeer knap te zijn en kon in zijn eenzaamheid grijnzen over onze lichtgeloovigheid. De waarheid was, dat hij ons allen de loef afstak in berekening en methode. Wij onbezonnen jongens soesden en joolden 't leven door. Zijn grimlach maakte hem twintig jaar ouder dan de oudste van ons. Daarom was 't voor velen een verlichting toen Flavius de academie verliet. Hij drukte ons op de borst en benauwde de conversatie. Waar hij binnenkwam streek een zekere kilheid onder ons neer. Een kring, waarbinnen hij plaats nam, werd door den geest des boozen aangeblazen en zijn grijns verving daar 't jolige, onbeduidende gesprek.
't Was Flavius, die Heine heeft geïntroduceerd aan de academie..., en, God weet 't, sinds dien dag zijn wij misschien geestiger, maar niet vroolijker geworden! 't Was Flavius, die ons geleerd heeft over politiek te praten en hevige debatten te voeren over liberaal en conservatief. Waarachtig, de dag, waarop wij door een quaestie uit de tweede kamer in partijen verdeeld werden, was geen dag van zaligheid! Ik zag Flavius nog nooit zoo genoeglijk grijnzen als op dien datum. Ook schrijf ik aan hem de uitvinding van theologische disputen toe. Hoe menigeen is daardoor den treurigen weg der wijsneuzigheid opgegaan! Hoe vervelend akelig was 't op de societeit, als een locus uit

{==15==} {>>pagina-aanduiding<<}
de dogmatiek verhandeld werd door twee halfbeschonken jongelui, en dat gebeurde een enkelen keer!
Nu zult gij zeggen: ‘Uw Flavius is een heel andere jongen dan Piet Paaltjens’..., maar ik roep al mijne academievrienden tot getuigen, of mijn Flavius niet naar het leven geteekend is. Flavius is wat Piet wezen moest als hij adem en leven had gehad, als hij meer was dan een caprice. Flavius heeft vleesch en been; is de logische consequentie van 't geen P.P. had moeten worden. De student met Weltschmerz en menschenhaat wordt noodzakelijk een Flavius. Een dichter van de ‘Drie studentjes’ kan er niet uit voortkomen.
‘Ja, maar juist daarom moet ge de figuur van P.P. ook niet zoo haarfijn bekijken en ontleden. 't Is een luim, een aardigheid, een poging om iets bijzonder excentrieks te scheppen’.......
Toegestemd, maar aan zoodanig litterarisch product ontzeg ik het recht van bestaan. De onderwerpen die hier behandeld worden, gebieden ernst of onthouding. Voor een sarcastische behandeling zijn ze niet bestemd; onder academische poëzie behooren zulke sarcasmen niet thuis. Hij, die er zich mee bezig houdt, loopt gevaar een Flavius te worden. De dichter van de ‘Drie studentjes’ moet ze hebben veracht. Ik zeg: veracht, en dat woord is niet te sterk. Of hadden wij niet wat beters te doen, dan op liefde en vriendschap te smalen en capricieuse, excentrieke versjes vol haat en vervloeking te maken? Ja, Goddank, wij maakten verzen ‘aan haar’, dat is, aan de vrouw, aan de geheele sekse, aan de andere, betere en schoonere helft van het menschelijk geslacht. Zij had geene gebreken, zij kende geen kwaad, zij kwam regelrecht uit den hemel -, en wij

{==16==} {>>pagina-aanduiding<<}
aanbaden haar. Alle vrouwenoogen waren schoon, alle vrouwenliefde was rein, alle vrouwenharten waren zonder bedrog of list. Onze liederen ‘aan haar’ waren onzin, zij hadden geen dichterlijke waarde, zij misten alles behalve rijm en maat; maar zij waren ons eigendom, niet als de liefdewraak en vrouwenhaat van P.P. uit boeken gehaald, niet van Heine afgekeken, niet in onze landerigheid gekoesterd en getroeteld. Vrouwenliefde was en bleef onder alle omstandigheden het ideaal, waaraan wij ons hart verfrischten, onze levenskracht vernieuwden. Vrouwenliefde lag ver boven het bereik onzer ordinaire levensbeschouwing. In zekeren zin was 't met de vriendschap 't zelfde geval. Wat konden wij schwärmen van eeuwige, onverbreekbare banden, van trouw tot in den dood, van vriendenhulp die nooit vergeefs zou worden ingeroepen of wederkeerig van ons gevraagd! Van dien ‘volkomen haat,’ die in de laatste jaren bijzonder in de mode is gekomen wisten wij niets. De spreuk, door velen met gouden letteren op hunne tempels geplaatst, ‘dat men om te kunnen liefhebben, moet kunnen haten’, ging nog ons begrip te boven -, en wij zijn toch uit denzelfden tijd als P.P. Wel hadden wij ‘'t land aan den een of ander’, wel vielen er nu en dan tusschen ons goede oud-hollandsche klappen, die eene verwijdering van eenige maanden ten gevolge konden hebben; maar dan was zoo'n medestudent nooit onze vriend geweest. Of was dat een enkele maal 't geval, welnu, een kroegfeest, een promotiepartij bracht ons weer bijeen en wij dronken 't af.
O, wij waren niet zoo geleerd en niet zoo fatsoenlijk en niet zoo voornaam als een later geslacht misschien...;

{==17==} {>>pagina-aanduiding<<}
eerst tegen 't einde van mijn academietijd kwam een morgenwolk van gepatenteerde pedanterie aan den horizont op; maar wij bleven vroolijk en genoten den goeden tijd en waren aan elkaar gehecht en voelden dat we een corps uitmaakten.
De hoogste uitdrukking van ons politiek bewustzijn was telkenjare de belofte van den nieuwen praeses ‘dat hij het corps zou verdedigen tegen de aanvallen der buitenwereld’. Dat was genoeg om ons voor 't geheele jaar tevreden te stellen ten opzichte der buitenlandsche aangelegenheid. Voor de rest bekommerden wij ons om de buitenwereld niet. Alleen kenden wij den commissaris van politie als bevelhebber van een vijandelijk leger; ook waren een paar advocaten van 't geen wij kwade zaken noemden, ons bij gelegenheid (b.v. als er een wijnkoopers-affaire geliquideerd werd) zeer hinderlijk.
Men zal zeggen dat wij dus in een treurige onwetendheid leefden, dat de hedendaagsche toestand beter is, dat studenten toekomstige burgers der maatschappij zijn en waarlijk wel eenig besef mogen krijgen van 't geen aan dat burgerschap verbonden is...; ik heb er niets tegen in te brengen, dan dat ik blij ben, een jaar of vijf van mijn leven buiten alle oeconomische en politische vraagstukken te hebben doorgebracht, en dat ik opzie tegen de ure als een mijner jongens zoo'n kweekeling-staatsburger zal moeten worden. Ook geloof ik niet dat onze academie's zich in die reorganisatie zoo gemakkelijk voegen als men wel meent. Nog denken vele studenten, als wij in de dagen van olim.
‘Maar er waren daardoor ook velen in uw academietijd, die hun tijd en geld schandelijk verkwistten, die naar

{==18==} {>>pagina-aanduiding<<}
lichaam en ziel te gronde gingen’.... Helaas ja, maar jongens als Flavius waren daarentegen ook een zeldzaamheid.
Doch ik dwaal van mijn onderwerp af. Ik zou aantoonen dat er in de academische poëzie van P.P. een ‘zedelijke strekking’ moest zijn. Nu, dat heb ik, dunkt mij, bewezen. Van den student mogen wij eischen, dat hij een hooge opvatting en een diepen indruk heeft van al wat liefde en vriendschap betreft. Die beide heiligen mag hij zelfs in gedachte niet onteeren. De gedaante waarin zij hem voor den geest behooren te staan, verbiedt het sarcasme van een P.P., al is 't alleen voortgekomen uit de zucht om excentriek te zijn.
Vooral bij P.P. is dit gebrek aan zedelijk bewustzijn sterk te veroordeelen. Wij hebben gezien hoe innig jolig en prettig, hoe gezond en waar hij nu en dan wezen kan. Waarom niet altijd in dien toon gezongen? Waarom zijn uitstekende talenten verkwist aan een genre, dat nooit ingang zal vinden in de studentenwereld?
Ik zou mij zeer vergissen als de ‘Snikken en grimlachjes’ populair werden aan onze academies. De ‘Drie studentjes’ zijn 't sinds lang -; maar de rest gaat als een vluchtige wolk voorbij. Ze mag geprezen worden om den piquanten vorm, een enkele maal geciteerd om de schrille tegenstellingen, nu en dan nagebootst door een ziekelijk jongmensch, wien Jan Van Beers te flauw en Heine te kras is...; 't zal daarbij blijven. In het bloed onzer studenten kan de poëzie van Piet nooit worden opgenomen.
Een vergelijking met de ‘Leekedichtjens’ stelt dat aanstonds in 't licht. Naar den vorm geestverwanten, zijn de twee

{==19==} {>>pagina-aanduiding<<}
bundeltjes naar den geest tegenvoeters. Beide los en puntig, beide nu en dan scherp en hekelend, hebben ze niets gemeen ten aanzien van 't geen ik de ‘zedelijke strekking’ noem. Men zou bijna zeggen dat de leekedichtjes door een student, de snikken en grimlachjes door een man van bittere ervaring gezongen waren. De eersten toch komen voort uit een hart, dat, ook in zijn scherpste beoordeeling van meeningen en toestanden, kinderlijk gelooven en hopen blijft -; in de laatsten vindt ge wel hoop en geloof, maar de kinderlijke geest is van hen geweken. In de leekedichtjens ademt weemoed -, geen bitterheid; twijfel -, geen wanhoop; en in beide is zelfs de schijn van genot afwezig. Piet Paaltjens weet zich boven werkelijke of gefingeerde teleurstellingen niet anders te verheffen, dan door naast het weemoedige het ruwe, soms het gemeene te plaatsen; De Genestet verheft er zich boven door een goedronden lach of een naïeve vraag. De Genestet is als dichter altijd jong gebleven; P.P. was reeds oud in zijne jeugd.
Ge moet daarom niet meenen dat een vergelijking tusschen De Genestet en P.P. minder voegzaam zou zijn. Zooals ik reeds meermalen uitsprak, is P.P. beter dan hij zich voordoet en zijn tegenwoordige verschijning niet meer dan een gril. Ware dit niet 't geval, nog eens, hij zou een Flavius zijn geworden -; maar bovendien, in meesterschap over den vorm staat P.P. naast De Genestet.
Daarom is 't des te meer te bejammeren, dat in de ‘Snikken en grimlachjes’ ten eenenmale ontbreekt wat de heer F.H. de ‘zedelijke strekking’ heeft genoemd. Als P.P. aan zijn beter ik ware trouw gebleven, zou hij een onzer voortreffelijkste dichters geworden zijn. Misschien, als Piet ophoudt, zich alleen aan zeestranden en in wafelkramen

{==20==} {>>pagina-aanduiding<<}
te vertoonen, dat hij nog wordt wat hij wezen kan.
Zooveel schijnt mij intusschen vast te staan, dat P.P. bij sommigen onzer letterkundigen niets dan lof zal inoogsten. Bij hen, namelijk, die tevreden zijn als de vorm maar prijzenswaardig is, wijl ze bij de kunst alleen naar den vorm vragen (een ding zonder geest en zedelijk leven noemen zij soms een kunststuk!).
Ik mocht met hun lof niet instemmen, zonder mijn stem te hebben gemotiveerd. Nu evenwel, na al 't gezegde, mag ik den vorm van P.Ps. gedichten prijzen. Niet zonder doel eindig ik daarmee.
Voordat ik er mij toe zet, u eenige zeer schoone passages te citeeren, moet ik een kleine dienst van den Heer Polak vragen. Hij kijke, si placet, eens na of Piet Paaltjens wel goed gereformeerd is in de metriek. Ik twijfel er hier en daar aan, maar acht mijzelven niet competent, dat te beoordeelen. Mijn leven lang heb ik met de metriek gesukkeld en niet achter 't fijne van sommige fijnheden kunnen komen. Ik denk dat dit voortkomt uit gebrek aan muzikalen aanleg. De heer Polak staat: na zijne recensie van E. Boswell, in mijne schatting naast Dindorfius en Valckenaerius, welke beide heeren zeer hoog staan. Na deze parenthese keer ik terug tot den vorm van Piet's gedichten.
't Best zal wezen dat wij ze maar weer eens doorloopen. Al aanstonds houd ik op bij een paar natuurbeschrijvingen in ‘de bleeke jongeling.’ Ze zijn, gelijk overal, waar Paaltjens in aanraking komt met de natuur, uitmuntend.

't Avondt. Door het heidekruid 
Suist als aeoolsharpgeluid 

{==21==} {>>pagina-aanduiding<<}

't Windeken en kust zoo zacht 
Al de bloempjes goedennacht 
........... 
't Morgent. En een maagdlijk blond 
Verft in 't oost den horizont. 
't Blond verzilvert. 't Zilver smelt 
Tot een gondzee. Trotsch ontsnelt 
't Vlammend zonvuur aan de kimmen. 
Damp en nevelen verglimmen 
Straks tot purper bij zijn opwaartsklimmen. 


Niet waar, dat is schoon door zijn eenvoud? Desgelijks de aanhef van ‘des zangers min’:

De morgendamp hangt over 't veld 
En kleurt den herfstdraad wit, 


of die van ‘Jan v. Zutphen's afscheidsmaal’:

Droef neuriënd kust daarbuiten 
De nachtwind de torentinnen. 


Ook in de ‘Tijgerlelies’ is menige trek, die onmiskenbaren aanleg voor natuurpoëzie verraadt. 't Schijnt of, tegenover de ongekunstelde natuur, de gemaakte weemoed uit Piet's gemoed verdwijnt; of het onbedorven studentenhart alsdan zijn rechten laat gelden; of het, à la barbe van 't sarcasme, dat er omheen sluipt, zich opent voor al wat rein en schoon is. Hoe weinig eerbied Piet Paaltjens ook voor de edeler gevoelens van het menschelijk hart aan den dag legge, de natuur spreekt hem steeds ernstig toe.
Behalve dezen verklaarden aanleg voor natuurpoëzie heb ik in de gedichten van P.P. een zeker dramatisch talent meenen te vinden. Met een enkelen meesterlijken trek tee-
{==22==} {>>pagina-aanduiding<<}
kent hij soms de verandering van menschen en toestanden. Zelfs in ‘de bleeke jongeling’ is een zekere dramatiek, die het doodelijk kranke onderwerp voor sterven bewaart. Ofschoon de jongeling onbeweeglijk ‘vóór zich blijft staren’, is er in de dingen om hem heen een zeker bedrijvig leven, een voortbewegen, dat 't gemis van ontwikkeling vergoedt. Enkel plastiek is 't niet.
De gedichten van Paaltjens zijn geen genrestukjes, maar melodrama's in miniatuur. Ongelukkig dat wij den smaak voor zoodanige poëzie te veel verloren hebben om de moeite, door den kunstenaar daaraan besteed, naar waarde te schatten! 't Sterkst komt deze uit in ‘Jan v. Zutphens afscheidsmaal.’ Wie ooit zijn krachten aan de romance heeft beproefd, verneemt de vijl van den auteur in elk couplet en bewondert de volharding, waarmee hier 600 jaren zijn weggearbeid, terwijl de geest en 't karakter van een studentenfeest werden uitgespaard. Zulk werk evenwel beloont doorgaans den meester niet. De vrienden, die aanzaten bij het hier bedoelde afscheidsfeest, zullen wel de eenigen zijn, die het gedicht op den waren prijs stellen. De helft van 't publiek vraagt, wat dat vers toch beteekent en begrijpt niet waarom het opgenomen werd in een bundel academische poëzie, indien deze titel althans iets meer aanduidt dan dat de versjes vervaardigd zijn aan een academie. Dat is jammer, want heerlijk schoon luiden de coupletten, waarin de nadering van den dooden minstreel bezongen wordt:

Zóó rilt op den adem van 't koeltje 
Het donkere beukengebladert, 
Als de knapen en baanrotsen rillen, 
Nu het lijk van den minstreel nadert. 

{==23==} {>>pagina-aanduiding<<}

Zóó klappren de castagnetten 
Van Biscaje's zwartoogige schoonen, 
Als de tanden der ridders, bij 't zien van 
Des minstreels marmeren koonen. 
............ 
............ 
Van grafbloemen is de kranse, 
Die zich wingert door zijn haren. 
Van doodkistenhout is de harpe, - 
Doch geen menschenoog ziet er de snaren. 
............. 
............. 
Nu ratelt de harp als de donder, 
Dan suist ze als de kus van een engel; 
Nu ploft zij als een lawine, 
Dan klokluidt ze als kuddengebengel. 


De ‘drie studentjes’, reeds lang bekend en beroemd bij allen, die ooit een academie bezochten, dragen nog immer hun roem met eere. Wie zal 't ontkennen? En toch!.... De zeven kikkertjes van 't motto verduisteren voor mij eenigermate 't verdienstelijke van het vers zelf. Een vergelijking van dat motto met 't eerste couplet is bepaald in het nadeel van het laatste. Luister maar:

Daar waren eens zeven kikkertjes 
Al in een groene sloot, 
Toen kwam er een boer op klompen aan - 
En die trapte ze allemaal dood. 
 
Daar waren eens drie studentjes, 
Drie vrienden in lust en in nood; 
Ze sprongen zoo moedig de wereld in, 
En de wereld - trapte ze dood. 



{==24==} {>>pagina-aanduiding<<}

Mij dunkt, ieder merkt 't onderscheid. De zeven kikkertjes, de groene sloot en de boer op klompen zijn diepgevoelde allegorie. De zeven kikkertjes doelen..., op de zeven wijzen van ons geslacht?.. Neen, op de argelooze jongelingschap van alle landen en volken, die de wereld inspringt en waant dat alles groen en welig en pleizierig zal zijn. De sloot is de wereld. De boer is het ruwe, wansmakige, onbarmhartige ploertendom. Hij loopt op klompen, op groote breede holsblokken, vanonderen plat en vanboven misschien nog een beetje geornamenteerd, welnu..., en die boer, hij trapt ze allemaal, allemaal zonder onderscheid, allemaal in eens, dood.... ha! welk een allegorie, welk een kracht van plastiek, welk een gedachte! Een boer op klompen! die alle zeven kikkertjes, in eens weg dood, morsdood trapte! Wat haalt bij deze satire op het ploertige materialisme, bij dit epos van den ondergang der vroolijk-springende en lichtgeloovige jeugd? De ‘drie studentjes’ kunnen tegen de ‘zeven kikkertjes’ niet op.
Of is die wereld, die trapt en trapt zonder klompen, niet mat? Bovendien verraadt deze voorstelling van de wereld weer den ziekelijken Weltschmerz, die evenveel kwaad sticht als het Grobianisme. Voor 't overige is de ‘drie studentjes’ een juweeltje in onze letterkunde.
Nog een paar aanmerkingen op enkele ‘Immortellen.’ De vraag in no. 3: ‘Maar hebben mijn tranen een bron?’ 't Slot van no. 16: ‘Of was de tabak mij te zwaar?’ en de uitdrukking in no. 33: ‘hoe brak ook,’ vergrijpen zich aan de dichterlijke objectiviteit en maken daardoor 't effect van een emmer koud water.
Bijzonder keurig en fijn van dictie is 't eerste versje van de ‘Tijgerlelies’; ‘Aan Betsy’ beginnende:

{==25==} {>>pagina-aanduiding<<}


Het heugt mij als de dag van gistren. Op het mos 
In hartverovrend achtelooze houding lag 
Uw rijzige figuur, wijl de anderen het bosch 
Langzaam doordwaalden..... 


Toch mag men vragen of ‘uw rijzige figuur’ niet wat sierlijker zou kunnen uitgedrukt worden, zelfs al neemt men in aanmerking, dat hier 't bepaalde doel is, een comischen indruk te maken.
In dat vers verdient 't derde couplet vooral de aandacht:

Intusschen leunde ik schilderachtig op den tronk 
Eens duizendjaargen eiks en vroeg mij heimlijk, wat 
Voor smaak wel 't lot had, dat het aan een veldflesch schonk, 
Wat droomend slechts mijn dichtermond genoten had. 


‘De zelfmoordenaar’ laat ik liefst voor rekening van den smaak des dichters. Ook al heeft men vlagen van zoo sombere zwartgalligheid, als welke aan Piet no. 83 der Immortellen in de pen gaf, dan bedenkt men zich toch nog tweemaal, eer men zoo'n walgelijken toestand gaat bezingen. De geestigste groepeering en de verdienstelijkste versificatie kunnen de keus van dit onderwerp niet rechtvaardigen. Vooral 't derde couplet op bladzijde 51 verdient, reeds uit het oogpunt van den burgerlijken smaak, de sterkst mogelijke afkeuring.
‘De Friesche poëet’ is een stukje dat P.P. tot zekere hoogte eer aandoet. Geestig en scherp hekelt hij de verbastering van Friesche taal en zeden, wat niemand hem kwalijk kan nemen:

Verbasterd is mijn Friesland 
Tot op den bodem der zee.... 



{==26==} {>>pagina-aanduiding<<}

.... maar 't heeft ook zijn zwakke kanten. Naar mijn inzien is 't derde couplet van de vijfde afdeeling totaal mislukt. Bij de voorstelling dat 't bekende vrouwtje van Stavoren op den bodem van de Zuiderzee woont, kunnen wij nog een heele massa andere onmogelijkheden opnemen en behoeft de schoone ons niet te vertellen:

Gelukkig voor u bewoon ik 
Hier een waterdicht lokaal, 
Waar ik versche lucht kan krijgen 
Door een onderzeesch kanaal 


Deze fout van Piet hangt samen met meer dergelijke. Een paar van die heb ik straks vermeld. De dichter valt nu en dan uit zijn rol.
Evenwel, als ik over het genre heen kon; als mijn critiek niet dieper ging dan tot den kunstvorm, d.i., als ik iets schoon kon vinden, wat van aanleg en geboorte niet rein is gevoeld en gedacht; als voor mij het kunstproduct mocht worden losgemaakt van de ‘zedelijke strekking’, gelijk ik die boven heb beschreven, dan, ik erken 't gaarne, zou P.P. mij ondanks deze kleine vlekken door zijn poëzie hebben ingepakt.
Daarom, (ik erken 't even graag) heeft 't zeer lang geduurd, eer ik kon besluiten het bundeltje aan mijn critiek te onderwerpen. Telkens sleepte Piet's dartele, speelzieke muze mij mee, plaagde de kleine zangster mij, dat ik, sinds de wereld mij begon te trappen, een stijve klaas geworden was, een catechiseermeester, een dominee...; doch men komt ook daar overheen en getroost zich zelfs de verdenking van te laken uit allerlei leelijke beginselen, als men zich bewust is, dat de bloei der Nederlandsche lette-
{==27==} {>>pagina-aanduiding<<}
ren ons oprecht ter harte gaat, en dat men te doen heeft met een man, die iets uitstekends zou kunnen leveren, indien hij besluiten wou, niets uit zijn handen te geven, wat den smaak van publiek bederft en hemzelven compromitteert in 't oog van.... al zijn 't ook maar catechiseermeesters en domine's.

Naschrift.

‘Maar ge hebt van Piet Paaltjens niets begrepen,’ zei mijn neef Van Puffelen. ‘'t Is een parodie van Van Beers en consorten, mijn beste jongen! Heb je dát niet gemerkt?’
Zoo! Is 't een parodie? En van zoo'n verdroogd en verteerd genre als de zieke jongeling en zulke akeligheden?.... Nu, dat doet me plezier voor de studentenwereld en voor de familie van Piet ook..., maar.... weet je wat? Als dát een parodie is, een echte, wezenlijke parodie.... welnu..., dan is deze recensie ook een parodie, hoor je!







{==28==} {>>pagina-aanduiding<<}

Een ‘afscheidswoord.’

Van Garibaldi heeft iemand verzekerd, dat in zijn ziel de toorn van 21 millioenen Italianen stormde. Wat er vandaag in mijn ziel gestormd heeft, zal, vrees ik, niet zoo nauwkeurig te bepalen zijn. Velerlei door elkander, dat heb ik al aanstonds te zeggen aan wie mij lezen wil -, opdat men gewaarschuwd zij. Als ik niet beter wist zou ik bij voorbeeld meenen, dat in mijn borst de schimmen van een menigte goede ‘herders en leeraars’ om wraak riepen. Gelijk ik zei, ik weet beter. Ik geloof niet aan schimmen, mijn borst is geen schimmenrijk en goede herders en leeraars hebben in geen tijdvak der wereldgeschiedenis de wraak bemind. Maar wat ik dan heden ook niet moge gevoeld hebben; wèl, ja zeker wèl de smart over een gesmade ‘evangeliebediening.’
Daaraan heeft de heer J.W. Straatman te Groningen schuld en het is billijk dat met hem worde afgerekend.
Betrekkelijk vroeg in den morgen las ik heden zijn ‘afscheidswoord,’ waarvan reeds een tweede druk werd

{==29==} {>>pagina-aanduiding<<}
noodig geacht, nog vóór de eerste in 't licht was verschenen. Dat behoort onder de uitgeversgeheimen en het publiek heeft zich dat niet aan te trekken. Welnu -, terstond na de lezing voelde ik mij niet recht wel.
Onverstandig, zal men zeggen..., den dag te beginnen met een afscheidswoord.
Wel mogelijk. Onverstandig, zeker, het programma van den dag te laten verstoren, door een boekje dat ons ‘op zicht’ wordt gestuurd. O, die boeken ter inzage! En die hebbelijkheid om ze op staanden voet in te zien!
Maar heeft dat ‘afscheidswoord’ zulk een indruk op mij gemaakt?
Mijne vrienden, ik heb er bij.... geschreid. Was het droefheid, was het toorn, was het iets anders? Als gij mij volgen wilt, zult gij 't te weten komen. Voorloopig behoeft gij mij niet voor kinderachtig te houden. Zelfs Caesar heeft wel geschreid.... toen hij het standbeeld zag van Alexander den Groote.
Juist had ik een paar tranen in de oogen..., toen een mijner kennissen binnentrad.
‘Wat 's dát?’ vroeg hij met een langen uithaal en een verlegen gezicht.
‘Niemendal!’ gaf ik, verwonderlijk kort en gevat, ten antwoord.
‘In dat geval,’ zei de ander, ‘zou ik er J.L. eens over consulteeren. Die weet er meer van.’
‘Ik vat niet wat ge bedoelt.’
‘Dat komt omdat gij de Haarlemmer niet bijhoudt. In 't nommer van 15 November jl. stond het geannonceerd: “H. Melder te Utrecht geeft heden uit: Tranen, beschouwd in betrekking op Maatschappelijk en Geestelijk

{==30==} {>>pagina-aanduiding<<}
gebied, door J.L., Onderwijzer. Ten voordeele der Bijz. Christ. school te Leeuwarden, 20 cents.” Als je 't lezen wilt, het ding ligt bij mij thuis. Hoewel, onder ons gezegd en gebleven, een halfje levertraan is wel zoo goed voor de gezondheid als die tranenbeschouwing van J.L.’
‘Laat J.L. en zijn boekje rusten, amice. Hebt ge dit al gelezen?’ En ik reikte hem Straatman's preek toe.
‘Beware!.... Een mensch kan niet alles lezen. En dan een preek..., nog wel een afscheidspreek; dat ligt zoo minder op mijn weg. Waart ge dáármee bezig?.... Ge ziet erg betrokken. Is het zoo aandoenlijk? Ook al niet best voor de gezondheid.... Wat scheelt je nu eigenlijk? Wat denkt ge, wat voelt ge, wat zoudt ge willen?’
‘Dat ge op de Mookerhei zat,’ dacht ik, maar.... waarom van die beroemde landouw een strafkolonie gemaakt? Ik zweeg en mijn vriend vervolgde:
‘'t Zou me niet verwonderen, mijn waarde, als ge 't op dit oogenblik zelf niet wist. Benijdenswaardige stemming! Dat noemt gijlieden nu, geloof ik, weemoed of zoo iets. Niet waar -, als een mensch zoo tusschen waken en droomen in verkeert; als hij de helft minder interessant is dan een slaapwandelaar, maar even bruikbaar ongeveer; als hij, kort gezegd, zit te soezen, dan is zoo'n mensch weemoedig?’
‘Hoor eens, amice,’ begon ik, ‘men kan met alles den draak steken, maar als iemand verdrietig is....’
‘Dan moet zoo iemand in de eerste plaats weten waarom hij verdrietig is,’ viel de ander in.
‘Dat kan men niet altijd weten. Er zijn van die duistere stemmingen, waarin men geen enkel voorwerp in

{==31==} {>>pagina-aanduiding<<}
zijn ware gedaante, zijn juiste omtrekken ziet. Dan hangt er een floers over de ziel, een nevel over de wereld en, als ge met zoo iemand gaat schertsen, dan kunt ge evengoed een bord kerriesoep aan een koortslijder geven.’
Ik zei dit met eenigen nadruk en er zat misschien wel eenige waarheid in hetgeen ik zei; maar toch, ik had er geen satisfactie van. Was het vriendelijk, de goede intentie van mijn bezoeker te miskennen?
‘Als een mensch,’ dus sprak hij, ‘als een mensch in een stemming verkeert, waaraan hij geen naam weet te geven, die hij, m.a.w., niet weet thuis te brengen, dan is hij gewoonlijk erg prikkelbaar..., daarin hebt gij gelijk. In zoo'n omstandigheid is 't, geloof ik, raadzaam een flinke wandeling te doen, of wat hout te gaan zagen.... Het kan den beste overkomen dat hij zich onpleizierig voelt. Je moet straks de lucht eens in, 't is een frissche morgen. Dat kamerleven is eigenlijk de pest voor een mensch.’
En mijn vriend stond op.
‘Blijf zitten,’ bad ik. ‘'t Zou me spijten als ik je iets onaangenaams had gezegd. Ik geloof dat ge gelijk hebt: die, zwevende gevoeligheid is een ongezond ding.... Evenwel, een kamerman ben ik niet.’
Mijn vriend ging weer zitten.
‘Gij moet niet denken,’ hernam hij, ‘dat ik den weemoed afkeur, wanneer men daaronder verstaat een diep en ernstig gevoel van het onvolmaakte der aardsche toestanden. Volstrekt niet. Maar er wordt veel voor weemoed gesleten, wat niet anders is dan onvruchtbaar gemijmer, zielloos gezeur, onmannelijk vertwijfelen en ziekelijke humeurigheid. Die soort van weemoed speelt

{==32==} {>>pagina-aanduiding<<}
in het orchest van veler leven een eerste viool, en ik verzeker u, dat is jammer. Het meest hindert me zoo iets, als ik het zie in de predikers der godsdienst. En daar zie ik het juist nog al dikwijls. Neem me niet kwalijk, ge behoeft er u niet meer van aan te trekken dan noodig is; ik zeg eenvoudig mijn opinie. Gijlieden bemoeit u veel met de intieme geheimen van 't menschelijk gemoedsleven; de besten uwer “keeren” menigmaal, ik geloof het gaarne, tot “zich zelven” in; maar - wat zal ik zeggen, de fijnste plooien van een menschenziel worden 't lichtst verfrommeld en dan komt er heel gauw ontsteking bij en dan.... Ik weet niet of ge mij begrijpt?....’
‘A bon entendeur demi mot....’
‘Ziet ge, men kan te veel bespiegelen en inkeeren, en dan raakt men ongevoelig buiten het volle, drukke leven der werkelijkheid en krijgt een verkeerden kijk op de wereld en wordt maltentig; en als ge dan over die wereld zucht en lamenteert en dat weemoed gelieft te noemen, dan verdient ge niet beter dan wat die vriend je laatst schreef: “dat een dichter van dien weemoed wel sterven, maar een kerk er niet van leven kan,” en dat die heele weemoed, wèl beschouwd, misschien niet veel anders is dan “verholen scepticisme,” en dat het, als die weemoedige geloofspredikers niet oppassen, mettertijd nog zal uitkomen dat het ongeloof van de “kinderen der wereld” ten slotte veerkrachtiger, blijmoediger, vertrouwender is dan hun geloof. Het is mijn stellige overtuiging dat de prediker der godsdienst in onze dagen, allegorisch gesproken, met een helder gelaat en een heldere stem meer zal uitrichten dan met de voile en sourdine van een verloopen weemoedigheid over gelaat en stem beide. Goede hemel -, hoe kan 't ook

{==33==} {>>pagina-aanduiding<<}
anders? Het hoofd te laten hangen en sip te kijken, dat vermag iedereen. Moed houden, frisch en flink het leven in 't aangezicht zien, de handen uit de mouw steken, voorwaarts roepen, voorwaarts gaan, voorwaarts trekken wat niet meè wil -, wie dát kan is een kerel. Als de predikers van 't geloof 't niet kunnen, laat ze 'r dan uitscheiën. Je neemt me niet kwalijk?’
‘Volstrekt niet. Ik denk óók wel eens dat de tijd voor de leekedichters, leekepredikers etcetera nu gekomen is; ik vind 't uitmuntend. Aan den eenen kant wat meer idealisme, aan den anderen wat meer realisme; de part et d'autre alzoo wat bijdraaien -, het kan niet mooier. Doch als je nu merkt dat de collega's zelf den boel in 't riet sturen....’
‘'t Zal zoo'n vaart niet loopen. Maar indien ook -, welnu, dan doet ge er aan wat in uw vermogen is, en de rest laat ge aan onzen lieven Heer over.’
‘Makkelijk gezegd....’
‘Maar mijn lieve vriend, 't is immers hetzelfde wat de heeren altijd op den preekstoel zeggen. Maak toch, in 's hemels naam, je eigen woorden niet te schande! Dat staat ijselijk gek en doet aan je prediking geducht veel kwaad. Ik hou u aan uw eigen woorden: “Doe wat uw hand vindt om te doen”, en “wees niet bezorgd!” Ziedaar, aan de woorden ligt het niet. Die zijn zoo goed als iemand wenschen kan. Het komt maar op de practijk aan.’
‘Ge hebt gelijk. Vergeet intusschen niet, dat een mensch den eenen dag eens wat flinker en moediger is dan den ander.’
‘Accoord!.... Als gij, op uwe beurt, maar niet vergeet dat de kerk de wereld niet is, en dat het Godsrijk met geen duizend uwer collega's staat of valt.’

{==34==} {>>pagina-aanduiding<<}

‘Wees daar niet bang voor..., nota bene, zoo'n bespottelijk clericalisme....’
‘Och kom,’ lachte mijn vriend; ‘al zijn ze nog zoo liberaal of modern, daar is geen domine of hij heeft, op zijn manier, iets van domine Haverkist uit Cremer's roman; zoo'n schijntje van “buiten ons geen zaligheid.” Dat moet ge niet opvatten als een personeel feit, of als een belachelijk maken van uw stand. Geen quaestie van. Daar is geen mensch of hij heeft de dwaasheden van zijn stand en betrekking; gijzelf hebt mij wel van armen verhaald, die er roem op droegen dat ze “van ouwer tot ouwer” waren bedeeld geworden. Wat is de diaconie zonder ons? dachten die stumperts en, daar ze zich geen georganiseerde wereld konden voorstellen zonder diaconie, zoo beteekende dat in hun mond zooveel als: Wat zou de wereld zijn zonder ons?... We hebben allen min of meer iets van die stumperts -; wel te verstaan, ieder in het zijne.’
‘'t Kan zijn dat ge gelijk hebt; maar ik begrijp niet recht, waar ge heen wilt.’
‘Niet?.... Ge waart immers bang dat de collega's den boel in 't riet zouden sturen en dat de wereld....’
‘Dat de wereld er om zou lachen, misschien?.... Och vriend, ik lach om die wereld; ik lach haar uit, de groote zottin met haar gouden bellen in de ooren en geen hart in 't lijf. Laat ze om ons predikers lachen, laat ze ons trappen, steenigen. Als wij aller afschrapsel zullen geworden zijn, dan zullen wij haar overwinnen. Eenmaal hebben de vervolgde geloovigen in de catacomben de nieuwe geschiedenis voorbereid. Weer zijn wij verplaatst in die eerste eeuwen van 't christendom. De wereld die in 't booze ligt, ze staat ons naar 't leven. Maar de dagen zijn ge-
{==35==} {>>pagina-aanduiding<<}
komen dat, wie een christenhart heeft, weer die wereld in 't aangezicht zal slaan en....’
‘Clericalisme, amice, anders niet; en op het randje van den waanzin. Uit welk boek heb je dat?’
‘Uit het boek van mijn eigen verleden,’ antwoordde ik met een glimlach. ‘Stel u gerust, we begrijpen elkaar beter dan 't wel schijnt. Veel van hetgeen ge clericalisme noemt, was oorspronkelijk voor iets beters in de wieg gelegd. De wereld is vol van schijnbaar vreemde metamorphosen. Naarmate we verder komen in de analyse van ons geestelijk leven, zien we duidelijker dat ook daar alles natuurlijk toegaat.
Ik neem aan, bij voorbeeld, dat gij van jongs af een gevoelig hart, een levendige verbeelding hebt gehad. Men heeft dat hart door allerlei vrome aandoeningen meer week gemaakt dan versterkt; die inbeelding door de voorstelling van groote persoonlijkheden geprikkeld en opgewonden. Achttien jaren oud gaat gij naar de academie. Sursum corda! riep het ouderlijk huis u na -, en waarlijk, gij droegt het hart wèl hoog. Gij gloeidet van geestdrift voor al wat edel en schoon was, en dat gij u wat ver boven velen uwer tijdgenooten steldet, dat was nog niet hinderlijk zoolang het bleef binnen de heilige hage eener levenslustige, dichterlijke jeugd. Jongens van een heel ander temperament, maar in hun soort even goed als gij in de uwe -, ze vonden u een pedante kerel en heelemaal ongelijk hadden ze niet. Maar zij verdroegen u en werden door u verdragen. Niet lang daarna, evenwel, zaagt en hoordet gij menschen en dingen zoo ploertig en gemeen, dat het hart u werd dichtgeknepen. Vóór uw 19den verjaardag waart ge een menschenhater. Uw aanleg

{==36==} {>>pagina-aanduiding<<}
om een dweper te worden ontwikkelde zich voorspoedig. Gij begont uw weinige vrienden te veronachtzamen en sloot u op met Byron en Heine en andere fanatieken van die soort. Op den duur werden die heeren u te kras. Bij hen u “de koude horst” te warmen, of bij een brandglas u te warmen, gelijk Jean Paul zegt, scheen u tamelijk wel hetzelfde. Hun hartstochtelijkheid was u te kannibaalsch, te menscheneterig. Met en benevens dit vondt gij hen vreeselijk frivool en kwajongensachtig, trots al hun titanengebaar. Wat de deur toedeed -, gij hoordet keer op keer naar de kerkklokstonen van voorheen. (Gij waart 19 jaren en vond het dus zeer gepast, veel te denken en te droomen en te dichten van “voorheen”). Zoo kwam het dat ge de studiën weer gingt opvatten en, naar de toekomst het oog richtend, uw ruste zocht in het liefelijk dorp, in de vredige pastorie....’
‘Duurt het nog lang, amice?’
‘Dat staat u leelijk.... Een oogenblikje geduld nog en we zijn waar ik wezen wilde. Het liefelijk dorp en de vredige pastorie dan, ze kwamen. Of liever, gij kwaamt tot hen....’
‘Zeg maar: ik kwam.’
‘Ook goed; als ge maar niet denkt dat ik mezelven teeken. - Nu was dan voor het idealisme der jonge, reine geestdrift 't welaangename jaar gekomen. Met een hart vol Tholucksch enthusiasme; met den glans van de “Weihe des Zweiflers” op 't gelaat; met al het triumfante van een, die Schenkel's “Religiöse Zeitkämpfe” had “durchgemacht;” zoo nam ik den herdersstaf op en betrad ik den kansel. Wisten de goede landlieden wel, dat er zooveel heroïsme en idealiteit tegen hen in aantocht was? Ze heb-
{==37==} {>>pagina-aanduiding<<}
ben er nooit iets van vermoed. Hoe menigen zondag voelde ik mij geërgerd, als ik, warm van 't profeteeren, in de kille kerkeraadskamer kwam en de vertegenwoordigers der gemeente zoo nauwlettend de centen zag tellen, als ware er niets gebeurd. - Langs den weg van soortgelijke ergernis komt, geloof ik, het clericalisme?...’
‘'t Is een der wegen. Er zijn ook clericalen, die oorspronkelijk voor cipier, of botboer, of koster, of pruikemaker in de wieg waren gelegd.’
‘Voet bij stuk houen, mijn waarde! We zijn van den weemoed uitgegaan en dus van de sfeer der idealiteit. Ik geloof dat we elkaar begrepen hebben. Geestdrift voor het hoogere, het ideale, ze kan zonder behoorlijke contrôle van de rede, - theoretische en practische -, uit een edele natuur een onaangenaam, zeker althans, een ongelukkig mensch maken. Het lezen van een materialistisch artikel is genoeg om hem op een mooien dag den hartstocht voor de catacomben te bezorgen, waarop ik straks doelde. - Een klein tikje heb ik er zelf van beet gehad. En toen ge mij daareven in een verdrietige stemming vondt, toen was ik er niet geheel vrij van. Begrepen?’
‘Volkomen. Hou je nu verder maar goed, en maak u zelven het leven niet moeilijker dan het al is. Anders... loopt ge, om niet dadelijk het ergste te zeggen, anders loopt ge nog gevaar dat Prof. Van Oosterzee in zijn eerstvolgende “toespraak bij de opening” der academische lessen, ook u citeert als een der modernen voor wier gezondheid naar lichaam en geest de kerk nadeelig schijnt.’
‘Wat dat betreft -, Prof. Van Oosterzee is in zijn toespraken aan de academiejeugd zelden heel gelukkig.

{==38==} {>>pagina-aanduiding<<}
Maar de aardigheid, waarop ge nu zinspeelt, was totaal beneden hem. Laat hem desnoods zijn hart blijven ophalen aan de vermelding van “apostaten” in 't klein en groot en middelsoort; dat kan nog doorgaan voor geloofsijver of zoo wat, en ontslaat hem bij velen van de moeite der argumentatie. Met iemands lichamelijke krankheden een snakerij uit te halen, komt evenwel nooit of nimmer te pas. Men behoeft bovendien niet modern te zijn om bij de evangeliebediening zijn gezondheid in te schieten. Zoomin als men orthodox behoeft te zijn om corpulent te worden. Ik zou, in V. Oosterzee's plaats, er voortaan het vleesch maar buiten laten.’
‘Hij meent het zoo kwaad niet. Een beetje woordenrijk, moet ge denken; een speelziek vernuft en au fond een groote mate goedhartigheid. Dan zeg je wel eens iets dat achterwege had moeten blijven. Daarbij, de redenaar was nog onder den bedwelmenden indruk van de Alliantie....’
‘En min of meer akelig van het orthodoxisme, dat tegenwoordig bij de Utrechtsche vrienden komt spoken.’
‘Juist; en dan druk, druk. Oraties, preken, aphorismen, letterkundige voordrachten, critieken, anticritieken -, och lieve man!....’
‘Hoe houdt 'n mensch er zijn gezondheid nog bij!’
‘De kracht van den humor, amice. Ten minste als het de humor is, die zich o.a. ook in de vrijheid van een auteur tegenover zijn onderwerp verraadt; in de gemakkelijkheid waarmee hij de moeilijkste problemen hanteert, in de....’
‘Als dat humor is, dan zullen we mettertijd nog beleven dat de meeste auteurs den humor kiezen als het goede deel. Dan staat voorloopig die J.H.d.R. van de

{==39==} {>>pagina-aanduiding<<}
Kerkelijke Courant, bovenaan in de rei der humoristen.’
‘Is dat die recensent, die gemeenlijk een stuk of wat boekjes tegelijk beoordeelt?’
‘Dezelfde. En dan met twee, drie volzinnen, een halve ui, en geen oordeel. Gij zijt nog al ingenomen met het “Leesboek” van Matthes. Zie nu de Kerk. Courant eens te krijgen, het eerste nommer van dit jaar, dan zult ge een beoordeeling vinden, waarbij den grootsten humorist der toekomst het hart zou verdagen. Ik kan 't intusschen niet helpen dat die soort van humor mij niet bevalt. Goed voor de gezondheid, zegt ge. Maar gij moest zeggen....’
‘Niet bitter worden, vriendje!.... Dan ziet ge er uit als een nachtegaal met kaplaarzen en sporen. Ik zie je nog liever verdrietig, en 't allerliefst geen van beide. Ga nu eens wandelen; en als ge te morgen of avond over die preek van Straatman schrijft, denk er dan bij aan ons gesprek. Anders vervalt ge weer in zoo'n soort van Atlas-stemming, alsof het gansche hemelrijk op uw schouders rustte.’
‘Ik zal mijn best doen, adieu!’
‘Adieu!’

Laat ons nog dezen zelfden dag onze aanteekeningen schrijven op J.W. Straatman's afscheidswoord. Van uitstel komt afstel en 't zou toch kunnen zijn, dat de een of ander door mijn opmerkingen gebaat werd, al ware 't ook Prof. V. Oosterzee, of J.H.d.R.; de een voor zijn eerstvolgende toespraak aan de academiejeugd; de ander voor zijn ‘beoordeelingen’ in de Kerk. Courant. Ook is

{==40==} {>>pagina-aanduiding<<}
't in onzen tijd van afscheidnemen gansch niet ondenkbaar, dat deze of geene ‘apostaat’, na lezing mijner annotaties, zijn reeds ontworpen afscheidspreek eenigszins wijzige; al wil ik aannemen dat de meesten hunner, na kennisname van Straatman's predikatie, reeds gevoeld hebben ‘comment,’ om met Napoleon Roussel te spreken, ‘comment il ne faut pas prêcher’ in 't afscheidsuur.
Voorop ga de vraag, waarom de heer Straatman zich verplicht heeft gevoeld, zijn ambt als predikant neder te leggen. ‘Wie heden ten dage,’ zegt hij, ‘zooals ik, in de volle kracht des levens, het predikambt neerlegt, doet dat meestal niet tot zijn vermaak, maar omdat hij daartoe.... gedrongen wordt’ (bl. 6 en 7). En nog betuigt hij (bl. 27 en 28): ‘Ik schaam mij niet te verklaren, dat ik gaarne nog menig jaar onder u zou hebben gearbeid.’ Als gij dat verneemt, mijne vrienden, dan gist gij dat er iets treurigs achter dat heengaan steekt. Welnu dat doet het ook; maar hoogstwaarschijnlijk iets anders dan gij vermoedt.
Onder één voorwaarde had de scheidende leeraar kunnen blijven. Gij raadt in geen duizend keer welke, en daarom, luister: hij had kunnen blijven als..., maar hoor hoe hijzelf 't aan de gemeente zegt:
‘.... als gij als één man u aan mijne zijde geschaard hadt, om van onze Doopsgezinde gemeente te maken de vrije gemeente, die waarheid, deugd en liefde op hare banier zou schrijven’.... enz. (bl. 28).
‘En wilde de gemeente te Groningen dat niet?’
‘Dat's te zeggen..., mij dunkt, ze zal toch niets tegen zulk een banier hebben gehad...’
‘Quaestie van interpretatie der woorden misschien.’

{==41==} {>>pagina-aanduiding<<}

‘Of anders...., weet je...., “als één man aan mijne zijde,” dat.... klinkt nog al kras, nog al....’
‘Clericaal, meent ge? Maar ge moet altijd in aanmerking nemen dat het toch om de vorming eener “vrije” gemeente was te doen. De intentie was goed.’
Een oogenblikje!.... Als de heer Straatman er in zijn inleiding niet op had gedrukt dat hij vóór alle dingen ‘waar’ wenschte te zijn, dan zou ik geneigd wezen, 't ‘als één man’ kortweg een oratorische phrase te noemen. Thans weet ik niet zoo dadelijk wat men er van denken moet. Mocht ik Straatman voor een orthodox Mennoniet houden, het raadsel ware misschien opgelost. In dat geval toch kon het zijn als hadde hij bedoeld: ‘Broeders, volgens de statuten onzer gemeente behooren we allen wedergeboren en dus vrienden van waarheid, deugd en liefde te zijn. Ik zie dat dit niet 't geval is. In zulk een kring wil ik niet langer voorganger zijn. Ik vertrek.’
Maar Straatman behoort niet onder de orthodoxen; zóó kan hij 't niet hebben bedoeld. Hoe dan? Van welken kant men 't geval ook bekijke, 't blijft zonderling. De banier van waarheid, deugd en liefde is blijkbaar het voorwerp van Straatman's ernstige sympathie. In een kring waar dezelfde sympathie niet allen zonder onderscheid bezielt, daar kan hij als leeraar niet langer arbeiden. Dus staakt hij daar zijn arbeid als leeraar.... Als die redeneering voor allen verbindend wordt geacht, dan is het leeraarsambt van stonden aan over den ganschen aardbodem geoordeeld. Ik geloof althans niet dat er gemeenten zijn, waar allen ‘als één man’ zich aan de zijde van hun leeraar en rondom meergemelde banier scharen. (Ik neem nu maar aan dat deze twee manoeuvres altijd één zijn). Ook was

{==42==} {>>pagina-aanduiding<<}
tot heden 't gevoelen vrij algemeen, dat de taak van den leeraar hoofdzakelijk in het vormen van een gemeente vol geestdrift voor waarheid, deugd en liefde bestond. Het beeld van den zaaier heeft de eeuwen door als classiek gegolden. Het is te allen tijde embleem van 't leeraarsambt geweest. Was het voor Straatman weggelegd die orde van zaken om te keeren? Moet het voortaan zijn: eerst een ideale gemeente en dan een leeraar? Men zou kunnen vragen of dit niet in ‘de verkeerde wereld,’ waarvan wij als kinderen lazen, thuis behoort. Zelfs mag men het denkbeeld opperen of de leeraar niet, indien ergens, 't allereerst in die waarheid- en deugdlievende gemeente zou kunnen gemist worden.
Maar Straatman is wellicht van oordeel dat er aan de Groningsche gemeente geen eer te behalen valt?
Zoo weinig dat hij zich integendeel tot den triumfkreet gerechtigd acht: ‘Eene stem daar binnen roept mij toe: Gij hebt niet te vergeefs met zoo veel inspanning gewerkt; dieper dan gij vermoedt is uwe prediking doorgedrongen; geen verzet, geene vijandschap van menschen zal het licht uitblusschen dat gij hebt ontstoken.’ (bl. 28).
En toch gaat hij als leeraar onder!.... In weerwil van de bemoediging der geheimzinnige stem, wier melodie als een bravoer-aria klinkt? Ondanks het certificaat van ijver, hem, naar het schijnt, uit de geestenwereld toegereikt? Niettegenstaande een toezegging dat de vijandschap van menschen tegenover zijn arbeid onmachtig zal zijn? Onbegrijpelijk, onbegrijpelijk!....
't Is waar, nog altijd schaarden die van Groningen zich niet ‘als één man’ aan zijn zijde!
Dat moet voor zijn gevoel wel hard zijn geweest. Als

{==43==} {>>pagina-aanduiding<<}
nu toch eenmaal de zaligheid, naar zijn innige overtuiging, aan bedoelde zijde was. Wel hard..., maar toch, met zooveel bemoedigends, met zoo'n roepende stem binnen in zich! 't Blijft raadselachtig....
Doch bedenk dat hij reeds zeventien jaren lang had gearbeid -, ‘met zooveel inspanning’ nog wel.
Ach ja, en nog altijd niet de ‘vrije’ gemeente ‘als eén man aan zijne zijde.’ 't Is hard. Maar als ik denk aan een Wilberforce b.v., die zes en veertig jaren lang heeft gearbeid, in en buiten 't Britsche parlement, om de vrijheid der slaven te verwerven.... Stil, laat mij niet onbillijk worden -, daar zie ik iets.
.... ‘als lid der gemeente blijf ik onder u verkeeren, en de zaak die wij voorstaan is, dat weet gij, mij te dierbaar, dan dat ik haar niet zou verdedigen met al mijne kracht.’ (bl. 29).
Zoo mag ik 't hooren. Werken en strijden zoolang het dag is, dat's mannentaal. Straatman mag absoluut zijn, resoluut is hij niet minder en, op mijn woord, zulke personen moet men in eere houden. Onder de apathische figuren of figuranten der eeuw behoort Straatman niet. - Maar waarom heeft hij het predikambt neergelegd? De zaak die hij heeft voorgestaan zal hij blijven voorstaan! Met al zijn kracht, want ze blijft hem dierbaar! Toch houdt hij op leeraar te zijn. Niet om redenen van gezondheid, gelijk men 't noemt. Niet omdat men hem heeft weggejaagd. Niet wijl hem een andere werkkring begeerlijker scheen. Waarom dan? Schuilt hier soms een akelig geheim? Geen geheim -, maar toch wel iets akeligs.
‘Ik weet,’ zegt de scheidende leeraar aan het eind zijner toespraak tot het meerendeel zijner hoorders, ‘ik

{==44==} {>>pagina-aanduiding<<}
weet, dat mijn persoon de groote hinderpaal voor uwe toetreding tot het nieuwe is’ (bl. 31).
Daar hebt ge de verklaring van 't raadsel. Straatman heeft als predikant een deel der Doopsgezinde gemeente te Groningen in het licht gestaan. Onder die omstandigheden wilde hij als leeraar niet blijven. Dat's mooi van hem. Ik scherts niet; ik spreek in vollen ernst. Wie de overtuiging voedt dat ‘de toetreding tot het nieuwe’ voor der menschen ontwikkeling volstrekt noodig is; wie de treurige wetenschap bezit dat zijn persoon aan die ontwikkeling voor de meesten in den weg staat; die moet als leeraar aftreden. Zijn heengaan kan een laatste en machtige prediking zijn. Zijn heengaan is 'n daad, waarvoor een eerlijk man den hoed afneemt.
Niet de omstandigheid derhalve, dat de gemeenteleden zich tot heden niet als één man aan zijne zijde hadden geschaard -, deed den heer Straatman tot heengaan besluiten. Neen, de overtuiging dat de meesten door hem in hun ontwikkeling werden gehinderd, zij noopte hem daartoe. Ware 't anders geweest, hij zou, had dit aan hem gestaan, bij de reeds vermelde zeventien dienstjaren nog andere zeventien hebben toegevoegd.
't Is nu de quaestie: hoe kwam hij aan die overtuiging? Een belangrijke quaestie, inderdaad; haar beantwoording kan een recht nuttige paragraaf leveren voor de hedendaagsche pastoraaltheologie.
‘Mijne vrienden zijn vijanden, mijne volgelingen tegenstanders, mijne leerlingen vervolgers geworden. Die mij vroeger op de handen droegen groeten mij niet meer’, dus klaagt de predikant met ware Jobsverzuchting, al werd ons in de inleiding beloofd dat hij niet klagen zou. Door

{==45==} {>>pagina-aanduiding<<}
die inconsequentie daalt hij in mijn achting en genegenheid niet. Zelfs klopt mijn hart hem vol sympathie tegen, als hij verzekert: ‘Wel baarde die veranderde betrekking mij smart, en heeft bij het verbreken van zoo menigen vriendschapsband mijn hart gebloed’ (bl. 17).
De vraag wordt nu evenwel: Vanwaar die droeve omkeer in bedoelde vriendschapsbetrekking?
‘Het was mijne, niet uwe schuld dat alles zoo geheel anders is geworden,’ zegt de spreker tot zijne gemeente, en uit die verklaring schijnt alweer te blijken, dat we hier met lang geen alledaagsch man en gansch geen ordinair geval in aanraking gekomen zijn. In den regel toch zijn de menschen niet geneigd hunne schuld in te zien -, veel minder nog, die te belijden.
Eerbied dus voor den heer Straatman, die....
Maar neen, hier geen scherts, geen ironie. Hier worde kort en goed gezegd dat de heer Straatman er niets van meent.
Alzoo die schuldbelijdenis een phrase, een acte van hoffelijkheid, een ‘modestie de convenance’?
Men oordeele!
De man, dien we hoorden zeggen: ‘Het was mijne, niet uwe schuld,’ die man spreekt vervolgens aldus:
‘Ik durf gerust ten aanhoore van u allen te verklaren, dat ik met vlijt en ijver het predikambt heb bediend. Het is van den beginne aan mijn lust en streven geweest, u met vaste en krachtige spijs te voeden.... Toch was het eene dwaling van mij te gelooven, dat een krachtige waarheidszin en een helder oordeel, gepaard met ernstige studie voldoende zouden zijn, om op den duur aan een evangelieprediker de achting zijner gemeente te waarborgen.’ (bl. 18).

{==46==} {>>pagina-aanduiding<<}

Die man somt vervolgens op, welke eigenschappen ‘een christenleeraar moet bezitten om geliefd te wezen (bl. 18 en 19). Het komt hierop neer, dat zulk een leeraar o.a. sluw en dom en laaghartig moet zijn.
Die man gaat verder en verklaart:
“Welnu, Toeh. ik bezit die eigenschappen niet, en ondervond de gevolgen van dat gemis. Ik versta de kunst van veinzen en plooien niet; ik kan niet diep genoeg buigen en mij niet anders voordoen als ik ben. Leugen voor waarheid te verkoopen is mij onmogelijk, voor dwaling en vooroordeel ontzag te koesteren mij niet gegeven. Tot een priester ben ik niet geboren, en de aanbidding van den Mammon vind ik, tot mijn ongeluk, verachtelijk” (bl. 19 en 20).
Die man herhaalt weder en wederom: “Maar deze mijne ongeschiktheid is niet uwe, maar mijne schuld.”
Die man wordt geestig en vervolgt:
“Gij kunt niet helpen, dat de natuur bij de zamenstelling van mijn karakter de letter “l” te veel vergeten, en niet wetende, waarmede ik eens mijn brood zou verdienen, mij niet laf, niet lauw, niet lenig, niet loos, en bovenal niet lief genoeg gemaakt heeft, om wat men noemt, een gevierd prediker te zijn” (bl. 20).
Die man wordt dichterlijk en betuigt:
“Niet alle vogels vliegen even hoog; naast dezulken, die ten hemel stijgen, zijn er vele andere soorten, die van natuur wat dichter bij de aarde blijven.” Met dat beeld voor oogen neemt hij 't zijn gemeenteleden niet kwalijk dat ze “het ietwat sterker aftreksel, uit ervaring, wetenschap, zielkunde en natuurkennis gebrouwen”, niet begeerden, 't welk hij “zoo vrij” was, hun “toe te dienen,” (bl. 23).

{==47==} {>>pagina-aanduiding<<}

Die man....
“Maar die man is niet zeer beleefd....”
“Letter “l.””
“Niet loyaal.”
“Letter “l.””
“Niet zeer liefderijk.”
“Letter “l.”” Verzuim van de natuur. Of niet onmogelijk was ze haar Hollandsch vergeten. Of misschien heeft ze oorspronkelijk van den heer Straatman geen Hollander, wellicht een Nieuw-Hollander of Nieuw-Zeelander willen maken. Wie zal 't zeggen?’
Mijne vrienden, niet aldus! Ik beken, het is wel moeilijk, bij Straatman's toespraak ernstig te blijven. Zelfs voor een ernstige verontwaardiging laat ze misschien geen plaats. De zelfverheffing van den spreker schijnt daartoe te buitensporig; zijn persifflage tegenover de gemeente te plomp en grof, zijn minachting voor het menschdom te theatraal. Bij eenig nadenken evenwel kan 't niet anders of juist daarom zal een ernstig medelijden zich van ons meester maken.
Hoeveel bitterheid moet er in de ziel van dien man zijn saamgeperst voor en aleer hij er toe kwam, na zeventien jaren arbeids, van een gemeente aldus afscheid te nemen! Van een gemeente in wier midden hij eenmaal een ‘geacht prediker’ was (bl. 16). Om wier tanende vriendschap hij ‘in de laatste jaren dikwijls zwaar heeft geleden’ (bl. 17)! Bij wier verkoeling hem menigmaal ‘het hart heeft gebloed’ (bl. 17)! Nog eens, het trof mij weldadig, die woorden te vernemen; ze kwamen uit zijn hart, er is geen twijfel aan. Maar dan -, vóór en na die sarcastische toon, die hartgrondige verachting van het publiek,

{==48==} {>>pagina-aanduiding<<}
die stroomen van smaad en hoon, over zooveel leeraars en gemeenten uitgestort! Dat alles op dien laatsten avond! Och neen, zeg niet, Mijnheer Straatman, dat gij een walg hebt van sentimentaliteit; het sentimenteele verlangen wij te geener ure, ook niet in die des afscheids. Wat wij verlangen is een hart. Zeg niet dat gij door bloedverlies uw hart verloren hebt. Onrecht doet gij uzelven met die betuiging. Zeg dat uw hart door en door verbitterd was; dat ge, bij 't schrijven van uw afscheidswoord, uw beter ik niet aan 't woord hebt laten komen; dan spreekt gij de waarheid.
Gij, man vol ironie, gij hebt niet gemerkt dat uw afscheidswoord de droefste ironie voor uzelven is geworden.
‘Waar’ wildet gij zijn en nog eens ‘waar’ en wederom ‘waar.’ Gij gebruikt een inleiding van bijna vijf bladzijden om dit te annonceeren. Gij hebt er niet op gerekend dat een mensch niet ‘waar’ is en niet ‘waar’ kan zijn, als hij zich door booze hartstochten laat onder den voet trappen. Wat gij dan ook geweest zijt, ‘waar’ zeker niet. ‘Ik hoop te spreken op een wijze, die waardig is voor u en voor mij,’ hebt gij gezegd. En gij hebt gesproken op een wijze, die beneden u was, beneden allen en beneden alles.
Een woord van Paulus werd door u als tekst misbruikt. Een woord zijner liefde werd het voertuig van uw leelijkste driften. Wat hij meende, dat hebt gij niet gemeend. Wees eerlijk, wees waar, mijnheer Straatman, dat hebt gij niet gemeend. Op vroegere genegenheid zijner gemeente beriep Paulus zich om deze andermaal te winnen. Op vroegere genegenheid uwer gemeente beriept gij u om er

{==49==} {>>pagina-aanduiding<<}
deze het grievendst en smadelijkst verwijt van te maken. Dat misbruik van een edel woord is uw eerste onwaarheid geweest.
Uw tweede onwaarheid is, dat gij den tegenstanders van Paulus in de gemeenten van Galatië meer kwaads hebt toegedicht, dan gij voor uw geweten kunt verantwoorden. Als men u gelooven wil, zijn die mannen één en al ‘onedel opzet’ geweest. Men zal, hoop ik, zoo verstandig zijn u niet te gelooven. Men zal 't u, hoop ik, vergeven dat gij, in de ruwe, onbillijke schets van Paulus' tegenstanders, uw eigen wederpartij hebt willen ten toon stellen. Wees er zeker van, die zucht heeft u verblind -, maar gij weet het in uw kalmer oogenblikken zoogoed als ik.
Uw derde onwaarheid is, dat gij, tegen uw eigen bedoeling in, uw aanhangers en vrienden, om van uzelven maar te zwijgen, in zeer ongunstig daglicht hebt geplaatst; en wel door de teekening van wat een ‘geliefd’ prediker moet wezen. Indien men toch geen ‘geliefd’ prediker kan zijn dan ten koste van al wat naar karakteradel zweemt -, wat dan te zeggen van hen, bij wie zulk een prediker ‘geliefd’ is? - Misschien zegt gij: ik heb den prediker bedoeld, die ‘bij allen geliefd’ is; doch dan hebt gij een wezen bedoeld dat eenvoudig niet bestaat en nooit heeft, bestaan. Zeker, een klaar bewijs voor de verwarring, de ‘onwaarheid,’ waarin gij tijdens het schrijven uwer toespraak verkeerdet. De tijd komt, dat gij die toespraak verfoeien zult. Want der langen Rede kurzer Sinn is inderdaad geen andere dan deze: ‘Ik, J.W. Straatman, die mij “voorheen in de toegenegenheid van velen mogt verheugen,” ik mag mij thans nog meer in hun ontrouw verheugen, want zij bewijst, dat ik voor deze lieden te wijs en te

{==50==} {>>pagina-aanduiding<<}
goed ben geworden. Al mijn “geliefde” collega's mogen hieruit afleiden, hoe ik hen en hunne vrienden waardeer.’
Inderdaad, gij waart wel de man om anderer afscheidspreken aan de kaak te stellen. Gij, die reeds in den aanvang de vraag oppert: ‘Zouden wij wel zonde doen, als wij bij het lezen of hooren (van dergelijke preken) bij ons zelven dachten: Vriend, uw preek is schoon, welsprekend, gemoedelijk, roerend, stichtelijk, wegslepend, ja, wat gij maar wilt, doch waar is zij niet!’
Welk een vraag!
Welzeker zou het zonde zijn als wij zoo dachten, want het zou onwaarheid zijn. Het ware alleen is schoon, welsprekend, gemoedelijk, enz. enz. Moest gij, reeds op de tweede bladzijde van uw toespraak, dat vergeten? Apostel van het ‘waar’ zijn, hoe deerlijk zijt gij de speelbal geweest van allerlei onware fantasiën! Hoe kondt gij zoo onmannelijk wezen u dus te laten overheerschen!
Maar nu, ik wil zonder eenige achterhoudendheid zeggen, hoe ik er over denk. De diepstliggende oorzaak van al het onware in Straatman's afscheidswoord is de omstandigheid, dat hij vóór 17 jaar als herder en leeraar in een christengemeente bevestigd werd. Nooit had hij naar het ambt van herder en leeraar moeten staan. Nooit is iemand er ongeschikter voor geweest. In het aanvaarden van dat ambt ligt, naar mijn overtuiging, de eerste onwaarheid, ligt het πρѽτον ψεῦδοϛ.
De heer Straatman deelt ons mede:
‘Ik versta de kunst van veinzen en plooien niet.’ (bl. 19).
Uitmuntend! Maar verstaat hij de kunst om allen alles te worden, gelijk ze werd beoefend door broeder Paulus, dien hij vereert?

{==51==} {>>pagina-aanduiding<<}

‘Ik kan niet diep genoeg buigen.’ (bl. 19).
Ook niet als de dienende liefde het eischt? Ook niet met het oog op den edele en fiere, die zich bukte om zijnen discipelen de voeten te wasschen?
‘Ik kan mij niet anders voordoen dan ik ben.’ (bl. 19).
Het zij zoo. Maar kan hij zichzelven beheerschen waar het noodig is, ter wille van een goede zaak?
‘Leugen voor waarheid te verkoopen is mij onmogelijk.’ (bl. 19).
Maar wist hij zeker dat al, wat door hem ‘verkocht’ werd beproefde waarheid was? En, van verkoopen gesproken, was 't hem ook onmogelijk nu en dan op den kansel een zekeren toon aan te slaan, die aan de markt herinnert?
‘Voor dwaling en vooroordeel ontzag te koesteren was mij niet gegeven.’ (bl. 12).
Maar was 't hem gegeven, als overtuiging van anderen te eerbiedigen wat hem dwaling en vooroordeel scheen?
‘Tot een priester ben ik niet geboren.’ (bl. 20).
Maar had hij een zin voor het ‘koninklijk priesterdom,’ waarvan een N.-Testamentisch schrijver gewaagt? Een hart voor ‘het geloof des huisvaders,’ door Abr. Des Amorie v.d. Hoeve Jr. geschetst, en in kracht van wijding zoo menigen priester te boven gaande?
‘De aanbidding van den Mammon vind ik, tot mijn ongeluk, verachtelijk.’
Maar vindt hij de aanbidders van dien Mammon in dezelfde mate deerniswaardig? Doet hij het zijne om die ongelukkigen te redden, of stoot hij ze af, om het even of ze dieper in hun ellende verzinken?
Men houdt soms voor deugd (de uitdrukking is van

{==52==} {>>pagina-aanduiding<<}
Nicolaas Beets), wat niets anders is dan de goede zijde van een kwade eigenschap. Heeft de heer Straatman wellicht in dat geval verkeerd?
Één ding staat bij mij vast: 't is goed dat hij langer geen betrekking wilde, waarvoor hij van nature zoo weinig geschiktheid bezat.
Ik weet wel, Alexandre Vinet heeft in zijn ‘Theologie Pastorale’ gezegd: ‘Mieux vaudrait un peu de brusquerie que cet air bénin et paterne, que quelques-uns adoptent en dépit de leur nature. La charité a quelquefois pour vraie forme la rudesse; la douceur quelquefois est une trahison.’ Doch ik weet ook dat hij daarop liet volgen:
‘Mais combien un air rude, magistral, un ton bref et saccadé, de l'impatience, de l'humeur, de la hauteur, le manque de politesse, ou seulement l'air de l'indifférence et de l'ennui (toutes choses qui n'excluent pas la charité), ne nuiraient-elles pas au ministre et au ministère?’
Zonder twijfel doen die dingen veel kwaad aan het ‘ministère,’ en daar ze, blijkens het afscheidswoord, tot de ingewortelde onhebbelijkheden van den heer Straatman mogen gerekend worden, zoo is het goed dat hij het ‘ministère’ vaarwel heeft gezegd. Met dit oordeel wensch ik niet te kort te doen aan den ‘krachtigen waarheidszin en het helder oordeel, gepaard met ernstige studie,’ waarvan de heer S. zich bewust is. (bl. 18).
‘Ze waren intusschen’, zal deze antwoorden, ‘ze waren niet voldoende, mij op den duur als evangelieprediker de achting mijner gemeente te waarborgen.’ (bl. 18).
Merkwaardig bewijs voor de juistheid van Vinet's meening!

{==53==} {>>pagina-aanduiding<<}

Vooral een evangelieprediker moet, behalve 'tgeen ‘waarachtig, eerlijk en rechtvaardig’ is, ook 'tgeen ‘liefelijk is en 't geen wèlluidt’ bedenken. Kan hij dit niet; is de ‘côté féminin’ in zijn natuur niet of weinig ontwikkeld, dan zal hij misschien bij 't kadaster, bij de posterijen of belastingen, als commissaris van politie, als professor, als magistraat en in honderd andere betrekkingen zeer bruikbaar wezen; maar als evangelieprediker, als herder en leeraar deugt hij niet.
‘Een zoete, zalvende toon, een onuitputtelijke voorraad van stichtelijke, gemoedelijke woorden...:’ mompelt Straatman onwillekeurig. Doch dit zijn maar praatjes en, gulweg gezegd, niet dan zalfjes voor de wonden van zijn eigen gekrenkt leeraarshart. Zijn ‘krachtige waarheidszin’ en ‘helder oordeel’ staan er mij borg voor, dat hij dit eerlang evengoed zal inzien als ik of een ander.
De ‘geachte’ predikers en de ‘achtende’ gemeenten zullen 't hem vergeven, dat hij, in een oogenblik van ‘ik en weet niet wat,’ hun karakter heeft aangerand op de grofste manier. Zij zullen 't hem vergeven, dat hij een schare van reeds gestorven leeraars, van Chrysostomos af tot Parker toe, 't brutaalste onrecht heeft aangedaan. Maar de ure komt dat hij 't zichzelven nauwelijks vergeven zal.
Hoeveel treurige waarheid er ook ligge in de schets, door hem van den ‘geachten’, of ‘geliefden’: of ‘gevierden’ prediker gegeven; onwaar en onwaardig en bijna als een majesteitsschennis tegenover de menschelijke natuur klinkt de absolute toon, waarop bij er normatief gezag aan toekent. Of indien dit te forsch luidt, laat mij dan zeggen dat de Groninger leeraar echte oudmannetjes-indrukken van de wereld heeft gekregen, waardoor voor een

{==54==} {>>pagina-aanduiding<<}
tijd zijn helder oordeel beneveld werd. 't Is niet frisch, niet gezond, niet waar, te meenen dat in deze wereld (buiten of in de kerk) de achting en liefde op den duur voor de domooren, zotskappen, karakterloozen en huichelaars zijn. 't Is vooral niet frisch, niet gezond, niet waar, die meening voor het publiek uit te spreken en er dan bij te voegen: dat men door eigen schuld in die wereld niet ‘geacht’ en ‘geliefd’ wordt. Dit laatste is zelfs een geestigheid van zeer onzuiver allooi en daarenboven als zelfverdediging al te onhandig. Goddank, er zijn nog mannen van karakter in de wereld, die, 't zij als leeraars, 't zij in andere betrekking, veler achting en liefde hebben verworven, en wel juist op den langen duur. Die mannen waren even afkeerig van den ‘zoeten en zalvenden’ als van den ruwen, kwetsenden en onbeschaafden toon; even afkeerig van ‘veinzen en plooien’ als van schreeuwen en ophakken. Het ploertige werd door hen gehaat, en wat is ploertiger dan de grove stem en de hardhandigheid van den eigenwaan? Met den geest der kracht waren zij gedoopt, en wat is krachtiger dan de liefde, die allen alles tracht te zijn?
Laat ons elkander goed verstaan. De man, wiens afscheidswoord ons bezighoudt, kan, zoogoed als, menig ander, een niet geringe mate van liefde voor zijn medemensch gekoesterd hebben; gaarne geloof ik hem wanneer hij zegt: ‘dat menige arme broeder en zuster nog wel eens met weemoed’ aan zijne woning ‘zullen denken;’ zelfs houd ik mij verzekerd dat die woning, ook na zijn afscheid als herder en leeraar, voor hen zal geopend blijven. Maar wat ik met Vinet beweer is dit: dat die karaktertrekken der liefde, die men de vrouwelijke zou kunnen

{==55==} {>>pagina-aanduiding<<}
noemen, niet mogen gemist worden in den predikant. Deze stelling wordt niet verzwakt door een beroep op dat ‘air bénin et paterne, que quelques-uns adoptent en dépit de leur nature;’ niet door alle mogelijke persifflages van het gemoedelijke; niet door de koddigste parodiën van den 133sten psalm; niet door de grappigste tepronkstelling van ‘die dominé's’; zelfs niet door al de toasten op de ‘fierheid’ en de ‘kracht’, waarvan een mensch tegenwoordig de ooren tuiten.
Neen, al de wateren der sentimentaliteit spoelen den adel niet weg, die in de zachte en teedere aandoening van een menschenziel gelegen is. Geen kwakzalverij van duizenden femelaars kan het heilig recht der meegaande liefde, der echte gemoedelijkheid verkorten. Door geen zee van Wertherstranen wordt een edel gevoel in eenig mannenhart te schande gemaakt. Indien iets onmannelijk mag heeten, dan is het de zucht van zeker mannenpubliek om in ruwheid zijn kracht te zoeken. En indien in den prediker der godsdienst iets wensehelijk mag worden geacht, dan wel dit, dat hij die mannen in edele humaniteit te boven ga.
Ik weet, het schijnt een wanhopige zaak, voor de rechten van het gevoel op te komen in een tijd, waarin zoo ontzettend veel wordt geredeneerd, en wel met de instructie, dat men bij 't redeneeren niet letten mag op de inspraak van zijn gevoel. In een tijd, waarin voor vele mannen de profetie van den man Goethe verder dan ooit van de vervulling schijnt: dat het ‘Ideal des Menschseins’ in de vrouw zal verwezenlijkt worden. In de eeuw der sterke geesten, der riflemen, der societeiten en debating-clubs. Doch een mensch moet zich niet laten intimideeren. In

{==56==} {>>pagina-aanduiding<<}
elk geval kan 't geen kwaad de hoop uit te spreken, dat een reiner, vollediger opvatting van humaniteit algemeen burgerrecht moge verkrijgen, en dat de mannen van den kansel daartoe het hunne mogen bijdragen.
Die mannen behooren dan herders en leeraars te zijn naar het beeld en de gelijkenis van den prediker en pastor, dien Allard Pierson in zijn ‘Rigting em Leven’ met onovertroffen schoonheid, met waarlijk ‘Galileesche tinten’ geschilderd heeft. De heer Straatman, had er, blijkens zijn afscheidswoord, niets van. In den ‘zoogenaamden herderlijken dienst’ kon hij ‘slechts een overblijfsel van den Roomschen zuurdeesem zien.’ (bl. 24).
Het lag dus aan zijn oogen, het was alweer zijn schuld, niet die der gemeente, dat hij als herder zijn plicht niet deed?... Ook bij deze schuldbelijdenis moet het aardige hierin zitten, dat de belijder er niets van meent. Ook hier dezelfde wansmakige ironie. Ook hier een onwaar en onwaardig spel; een belachelijk maken van werkzaamheden, waarvoor hij geen geschiktheid en waarin hij geen lust had; inderdaad de onedelste zelfverdediging die zich denken laat, en waardoor niemand meer dan de apologeet zelf benadeeld wordt.
Dat iemand gevoelt: ik ben voor herder en leeraar niet in de wieg gelegd, het worde hem niet als zonde aangerekend. Maar dat iemand in die omstandigheid met alle geweld een reden tot zelfverheerlijking wil vinden, is wel wat kras. En dat iemand, zoo doende, niet begrijpt welk een jammerlijk figuur hij maakt, is zeer bedroevend.
Waarom was de heer Straatman niet wat men, in bijbeltaal, een herder pleegt te noemen?
Antwoord: ‘De ervaring heeft mij geleerd, dat het met

{==57==} {>>pagina-aanduiding<<}
dien (herders-)dienst niet zoo ernstig gemeend was, en hij eigenlijk voor den “minderen man” en niet voor de meer gegoeden in eere werd gehouden.’ (bl. 25). En verder:
‘Voor de gegoeden loste zich de herdersdienst op in bezoeken, waarbij echter het geestelijk gezag buiten de deur moest blijven. Alleen bij ziekte en andere buitengewone omstandigheden vond de geestelijke artsenijmenger toegang, ofschoon hij ook dan slechts de van ouds bekende medicijnen mogt toedienen. Ziet, Toeh, ik ben nu eenmaal zoo stoutmoedig geweest dien dienst belachelijk te vinden.... Met mijne u bekende standvastigheid heb ik mijn eigen weg gekozen.’ (bl. 25).
Parlage, en anders niet. De heer S. heeft ‘zijn eigen weg gekozen’, dat wil in dit speciaal geval zeggen, is in zijn studeerkamer blijven zitten, omdat.... omdat hem zulks 't best convenieerde. Hij heeft gedaan wat we allen op onze beurt wel eens deden -, zich zelven gepaaid door een caricatuur te maken van wat tot zijn roeping, maar niet tot zijn sympathiën behoorde. Hij houdt die oude-Adamsgrap evenwel te lang vol, en zoekt zelfs aan 't bedoelde huismiddeltje voor 't publiek een zekere wijding te geven. Daarom is het noodig, de min scherpzinnigen onder 't publiek te waarschuwen. Dat de ‘herdersdienst’, goed opgevat, niet belachelijk is, wordt niet alleen door de straks aangehaalde schets van Pierson en door tal van andere geschriften bewezen; maar ook, ja waarlijk, ook door de practijk van vele edelen, wier leven en werken aan Straatman niet onbekend kan zijn. Had de Doopsgezinde gemeente van Groningen nu verkeerde voorstellingen van dien herdersdienst -, het ware aan S. geweest, met woord en daad er betere voor in de plaats te geven.

{==58==} {>>pagina-aanduiding<<}
Of was hij daartoe te beschroomd, te bescheiden? En zijn ‘bekende standvastigheid’ dan? En zijn onbekwaamheid om ‘voor dwaling en vooroordeel ontzag te koesteren?’ De zaak is duidelijk: hoe belachelijker de herdersdienst gemaakt kon worden, hoe rustiger de heer S. zijn private studiën kon drijven. Met die studiën heb ik vrede; meer nog, ze zijn boven mijn lof verheven. Met het ridiculiseer-systeem evenwel heb ik geen vrede. Het schijnt wel vernuftig bedacht, te zeggen: ‘ik was niet als die anderen, die herders, crypto-Roomschen, geestelijke artsenijmengers, kwakzalvers, tijdverknoeiers....;’ maar 't is niet edel, niet ernstig, niet waar; 't is, kortweg, naar.
‘Het stond bij mij vast, dat eene gemeente, die zich vrij, zelfstandig, geestelijk en zedelijk mondig noemt, de bevordering van haar leven niet aan één enkel persoon mag overlaten.’ (bl. 25).
Dat stond ongetwijfeld bij al de Doopsgezinden te Groningen vast, maar wat zou dat?.... De zelfverdediging wordt er niet frisscher op.
‘Wat mijn plicht heette, achtte ik aller roeping, wat als mijn arbeid beschouwd werd, aller taak.’ (bl. 25).
Niet clericaal, dat moet ik zeggen; maar wel wat overdreven. Het ‘van gelijke bewegingen’ te slordig toegepast. Men heeft toch als prediker een eigen werkkring, bediening, of hoe gij 't noemen wilt. Men heeft ook een tractement. Is 't nu verstandig en billijk, te zeggen: ‘wat mijn plicht heette achtte ik aller roeping;’ en eigen verzuim te vergoelijken met een beroep op 't verzuim van de anderen, die in elk geval voor 't bedoelde werk geen tractement krijgen?
Och,.... maar 't is niet vreemd dat de heer S. in den

{==59==} {>>pagina-aanduiding<<}
herdersdienst geen behagen schiep. Zooveel te vreemder dat hij zeventien lange jaren predikant is gebleven. Want hoor wat hij op den avond van 't afscheid zegt:
‘Geen ideaal mijner jeugd is zoo spoedig voor den verkoelenden invloed der ervaring bezweken, als mijne verwachting van de kracht des evangelies tot beheersching, reiniging en heiliging van 't gemoedsbestaan en leven.’
Treurig! maar nog treuriger hetgeen volgt: ‘Spoedig bleek mij, dat het menschenkind door gansch andere motieven wordt bewogen, als door de even liefelijke als onbestemde en afgetrokkene begrippen van geloof, hoop en liefde in Christus Jezus.’ (bl. 24).
‘Onbestemde en afgetrokken begrippen!....’
Iets later spreekt deze christenleeraar van ‘de fraai klinkende woorden van vrede, verzoening en liefde!’ (bl. 31).
Onwillekeurig denkt men aan Ezechiël's woord: ‘Mijne schapen dan, zullen zij afweiden wat met uwe voeten vertreden is, en drinken wat met uwe voeten troebel gemaakt is? Menschenkind! Profeteer tegen de herders van Israël!’
Onwillekeurig vraagt men al verder: wat is een evangelieprediker, die aan ‘de heiligende kracht van het evangelie’ niet gelooft? Die reeds in 's levens jonkheid zijn vertrouwen op den adel der menschelijke natuur heeft ingeboet? Wiens idealen voor den ‘verkoelenden invloed der ervaring zijn bezweken,’ lang vóór de zon zijns levens haar middaghoogte had bereikt? Wien het dus mangelde aan 't voornaamste wat in een evangelieprediker mag worden verwacht: aan zedelijk optimisme, aan een frisschen kijk op 't leven, aan een godsdienstig geloof dat bergen verzet? O, nu zijn ze ten volle in dien mensch te verklaren, ‘l'air rude, le ton bref et saccadé, l'impatience

{==60==} {>>pagina-aanduiding<<}
l'humeur, l'air de l'indifférence et de l'ennui,’ waarvan Alexandre Vinet voor het predikambt zoo groote nadeelen duchtte. En even verklaarbaar wordt de antipathie van een gemeente tegenover zulk een leeraar. Waarom ging hij met zijn meer dan Schopenhauersch pessimisme niet vroeger heen? Wat, dus vraagt gij, wat had hij aan een christengemeente te verkondigen?
Vrij wat beters dan vele ambtgenooten, zal de heer Straatman zeggen. Doch hoor hem in zijn eigen taal: ‘Nooit heb ik mij kunnen vereenigen met hen, die meenden, dat gij het wel met melkkost kondt stellen, of zich vergenoegden met u jaar in jaar uit op dezelfde schotels te vergasten.’ (bl. 18).
Wil men (om bij die beeldspraak te blijven) een kijkje in de schotels door S. aan de gemeente voorgezet -, ziehier:
‘Godsdienst, niet altijd en voor alle aangelegenheden, maar slechts nu en dan en in bepaalde omstandigheden noodig en gepast.’ (bl. 21).
‘Godsdienst een gewrocht der fantazie, enz.’ (bl. 21).
‘Godsdienst, onveranderlijk aan de wenschen en behoeften van het hart cijnsbaar, en daarom nooit van zelfzucht vrij, en dikwijls aan de ware zedelijkheid hinderlijk.’ (bl. 22).
‘Het christendom zonder eenige aanspraak op hoogeren oorsprong, en daarom van alle goddelijk gezag ontbloot.’ (bl. 21).
‘Dat christendom oorspronkelijk eene politieke beweging, en eerst later tot een godsdienst geworden, maar toen ook genoodzaakt bij Jood en Griek ter markt te gaan om zich eene geloofs- en zedeleer aan te schaffen.’ (bl. 21).

{==61==} {>>pagina-aanduiding<<}

‘Ziedaar’ zegt Straatman, ‘eenige van de beginselen en denkbeelden, die in de laatste jaren de stof mijner prediking waren.’
Op welke ‘markt’ hij zich die heeft ‘aangeschaft’ wordt niet gemeld; maar dat ze naar de markt rieken lijdt geen twijfel, en dat ze in zijn aarden vaten of ‘schotels’ geen ‘schat’ vertegenwoordigen, die voor een christenmensch begeerlijk kan zijn, springt in 't oog. Ik voor mij heb genoeg van 't enkel refereeren der gemelde ‘beginselen en denkbeelden.’ Verstand en hart verzetten er zich bij mij tegen, gelijk dit het geval was bij de ‘meerderheid’ der Groninger toehoorders. Meer zal ik er niet van zeggen. Toen de heer Straatman een blaam wierp op vele leeraars en gemeenten, toen heb ik hem wederstaan. Nu hij van ‘de godsdienst’ kwalijk spreekt, nu gevoel ik levendig dat er een tijd is van zwijgen.

Er zijn eenige dagen verloopen, sinds ik bovenstaand opstel schreef. Mijn vriend heeft het gelezen.
‘Dat het afscheidswoord van den heer Straatman zóó treurig zou zijn, had ik toch niet vermoed,’ betuigde hij.
‘Dus, gij begrijpt nu, waarom ik verdrietig was, al kon ik 't zoo dadelijk niet zeggen?’
‘Welzeker...., een mensch zou er door van streek raken.’ En na een kleine pauze: ‘Gij moderne leeraars hebt toch heel wat te lijden van uw eigen collega's.... dat's te zeggen, van uw eigen geestverwanten...., of, dat's te zeggen.... want die mijnheer Straatman is toch

{==62==} {>>pagina-aanduiding<<}
eigenlijk evenmin een geestverwant van u als b.v. Jan Rap of zoo iemand.... Weet ge wat ik denk?.... Ge moet 't u maar niet aantrekken....’
Ik glimlachte.
‘Ja, weet ge’, vervolgde hij, ‘ik meen eigenlijk, gij moet in Gods naam uw gang maar gaan. Of in den naam Gods, laat ik het zóó zeggen, dat's beter. En ziet ge, dan moet ge maar denken: de wijsheid wordt gerechtvaardigd van hare kinderen. Ik weet er niets anders op.’
‘Ik ook niet’, was mijn antwoord. ‘Als ze maar niet allemaal wegloopen.’
‘Ze?.... Wie ze?.... Zult gij wegloopen?’
‘Ik?.... Ik denk er niet aan.’
‘Welnu, gij zult toch de eenige niet zijn, die het woord der godsdienst blijft verkondigen. En indien ook de leeraars gingen zwijgen, ik zeg u, de leerlingen zouden spreken.... Er is nog iets wat ik zeggen wou. Wat dat moderne betreft en dat liberale en dat orthodoxe..., weet ge wat ik denk?’
‘Wat denkt ge?’
‘Ik denk dat 't hoe langer hoe minder de vraag zal worden of iemand het een is of het ander, ook onder de leeraars. Ik denk dat, ten slotte, alle fatsoenlijke lieden elkaar de hand zullen reiken.... Neen, laat mij uitspreken; door fatsoenlijke lieden versta ik luî van beschaving, luî met een hart, met karakteradel. Let er eens op: als het getij verloopt dan verzet men de bakens. Het is in de kerk als daarbuiten. Ongevoelig komt een mensch in clique's en alliantie's, waarbij hij op den duur zich te moede voelt als.... enfin, alsof hij er niet bij behoort. Dan wordt het gevoel van solidariteit hem drukkend, en hij tracht

{==63==} {>>pagina-aanduiding<<}
zich los te maken uit een onlijdelijke positie. Hij wil zich niet langer door namen en leuzen van zijn eigenlijke vrienden laten scheiden. Hij voelt dat er een “Wahlverwandtschaft” is des geestes, die met alle partij-etiquetten breekt. En dan....’
‘Ik begrijp u, dan wordt de vraag naar modem, of liberaal, of orthodox zeer ondergeschikt. Mijn waarde vriend, ik geloof dat gij gelijk hebt. Ik meen, als gij, die teekenen des tijds te hebben bespeurd.’
‘Laat ons dan moed houden!’
Ja, vrienden, laat ons moed houden! Het ploertendom zal eenmaal verdwijnen! Het rijk der beschaving komt!







{==64==} {>>pagina-aanduiding<<}

Politiek.


Een stormachtige week.


22-26 November 1867.

't Vordert meer tijd en inspanning dan 't dagelijksche courantenlezen....; maar ge moet 't u toch zien aan te wennen, zoo dikwijls er een of andere parlementaire gebeurtenis heeft plaats gehad, na een paar maanden, het bijblad van de Staats-Courant te bestudeeren. Ik druk hier bepaald op de twee of drie maanden rust; die hebt gij noodig om onpartijdig en kalm te oordeelen. Immers, onmiddellijk nadat het gewichtige feit gebeurd is, zijn alle Nederlanders min of meer partijmannen. Men zij ministerieel, of op de hand der oppositie; men zij lid van de Tweede Kamer en personeel in 't debat betrokken; of bezoeker van de tribune; men betale genoeg patent om kiezer te zijn, of zij ondanks eene promotie met den 1sten graad in politieken zin lichter bevonden dan zijn huisbaas, de barbier of

{==65==} {>>pagina-aanduiding<<}
kaasverkooper; men wone in Den Haag en verbeelde zich alles uit de eerste hand en 't naadje van de kous te weten, of in den achterhoek waar niemand u tegenspreekt; men zij de neef van een dom kamerlid, of verliefd op 't nichtje van een minister.... allen, elk en een iegelijk kiezen wij partij; we hebben onze meening over de zaak die ‘aanhangig’ is, en spreken haar gewoonlijk in de eerste aandrift van vaderlandsliefde bijzonder kras uit. De minister of de oppositie wordt met de liefelijkste bijnamen versierd. Hij of zij is niet meer of minder dan gemeen, niet te vertrouwen, oneerlijk. Hij of zij heeft altijd opzettelijk gelogen, somtijds gelasterd, een enkele maal gestolen, gelukkig nog niet gemoord...., maar dat zal er nog wel eens van komen!
Twee maanden om te bekoelen is dus wezenlijk niet te lang. Dan eerst zullen wij in staat zijn de zaken wat kalmer op te nemen en, wat men noemt, een onpartijdig oordeel te vellen; dit laatste zij dan zooals 't zij. 't Bijblad schijnt er op aangelegd een lezer op zijn gemak te zetten. Ofschoon maar in twee kolommen verdeeld, ziet 't er nog gemoedelijker en goedhartiger uit dan 't Volksblad. Die goedronde, tamelijk gezette letters, hier en daar afgewisseld door een coquet cursief, dat nu eens als spreekwoord, dan als fransch citaat, zeer dikwijls als classieke spreuk vermomd is, ze doen ons weldadig aan. Gij gevoelt bij den eersten oogopslag, dat gij hier geen hatelijkheden met ongeknipte nagels te wachten hebt; dat het een of ander beruchte verwijt, aan minister of oppositie, hier niet zal optreden, ‘zooals 't den geachten afgevaardigde uit A. of B. in de hitte van 't debat ontvallen is.’ Hier krijgt ge niet anders te zien dan gepolijste, afgeschaafde

{==66==} {>>pagina-aanduiding<<}
en gladgestreken deftigheid. Zelfs 't woord uit de achterbuurt ontvangt, als 't hier wordt ‘ingeburgerd’ een zekere officieele onaanstootelijkheid. 't Gaat daarmee precies als met 't geachte lid uit A. of B., die een ongelikte beer was toen hij zijn erf verliet om 't die groote luî eens ongezouten te zeggen, nu hij net zoo goed als ‘zijluî lid van de Koamer was;’ en die, na maanden zwijgens en zich verwonderens, zijn eerste redevoering begon met de betuiging dat hij nooit geleerd had in 't publiek te spreken. Bij zijn verkiezing in 't district had hij die bijzonderheid geen bezwaar geacht. ‘Ze zoûen van'm heuren’ -; maar die verbouwereerdheid, dat deed'm de atmosfeer, de groene kleur, 't vale licht en 's avonds de lezing van 't Bijblad.’
Ik reken zoo'n Bijblad onder de nuttigste uitvindingen van de Staats-Courant.
In zijn kolommen hoort men de voornaamste woordvoerders der verschillende partijen, zooals zij liefst willen gehoord worden. Niet wat de verslaggevers der couranten hen laten zeggen is hun woord. Duizendmaal tegen een spreken zij in 't Bijblad duidelijker en verstaanbaarder dan wij, volgens onze geliefkoosde krant, mochten gelooven; duidelijker ook dan wij op de tribune met eigen ooren hebben opgevangen; ja, zelfs duidelijker dan zij werkelijk gesproken hebben. In elk geval hooren wij hen hier, gelijk ze, buiten invloed van anderen, na een paar nachten er op geslapen te hebben, werkelijk zijn. In massa genomen, zijn onze volksvertegenwoordigers zoo kwaad niet als hunne tegenpartij zegt. 't Is niet altijd uit oppositiezucht geweest, of wijl zij minister wilden worden, dat zij zulke lange, scherpe, hatelijke redevoeringen hielden. Lees 't Bijblad en gij zult 't zien. Somtijds was 't uit

{==67==} {>>pagina-aanduiding<<}
ordinaire babbelzucht, heel dikwijls uit ijdelheid, menigmaal uit een soort van plichtgevoel tegenover 't kiesdistrict; maar ook honderdmaal uit werkelijke liefde voor 't vaderland, uit innige overtuiging en roeping. Lees 't Bijblad en gij zult daarvan verzekerd worden. - Zelfs als een kamerlid opstaat voor een personeel feit, mag niet kortweg de staf gebroken worden over zijn bedoeling. Ook in de Tweede Kamer kan een eerlijk man op eerlijke wijze heftig zijn.... lieve hemel! een mensch is geen keisteen. Ook in de Tweede Kamer kan 't voor de waardeering van onze meening noodzakelijk zijn, dat wij ons persoonlijk karakter boven bedenking stellen. Het Bijblad vertelt ons 't best van alle bladen of dat uit edele, of onedele beweegredenen is geschied. Eerst dan, wanneer een lid in de gelegenheid is geweest, met eigen hand, door woorden en stijlwendingen, de moreele gaatjes in zijn redeneering te stoppen en hij heeft ze niet dicht kunnen krijgen; eerst dan durf ik in gemoede zeggen, dat er wat aan de moraliteit haperde. Geestverwanten gebruiken zoo licht slecht stopkatoen, en dan wordt een gat wel gedicht, doch de plek waar 't was, des te sterker aangeduid, en.... hiermede is nooit aan eenig politiek man 'n dienst bewezen.
Daarom nog eens: lees zelf, lees 't Bijblad van de Staats-Courant, lees 't twee maanden na 't debat!
Als ge dat Bijblad nu gelezen hebt, moet ge 't een geruimen tijd weer niet lezen; want anders wordt ge ongeschikt om bij de politiek vroolijk te blijven. Wie lang 't Bijblad leest, krijgt zelf iets bijbladachtigs. Hij wordt droog, gaandeweg drooger, eindelijk zoo droog als een hatelijkheid van Thorbecke of een ui van Zinnicq Bergmann. Ik heb een man gekend, die een geestig politiek stuk wou

{==68==} {>>pagina-aanduiding<<}
schrijven en tevens rechtvaardig en nauwkeurig zijn. Hij lei, terwijl hij schreef, 't Bijblad naast zich. Hij keek er van tijd tot tijd in, als hem iets bijzonder geniaals of origineels voor den geest kwam. Dan scheerde zijn blik als in zwaluwvlucht over de breede kolommen heen, want hij wou eerlijk zijn en tegelijk zijn geestige gedachte vasthouden, doch ziet! - toen hij aan 't eind gekomen was, toen was hij die gedachte kwijt. De kamerleden hadden haar gestolen of bedorven, duf gemaakt, versteend -, weet ik het? Enfin, de kamer is een achtbaar lichaam, de leden zijn ‘geachte’ leden, en 't Bijblad heeft zijn nuttigheid, maar voor geestigheid en gratie en nog wat, is 't ensemble de dood.
De man, dien ik bedoelde, heeft een treurig end gehad.... Hij is als stenograaf gestorven.

Den 22sten November ging de Limburg-Luxemburgsche quaestie in zee. 't Was een grauwe dag. De lieden op de straat meenden dat 't door den tijd van 't jaar kwam; maar de kapiteinsvrouwen, wier mannen op reis waren, gevoelden er zich niet rustiger om. Bevaren zeelui, oude knapen met witte bollen en fijne neuzen, ze schudden 't hoofd en zagen 't kwaad in. Er was zeker een soort van Pinksterstorm in aantocht. Hoe ze dat wisten? Waaruit ze dat opmaakten?.... Och, dat moet men zoo'n ouden matroos niet vragen. Dat voelen ze, dat ruiken ze, dat weten ze omdat zij 't weten.
Dat er veel meeuwen vlogen, kon een klein kind wel van de tribune zien. Er was een rusteloosheid, die aan-
{==69==} {>>pagina-aanduiding<<}
stekelijk scheen en de aandacht van den Griffier zelfs gaande maakte. Er werd veel geknikt en nog meer gefluisterd. Er waren leden, die telkens gingen verzitten en steeds in beweging bleven, alsof de banken niet zoo gemakkelijk waren ingericht, onder 'k weet niet welk vaderderlijk ministerie, dat men er desnoods wel een dutje zou kunnen doen.... Nu, den 22sten November zag men geen enkel lid van de Kamer die niet volkomen frisch was. Alle hen's boven! want daar begon 't al...............
Eerst kwam er een hevige vlaag uit 't zuid-oosten. De Zuilen haalde de zeilen in en draaide met den kop vlak in den wind. Zij werd zeker wel duizend el van het strand geslagen en liep met den achtersteven op een groote plaat, waar ze een halfuur lang in 't zand lag te woelen en te wentelen, dat een paar oude matrozen, die 't uit de verte, van den oever, aankeken, tot mekaar zeiden: ‘ze zal daar blijven zitten en kapot geslagen worden.’ ‘Geen nood’, zei een derde, ‘de Zuilen is een stevige romp en de wind te bol om lang aan te houden en veel kwaad te doen. - Kijk maar, ze doen niet eens moeite om de noodkabels uit te brengen. De kapitein kent dien wind te goed. Hij weet wel dat een zuid-ooster op onze kust nooit gevaarlijk is.’.......
Hier hield hij eensklaps op en keek verschrikt naar 't zwerk. Doodelijke angst teekende zich op zijn gelaat, want de wind schoot op eenmaal, in één seconde, uit 't zuid-oosten naar 't noorden 1) en de Zuilen werd van

{==70==} {>>pagina-aanduiding<<}
achteren opgelicht, driemaal omgedraaid en pijlsnel weggesleurd.... om bijna op den tegenovergestelden kant tegen het strand gegooid te worden, terwijl de ribben en wanden kraakten. Al wat op den oever stond gaf een schreeuw van ontzetting....
De heer V. d. Maesen, die blijkbaar geheel voor eigen rekening sprak en geen ruggespraak had gehouden met de Provinciale Staten van Limburg, nam 't den minister kwalijk dat hij zich zooveel moeite had gegeven, om een verklaring op zegel te krijgen, de verklaring, wel te weten, dat genoemde Provincie niets had te maken met den Duitschen bond, die door de onaangenaamheden tusschen Pruisen en Oostenrijk uit elkaar was geslagen. 't Was niet noodig geweest zooveel beweging te maken om een stuk papier, dat in geval van nood al net zoo veel waard was als andere stukken papier. Limburg was immers jure et facto door de ontbinding van den bond losgeraakt, en de minister had die overtollige sanctie alleen kunnen krijgen door zich te bemoeien met zaken, die hem niets aangingen en waardoor hij in verwikkelingen zoude kunnen komen, enz....
Jure et facto luidt 't cursief in 't Bijblad, (Ik heb dit nog even nagekeken). Jure et facto, dat is: volgens recht en volgens den feitelijken toestand, den loop der zaak.
De Romein hield er van, zich kort en krachtig uit te drukken. Gemelde uitdrukking is zeker uit een annexatietijdvak, waarin ook de begrippen van jus en factum tant bien que mal gecombineerd werden, en waarmee de periode, welke wij bezig zijn te doorleven, dus niet kwaad overeenkomt. - 't Factum, 't feit, de feite-
{==71==} {>>pagina-aanduiding<<}
lijke toestand is ons recht, want de bond is ontbonden; van bondsverplichtingen kan dus geen sprake meer zijn. Ook zonder de verklaring van de groote mogendheden is 't duidelijk, dat Limburg niets meer met Pruisen of wie ook te maken heeft.
Deze redeneering is onzen tijd uit 't hart gesneden. De heer V. d. Maesen sprak als een echte zoon onzer eeuw en daarom zou hij gelijk gekregen hebben, ook al had hij ongelijk gehad. De tijd van tractaten is voorbij; van wederzijdsch vertrouwen is geen sprake meer; beloften en overeenkomsten zijn geen pijp tabak waard. Een sanctie voor Limburg, nadat de oude dame, Duitsche bond, gestorven en aan de snijkamer te Berlijn is afgeleverd -; een plechtige verklaring van den kant der groote mogendheden, nadat het feit gesproken heeft.... waartoe zou zij dienen, wie zou er zich door gebonden achten, welken waarborg leverde zij op? Als de gezindheid den drang der omstandigheden volgt; als de een of andere nabuur in de droeve noodzakelijkheid geraakt zich te vergrooten, of op vroegere rechten en verplichtingen terug te komen -, geeft zoo'n sanctie niemendal....; dan beroepen wij ons eenvoudig op 't feit en daarmee basta! 't Is waar, als die nabuur dan weer een nieuw feit in 't leven roept, en dat boven op 't andere legt, zijn wij 't toch kwijt; maar dan hebben wij ten minste de voldoening, dat we niet meer hebben omgehaald dan direct noodig was; dan.... nemen wij desnoods den nieuwen toestand ook weer aan en vinden in dat nieuwe jure et facto onzen troost.
De Minister Van Zuylen had nog van die oude denkbeelden op dat punt. Die goede heer meende, dat een sanctie van de groote mogendheden, ik weet niet welke,

{==72==} {>>pagina-aanduiding<<}
onheilen van 't lieve vaderland zou kunnen afkeeren; dat Pruisen, zelf mee sanctioneerende, zich nu ook voor alle eeuwen gebonden zou rekenen en nooit meer over Limburg praten, als er sprake mocht komen van een Noord-Duitschen. of Noord-Zuid-Duitschen, dat is, van een Duitschen, bond. Die meneer V. Zuylen hoort dus blijkbaar niet tot onze eeuw, is niet met zijn tijd meegegaan, heeft geen begrip van de hooge politiek onzer dagen, die uitgaat van 't feit en terugkeert tot 't feit en zich rustig neerlegt bij 't feit. Arme meneer Van Zuylen, wat heeft hij zich in zijn ouderwetsch geloof een moeite en zorg op den hals gehaald! Verbeeld u! Eerst is hij bij Pruisen gekomen met het voorstel dat deze mogendheid zou verklaren: Limburg is voorgoed van Duitschland gescheiden. In dat geval was men onzerzijds bereid, afstand te doen van ons aandeel in de roerende goederen van den bond. De heer V. d. Maesen rekende uit, dat bij dit aanbod ieder Limburger zoowat op tien stuivers getaxeerd was, een aardigheid die ten eenenmale de verdienste van oorspronkelijkheid miste. (Een paar kantoorbedienden, die indertijd in 't Humoristisch Album schreven, hebben op dezelfde manier uitgerekend wat ieder Luxemburger waard was, en, ik moet zeggen, voor hun akelige grap was meer aanleiding dan voor die van den heer V.d.M.) Overigens valt niet te loochenen dat het voorstel aan Pruisen een onwederlegbaar bewijs is van V. Zuylen's wanbestuur, want (de redeneering is van den heer V.d.M.): ‘als ik een aandeel heb in een fabriek en de boel gaat failliet, en de roerende goederen moeten verdeeld worden, en ik presenteer mijn aandeel aan de gezamenlijke aandeelhouders, op voorwaarde dat ik nu van alles af ben en nooit meer dee-
{==73==} {>>pagina-aanduiding<<}
len zal in baten of schaden, dan is 't een bewijs dat hetgeen ik verlang mij eigenlijk niet toekomt.’.... Deze redeneering is zoo helder als een redeneering van den heer V. d. 
Maesen.
Daar 't voorstel te Berlijn maar half bevallen kon, en de beleefdheid van den heer V. Bismarck niet verder reikte dan tot 't verwijzen naar de zeer aanstaande bijeenkomst van 't Parlement, ging de minister in benauwdheid des harten zijn nood klagen bij Frankrijk. Hierdoor gebeurde 't dat bij deze mogendheid, die natuurlijk over dit punt nog nooit gedacht en zich als een zusterlijk gezinde in den voorspoed van Pruisen verheugd had, ter onzaliger ure de gedachte oprees aan een cessie van Luxemburg, en toen dit later de Londensche conferentie ten gevolge had, toen zat onze goede heer V. Zuylen er aan vast en moest hij wel afwachten wat de groote lui doen zouden, en toen is hij er zoo diep ingeloopen, dat het lieve vaderland bijna codille was geweest.... Hoe een mensch door bemoeizucht en benauwdheid en overdreven gedienstigheid zichzelven al foppen kan! Immers, wat had ons gouvernement zich met de Londensche conferentie te bemoeien?....
Hier schoot de wind uit en kwam er een bulderlaag uit het noorden.
Wat hadt gij in Londen te doen?
Wat hebt gij in Londen gedaan?
Deze twee vragen maken 't thema van den heer Godefroi uit.
Wat had ons gouvernement zich met Luxemburg te bemoeien? Luxemburg gaat ons immers niet meer aan dan China en Japan? Waarom moest de minister onze bemiddeling aanbieden, ingeval de Franschen of Pruisen

{==74==} {>>pagina-aanduiding<<}
met elkaar aan 't onderhandelen wilden gaan? Welke courtage rekende deze makelaar? De minister zei dat 't loon bestaan zou in de sanctie van Limburg door Pruisen....; maar was die sanctie zooveel moeite waard? Die sanctie was (dit had de heer V. d. Maesen genoegzaam laten uitkomen), die sanctie was op zichzelve reeds een dwaasheid; zij werd 't nog te meer, omdat zij niet kon verkregen worden zonder onzen gouvernementsneus in de Luxemburgsche quaestie te steken. En dat was bepaald een dwaasheid. Evenwel, de heer Godefroi zou ook daarover nog kunnen heenstappen, als de minister maar van den beginne aan gezorgd had, dat wij ons tot niets behoefden te verbinden; maar men wist van den aanvang af, dat er een guarantie voor Luxemburg zou gevraagd worden, en zoo'n guarantie was een gevaarlijk ding. Hoe licht konden wij daardoor in ongelegenheid komen. Of men moest redeneeren zooals de Engelsche minister Derby, die zich bepaald gecompromitteerd had door zekere uitdrukkingen, welke men onder ordinaire lui minder fair zou noemen.... maar dat mag men van een minister zoo niet zeggen, ofschoon meneer Godefroi toch maar de vrijheid zou nemen, 't bij den rechten naam te noemen. En al was die guarantie niet zoo gevaarlijk, welk belang kon Nederland er in 's hemels naam bij hebben, dien waarborg voor Luxemburg op zich te nemen? Immers, Luxemburg blijft Nederland even vreemd als China en Japan enz. enz....
Terwijl deze storm woei, lag de Zuilen te dansen en te dobberen als kon ze ieder oogenblik vergaan. Het bleek al spoedig dat de romp niet zoo stevig gebouwd was, als de reeders indertijd beliefden te verzekeren.
De drie masten waren reeds bij de eerste vlaag als zwa-
{==75==} {>>pagina-aanduiding<<}
velstokken door midden gebroken en 't want hing over 't dek, ongeveer zoo ordelijk als de coiffure van een badgast, die een halfuur tusschen 't Hôtel Garni en 't Badhuis op den tocht heeft gestaan. 't Roer was in de zandplaat blijven zitten, de ijzeren kettingen, waarmee men 't bestuurd had, sloegen met elke vlaag tegen 't achterschip, en geeselden den romp alsof zij in dienst van een Trappist waren, die door schuldbesef werd gepijnigd.
De bouwmeester had vroeger beweerd, dat er geen ranker schip in de wereld was en geen dat zoo vast op 't water zou liggen -; maar 't bleek een gewone scheepstimmermansbluf te zijn geweest, want de schuit draaide letterlijk als een tol in 't rond en werd door elke golf en elke vlaag opzij gegooid. Heele zeeën gingen over 't dek en sloegen tegen de campanje op, dat 't kippenhok en wat er bij stond in een ommezien wegspoelde. In de kerk, en die was bijzonder groot, rolde alles door elkaar en de kapitein was bijzonder bang voor 't beschadigen van eenige zeer kostbare artikelen, die hem door een extra voornaam handelshuis waren aan boord bezorgd, en waaromtrent hem op 't hart was gedrukt, dat hij ze vooral goed moest overbrengen. Die artikelen hinderden hem zeer, want ze rolden steeds naar den kant waar 't schip overhelde. De kapitein durfde ze toch niet over boord gooien, en ze stevig in elkaar te sjorren, daaraan was, bij den vreeselijken storm, niet te denken.

Op de aanmerkingen van de heeren V. d. Maesen en Godefroi had de Minister van Buitenlandsche Zaken niet veel te antwoorden. Hij deed daarom wat de meeste men-
{==76==} {>>pagina-aanduiding<<}
schen en zeker welbekend huisdier in benauwdheid doen, hij nam een gevaarlijken sprong en.... kwam leelijk terecht. Met onverklaarbare onhandigheid trachtte hij de quaestie te verplaatsen, door de schuld van al het gebeurde op de vorige regeering te gooien. Deze had den boel danig in de war gestuurd en onvergeeflijke domheden gedaan. Daaraan was 't toe te schrijven, dat de tegenwoordige regeering van den beginne af had moeten redderen en tobben, om de zaakjes weer zoowat in orde te krijgen. Dat was haar dan ook meesterlijk gelukt. Ze had met een tact, die boven eigen lof verheven scheen, Frankrijk in een goed humeur gehouden en bij Pruisen de rol van landelijke onschuld en eenvoud gespeeld. Zij had aan 't eerste laten kijken dat een afstand van Luxemburg door den Koning-Groothertog voor ons precies geen ongeluk zou zijn. Toen die onderhandelingen zoo ver gevorderd waren, dat de geur van het te vuur staande potje in den neus des heeren V. Bismarck kon komen, toen had men behendig aan den Pruisischen premier verteld hoe de vork in den steel zat. Vervolgens had men aan beide partijen gevraagd, of men de heeren ook in 't een of ander van dienst kon zijn, want dat ze nu wel daghelder zouden inzien, dat wij met Luxemburg niets te maken hadden.
Al die moeite had men alleen gedaan om de sanctie voor Limburg te verkrijgen, en de Provinciale-Staten van dat gewest waren daarvoor dan ook heel dankbaar geweest. Bovendien had nog een hooggeplaatst man in 't buitenland geschreven, dat de heer V. Zuylen eigenlijk den vrede in Europa bewaard of liever gered had. Daarmee zou deze minister zich troosten, al was er niemand van de volksvertegenwoordiging, die 't den bedoelden diplomaat wou nazeggen.

{==77==} {>>pagina-aanduiding<<}

De guarantie was verder niets meer dan een artikel uit een modernen Codex; elk volgend ministerie zou daarover zijn pandecten kunnen schrijven. De tegenwoordige regeering wilde haar opvolgsters in dat opzicht niet dwingen. Ieder moest maar weten wat hem paste en wat de tijd leeren zou.
De regeering was (en hiermee resumeerde de heer V.Z.), de regeering was zoo gelukkig geweest rechtszekerheid voor Limburg te krijgen, en wat de Luxemburgsche zaak betreft, daarin had de regeering voorzichtig gehandeld, waar het te pas kwam, enz. enz.
Ofschoon de zwaarste vlagen geleden waren, bedaarde de storm niet. Veeleer schoot de wind nu uit alle hoeken los. Hier was 't de heer Jonckbloet, die zich vreeselijk verontwaardigd voelde over den toon door den minister aangeslagen; daar de heer Godefroi of V. d. Maesen, die zich niet kon laten aanleunen wat de minister al gezegd had. Alles viel op den minister aan, en deze, door de onmiskenbaarste teekenen van vrees of twijfelmoedigheid te geven, blootgesteld aan al de onheuschheid welke in een volksvertegenwoordiging ruimte vindt, hoorde in het gieren van den wind de doodklok zijner begrooting luiden.
Een oogenblik kwam er evenwel wat kalmte en scheen 't zelfs dat de zon weer zou doorbreken; een oogenblik dachten de vrienden dat de ontramponeerde Zuilen gelegenheid zou krijgen om de buien, die ginds aan den horizont opzetten, in de haven te ontwijken, of anders op 't strand te loopen, al zou dan ook de laatste ribbe er aan worden gewaagd. 't Was toen het lid Van Lijnden van Sandenburg opstond; 't was vooral toen de minister zelf begon in te binden en in een soort van amende honorable

{==78==} {>>pagina-aanduiding<<}
rust zocht voor zijne ziel en vrede met zijn medemenschen..., Helaas! 't baat niet den storm te bezweren, als Eurus en Notus, Typhon en Sammoum zijn losgelaten. 't Is een sprookje dat een vat olie de golven stilt als ze tot de sterren opbruisen, al was 't ook van den fijnsten Nardus uit de fijnste albasten flesch. De winden zijn als de wolven. Wee hem, die ze tegenkomt wanneer ze hongerig zijn. Zij zullen u verscheuren, al waart gij in onschuld en eenvoud den kinderen gelijk; al vouwdet gij de handen en wierpt u voor hen neder op den grond.
Thorbeckianen en Putteanen waren 't volkomen met elkander eens, dat deze Minister van Buitenlandsche Zaken een prul was en naar huis moest. 't Had zelfs den schijn alsof zij onwillekeurig de rollen onderling verdeelden, terwijl elk zijn eigenaardige manier van vechten behield. Zoo deed b.v. de heer Geertsema later geen enkele poging om Thorbecke naar de kroon te steken. Hij scheen ditmaal zelfs pompeus te wezen, ten einde daardoor meer relief te geven aan den nuchteren indruk, dien Thorbecke's klare, spreukmatige redevoering had gemaakt.
Een regelmatig plan van aanval kon er evenwel niet meer zijn, zoodra de minister de beide eerste sprekers, die alles hadden uitgeput, beantwoord had. Sinds dien oogenblik ging 't wild en woest door elkaar. Geen hoek waaruit de wind niet woei, geen wisseling van vlagen die in de eerste drie dagen der reis niet voorkwam. Zelfs de matte stilte, die zeelui van ondervinding nog meer beangstigt dan een flinke bui, ontbrak nu en dan niet; maar ook dan kwam de Zuilen niet op haar verhaal. De groote beslissing lag immers nog altijd in 't verschiet?....

{==79==} {>>pagina-aanduiding<<}

De groote beslissing kwam. De conclusie van de commisssie voor 't tractaat werd wel met algemeene stemmen aangenomen, maar de begrooting van Buitenlandsche Zaken werd verworpen.
Ik heb geen lust, de akelige brievenhistorie, die daartoe aanleiding gaf, weer op te halen. Wie lust heeft, leze haar in 't Bijblad. Dáár alleen kan men de noodige kalmte bewaren en 't geval bekijken, alsof 't een tooneelvertooning was. En als tooneelvertooning zou 't wezenlijk effect hebben gemaakt. Verbeeld u, o.a., den indruk van 't laatste bedrijf:

't Tooneel stelt een raadzaal voor. In 't midden zitten de rechters. Tegenover de rechters staat een leege troon. Voor den zetel des voorzitters ziet men een groote kist. 't Is 't rijksarchief van buitenlandsche correspondentiën. Naast de kist ligt een groot boek. 't Is de catalogus van 't archief, dat in de kist moet aanwezig zijn.
Niemand spreekt. Er is nog niemand behalve de rechters, en die spreken niet. Maar op den achtergrond opent zich een deur, en alle conservatieven uit Nederland komen in gesloten gelederen met statigen tred binnen. Allen steken zij achtereenvolgens hunne neuzen eerst in 't boek en daarna in de kist. Vervolgens schudden zij 't hoofd, stellen zich in een dubbele rij aan den linkerkant van 't tooneel, rechts van den troon en fluisteren. Andermaal komt een stoet op. 't Zijn al de liberalen uit Nederland. Ook deze kijken achtereenvolgens in de kist, maar niet in 't boek, en scharen zich links van den troon.... Hoornmuziek!.... Een paar hellebaardiers.... Een kamerjonker.... De minister-premier in groot pontificaal. Achter hem

{==80==} {>>pagina-aanduiding<<}
een deurwaarder, twee notarissen en twaalf klerken.... Groote scène!.... Bengaalsch vuur!... De notaris constateert dat er twee stukken in 't archief ontbreken. De deurwaarder eischt met luider stem de teruggave van wien of wie ook, die ze bij vergissing, met opzet, uit liefhebberij, of ten believe van een verzamelaar van curiosa heeft meegenomen.... Pas de deux van twee liberalen!.... Helsch koor van conservatieven!.... De muziek speelt een stuk van Richard Wagner ad libitum.... De minister-premier zingt 't bekende air: ‘Amour sacré de la patrie!’
De opperste rechter treedt op den voorgrond en roept de goden aan, opdat de schuldigen mogen gestraft worden en de vermiste stukken terecht komen. Een soort van Marcel of Fernand plaatst zich voor het front der conservatieven en verhaalt in een langdradig recitatief allerlei akeligheden van vroeger vermiste stukken, brieven en zelfs deelen in folio. Hij eindigt in een ontzettend diep ‘Ah!.... bah!....’ en barst dientengevolge uiteen.... Groote scène! Alle conservatieven wapenen zich.
Een liberaal treedt op en brengt een serenade aan de goede trouw en de onschuld. De onschuld, in 't costuum van een oud-minister, kijkt boven uit een torentje en werpt den liberaal een kushand toe. - Dood van den liberaal, die enkel om 't effect zich doorsteekt.
Koor van liberalen! Muziek van Weber. De maan komt op. 't Wordt gaandeweg donker. In de verte klinkt een jachthoorn. Er loopen een paar hazen over 't tooneel. Men hoort links en rechts het snateren van kakketoe's, die blijkbaar en colère zijn.
Een minister komt op. Hij is als herder vermomt en

{==81==} {>>pagina-aanduiding<<}
sluipt tusschen de boomen heen. Waarschijnlijk zoekt hij de brieven.
't Buitenland komt op. 't Herkent den minister en omarmt hem. 't Buitenland biedt hem een geheel pak brieven aan om zijn archief te completeeren. De minister blijft somber en wijst het Buitenland af. Hij blijft steeds zoeken. Als hij niets vindt, neemt zijn wanhoop blijkbaar toe. Hij plaatst zich onder den Manzanillaboom en zingt het overschoone air: ‘Scheiden thut weh!’ Als hij geen teeken van leven meer geeft, verschijnt de onschuld, altijd nog in 't costuum van den oud-minister. Zij heeft de beide verloren brieven in de hand en zet zich naast den gevallene neder. Zij overtuigt zich dat hij secuur dood is en stopt dan de twee brieven in zijn borstzak.... Koor van helsche geesten! Krijgsdans van conservatieven!
De minister-premier komt op. Hij heeft de Nederlandsche maagd aan den arm. De Nederlandsche maagd werpt haar sluier over 't lijk. Dit herleeft.... Groote vreugde onder de conservatieven! De liberalen af. De conservatieven ook af....................................
De begrooting van Buitenl. Zaken werd verworpen. In deze omstandigheid wist 't ministerie niets beters te doen dan en bloc zijne portefeuilles ter beschikking van den koning te stellen. Hoe men ook over de ministers denke -, dat was eerlijk en trouw! Het stelsel van collega's over boord gooien is misschien practisch, maar stellig niet moreel.
Z.M. de Koning nam 't verzoek om ontslag niet aan. 't Ministerie bleef. De Tweede Kamer werd ontbonden.
De Tweede Kamer was nog niet oud toen haar levens-
{==82==} {>>pagina-aanduiding<<}
draad zoo onverwachts werd afgesneden. 't Was een jonge doode, en haar treurig lot wekte algemeene deelneming. Toch paste 't ons in het onvermijdelijke te berusten en ons best te doen, zoo spoedig mogelijk een nieuwe bijeen te brengen. Dat's evenwel geen aangenaam werk. 't Is waar, er zijn altijd menschen die graag troebel water zien, maar de massa van ons volkje denkt er anders over. 't Kost den meesten veel moeite, hun burgerplichten te volbrengen. Ze zien daarin geen voorrecht, maar een last. Wel pruttelen wij allen wanneer de zaken verkeerd gaan, doch krachtig de handen in één te slaan om ze in 't spoor te houden -, daaraan denken we niet zoo eenparig.... Nu, over een en ander is reeds meer dan genoeg geklaagd.
De Kamer was ontbonden. Zoo goed of zoo kwaad mogelijk moest ze weer in elkaar worden gezet.
Een klein troepje liberalen en een dito troepje conservatieven namen op zich, dat karreweitje te verrichten. 't Is voor 't nageslacht niet onbelangrijk, nauwkeurig te weten hoe men daarbij te werk ging.
Er werden van beide kanten een paar courantiers afgehuurd. Deze begonnen 't gevecht met eenige schoten los kruit. Ze verknoeiden daarbij een vel drie, vier van 't Bijblad, eenige bladen van de proclamatie, die bij de vorige ontbinding dienst had gedaan, een stuk of tien oude Nieuwe Rotterdammers en Dagbladen, tweehonderd oude strooibilletten en.... de beide brieven van den heer Van Bijlandt
Toen de courantiers zich behoorlijk geoefend hadden om hun man op vijftig passen te kunnen neerleggen, werden de candidaten van weerszijde opgezet. De oude kamerleden, netjes opgepoetst en bijgekleurd, kwamen in de eer-
{==83==} {>>pagina-aanduiding<<}
ste rij; daarachter verrezen de vroolijke en vriendelijke gezichtjes van de nieuwe candidaten.... lieve goedheid, wat zag er dat verrassend uit! De een was al mooier dan de ander. Geen enkele, op wien een vlekje viel aan te wijzen. Geen enkele die niet vast op zijn voetstuk stond. Ze kwamen blijkbaar zoo kersversch uit den winkel. Er was geen twijfel aan dat 't vaderland gered zou zijn.... als men ze maar alle 150 had kunnen bergen.
Helaas, dat ging nu eenmaal niet. De arme kiezers moesten uit deze massa een keus doen. ‘Wee u, als ge er een van mijne tegenpartij neemt’ riepen de liberalen.... ‘Wee u!’ herhaalden de conservatieven.
De courantiers begonnen nu op de wederzijdsche candidaten te mikken, eerst op de oude, daarna op de nieuwe, en wederom werden heele riemen papier verbruikt en bovendien vele ponden lood verschoten. Het gelukte echter niet er één doodelijk te treffen, of buiten gevecht te stellen. Een candidaat heeft veel taaier leven dan een ordinair kamerlid!.... Wat is er al niet gezegd en verzekerd, bij eede betuigd en met talent gelogen! Aan geen enkelen candidaat der tegenpartij was een goed haar te vinden. Wie nog geen aartsknoeier, intrigant, overlooper of verrader was, die werd 't nog vóór hij 't geweest was. Zijn onbeschaamd opzet, het vaderland te willen redden, was genoeg om hem te karakteriseeren als een onzedelijk persoon. Dom, bot, kortzichtig, uilig.... dat waren ze allen.... en de meesten nog daarenboven eigenwijs. Wat hadden ze ooit gedaan, om de vurig begeerde onderscheiding te verdienen? A. was vroeger lid van de kamer geweest.... ja, de hemel mocht hem dat vergeven!.... hij had 't er naar gemaakt! B. was voorzitter van een rechtbank, bur-
{==84==} {>>pagina-aanduiding<<}
gemeester of lid van Provinciale Staten en, zooals hij tot hiertoe gemeend had, een achtenswaardig man, voor wien ieder van de kleine steentjes ging....; 't mocht wat! Zijn bestuur was wanbestuur geweest, zijn adviezen waren 't ongeluk van alle cliënten geworden...; hij was gehaat, zijn domheid was algemeen bekend, hij mocht blij wezen dat zijn eervolle betrekking hem nog niet was ontnomen. C. was in Indie geweest. Men zocht indische specialiteiten. Men moest menschen hebben die in Indie geweest waren.... maar, zooals hij er geweest was, waren er wel duizend geweest. Zulke specialiteiten kon men met elke mail ontbieden. D. was een verdienstelijk officier. Hij had jarenlang gediend en scheen met alle takken van administratie bekend.... Goed, maar wist hij wat van finantiën? Zou hij 't oog kunnen houden op de plannen der regeering in 
zake het onderwijs? Voor een bekwaam militair in de kamer zou de partij zelve wel zorgen. Daarvoor behoefde men wezenlijk niet bang te zijn..........
Ziedaar een kort begrip van de scheldnamen en beschuldigingen, die van-weerskanten op 't tapijt werden gebracht. De arme candidaten rilden en beefden. Niet dat ze zich in 't minst gekrenkt voelden, of er aan dachten hoeveel van al het aangevoerde wel waar kon zijn...., men moest zich aan de noodzakelijke consequentie van het vrije kiesstelsel onderwerpen en wist gedeeltelijk bij ervaring, hoe licht die kleine kwetsuren en builen genezen! ook liepen de krantenjongens van beide partijen rusteloos met spijkerbalsem en glycerine rond.... maar men had hier of daar in een hoekje van 't district een geacht kiezer zitten, een vriend, dien men nog nooit gezien had, en die geachte heer, die molenaar of koeienkooper, zou misschien

{==85==} {>>pagina-aanduiding<<}
het een of ander kwaadaardig artikel lezen, en die geachte lezer zou 't voor waarheid houden en zich daarnaar regelen, en voordat een expresselijk voor hem ingericht strooibillet zijne geachte woning bereikt had, zou hij gestemd hebben voor den candidaat van de tegenpartij en.... dan ging 't vaderland ten verderve.
Een beroemd man, die wel eeuwig onbekend zal blijven, wijl hij evenals ik te nederig is om zijn naam te noemen, heeft uitgerekend hoeveel verlies aan nachtrust en dus ook hoeveel verlies aan arbeidsvermogen ons land in de veertien dagen vóór de verkiezingen geleden heeft. Zonder de nachtmerrie's etc. mee te rekenen, heeft hij 't cijfer van onrustige uren ver boven de duizend zien klimmen; bewijs dat een oud-lid na zijn ontbinding veel minder waard is dan een oud lid vóór zijne ontbinding, een nieuw lid nooit zooveel beteekent als een oud, en de ontbinding dus zeker 't slechtste middel is om een land gelukkig te maken, ten minste zoolang er op een ontbinding.... weer een verkiezing volgen moet, en dat zal, Goddank! in Nederland wel altijd zoo blijven..........................
Toen de kamer ontbonden werd, waren de partijen wonderlijk georganiseerd; nu de kamer weer in elkaar gezet is, ziet 't er nog gekker uit. In de oude kamer had 't ministerie de minderheid, dat wil zeggen, de minister Van Zuylen kwam precies één stem voor zijn begrooting tekort; en tegenover 't ministerie stond geen enkele partij, die eenige kans op de meerderheid kon laten gelden.... In de nieuwe kamer zal 't niet beter zijn.
Hieruit volgt, dat het aantal diepzinnige staatslui, die een kijk op 't geval hebben, na de verkiezingen verrassend

{==86==} {>>pagina-aanduiding<<}
is toegenomen. 'k Heb ministerieelen gesproken, die maar niet begrijpen kunnen, hoe 't ministerie ‘zoo dom is geweest om ooit tot een ontbinding te adviseeren. 't Heeft immers niets geholpen!....’ 'k Heb liberalen gesproken die vóór vier weken onder een hoed te vangen waren, en nu zoo recht gul lachen als ze over de ontbinding praten. ‘Dat hadden ze dadelijk al gezegd dat 't niemendal zou baten. 't Ministerie zit er nu nog veel gekker mee.... vooral nu Van Zuylen wel zal aftreden en Van Lijnden ook wel zal heengaan.’ 'k Heb zelfs een rentenier gesproken, die een zwaar hoofd had in de gevolgen van ‘deze roekelooze ontbinding.’ Wat nog meer zegt, 'k heb een courantier ontmoet, die in een ommezien twaalf mogelijkheden opzette en alle twaalf zóó liet uitloopen, dat zijn partij 't twaalfmaal achtereen winnen moest.
Zoo gelukkig ben ik niet. Vooreerst heb ik geen partij en ten tweede geen kijk op de zaak. Hoe ik 't draai of keer, ik kan mij maar niet voorstellen wie er heden over twee maanden in ons vaderland regeeren zal. Dat het tegenwoordig ministerie met één heele stem meerderheid (dan reken ik bepaald naar 't ministerie toe) de teugels in handen zou houden, nadat 't land in rep en roer is gebracht om homogeniteit tusschen gouvernement en vertegenwoordiging te krijgen, mag ik niet denken. Dat de minister Heemskerk met de vorming van een nieuw ministerie zou belast worden, wat alle weldenkenden vóór de ontbinding gewenscht hebben, durf ik niet denken. Dat Thorbecke den inboedel zou overnemen en veertien dagen lang vrede houden met de Putteanen in de Kamer, kan ik niet denken. Dat V. d. Putte weer aan 't bewind komen en met Geertsema en de hemel weet wie, 't oude

{==87==} {>>pagina-aanduiding<<}
liedje nog eens zingen zou, wil ik niet denken.... En een andere combinatie schijnt niet mogelijk, zoolang dit geslacht leeft en wij van Pontius naar Pilatus, van Pilatus naar Pontius worden gestuurd.
Och, goede, lieve menschen! Wie verlost ons van de oude partijen en partijnamen? Wie geeft ons de rust die noodig is om op spoortrein en stoomboot geen gevaar te loopen van een discours over de politiek? Wie helpt ons aan een man, één enkelen maar, die regeeren kan met deze Tweede Kamer?
Daal onder ons neer, Steen der wijzen? Verschijn in ons midden, Perpetuum Mobile!...........
Groot is de nood en duister de toekomst; zwaarwichtig de vraag en het antwoord boven eens gewonen menschen verstand!
‘Wie kan regeeren met een kamer, waarmee niemand regeeren kan?’
De inzender van het antwoord dat bij benadering deze quaestie oplost, zal tot belooning.... mijn candidaat wezen.... bij de eerstvolgende ontbinding van de Tweede Kamer.



{==88==} {>>pagina-aanduiding<<}

Een Hollandsche ‘Monsieur, madame et bébé.’

Hoofdstuk zestien.


Wij komen niet uit.

Ik zat voor 't eerst weer eens alleen ‘op’ mijn kamer; ‘de studeerkamer van meneer’ zegt mijn vrouw. Zij is er nog altijd gevoelig voor, dat zij een ‘gestudeerden’ man heeft en tracht haar eenige dienstmaagd op te voeden in de vreeze van gemeld heiligdom. De studeerkamer van meneer mocht nooit gebruikt worden ‘om eens eventjes 't een of ander uit de hand te zetten.’ Als ‘de studeerkamer van meneer’ werd gedaan, was mevrouw er altijd zelve bij (behalve in den laatsten tijd, maar dat kon zij niet helpen). Als zij den vorigen avond met een bedenkelijk gezichtje dat reinigingsfeest aankondigde, was er iets plechtigs in hare stem, waardoor ik zelf gevoelde dat mijn studeerkamer toch niet precies was als de andere kamers in 't huis.
En nu zat ‘de meneer’ daar, veertien maanden na zijn huwelijksreis, voor 't eerst eens alleen in ‘zijn studeerkamer.’ 't Vertrek was mij waarlijk vreemd geworden. De

{==89==} {>>pagina-aanduiding<<}
bustes op de boekenkasten keken op mij neer, alsof ze mij niet meer kenden. De boeken achter de groene saaien gordijnen vroegen hoorbaar aan elkaar: ‘wie die geleerde toch wel was, die daar aan de schrijftafel zat.’ Ook wist ik nauwelijks, waarmee 'k nu eens zou beginnen. Ik had niets en alles te doen. Ook 't schrijven was mij vreemd geworden, en lezen.... ja, ik had wel gelezen in de laatste maanden; maar toch heel andere lectuur dan die hier 't hoogste woord had. 'k Had ook wel geschreven, ja wel, aan dezen zelfden lessenaar, met deze zelfde pen.... ja wel, maar dat waren briefjes aan den behanger: over de gordijnen en 't kleed in de mooie kamer; of invitaties aan een paar heele intiemen om eens te komen kijken hoe gelukkig wij waren; of, in de laatste zes weken, episteltjes aan ooms en tantes, broers en zusters, met wonderlijke bijzonderheden, waarover Plato, of Niebuhr, of Puchta nooit geschreven hebben: over 't neusje van een klein kindje, over 't krulletje dat onder 't mutsje uitkeek, over de mollige pootjes die tegen de dekentjes schopten, en dergelijke laffigheden meer, die ik voor geen duizend gulden aan Von Humboldt, die daar in den hoek hangt, zou laten lezen.
Dien avond was ik voor 't eerst eens alleen, want altijd zat daar bij de kachel, avond aan avond, een zeker klein vrouwtje, en dat babbelde.... lieve dengd! dat babbelde.... dat mij hooren en zien verging, zoodat ik, om 't te bezweren, ook ging babbelen; en de laatste drie maanden, ja, die had ik doorgebracht...., ik heb nu eenmaal een eed gedaan dat ik alles zou vertellen en daarom zal ik 't zeggen..., de laatste drie maanden had ik doorgebracht in een klein kabinetje, naast onze slaapkamer, en.... op onze slaapkamer veelal in gezelschap van onze baker,

{==90==} {>>pagina-aanduiding<<}
een zeer respectable vrouw, wezenlijk een heel aardige vrouw.... een mensch van ondervinding.... dát vooral... men moet zoo'n mensch kennen om....
's Middags had ik gezegd: ‘Hoor eens wijfje, daar moet nu een eind aan komen. Ik zou op 't laatst al mijn wetenschap verliezen, als 't zoo voortging. Ik moet weer aan 't werk;’ en tot mijn verbazing had ik ten antwoord gekregen: ‘Dat's heel goed, beste! ik heb je al lang genoeg van 't werk gehouden.... en ik heb ook bezigheden’....
Ik heb ook bezigheden.... Er was iets plechtigs en hoog ernstigs in haar lief gelaat, terwijl ze dit zei. Wat of dat wezen mocht dat zij haar bezigheden noemde? Onze kleine lag in 't kabinetje te slapen en de baker was er bij. De luurmand?.... Neen, dat wist ik zeker, daar was niets aan te doen. 't Kind had een garderobe als hare majesteit de koningin. 't Huishouden?... Zij had mij plechtig beloofd, zich in de eerste drie maanden met niets te bemoeien, en den vorigen dag nog verzekerd, dat alles zoo goed naar haar zin ging alsof ze niet ‘van de vloer’ was geweest.... Neen, 't moest iets anders, iets bijzonders zijn. Mijn verjaardag?... Dat duurde nog wel acht maanden. De verjaring van ons huwelijk?... Dat had nog een zee van tijd.... Maar wat kwelde ik mij langer over de reden van haar drukte..., zij had toen ik heenging immers gezegd: ‘Misschien kom ik als ik, klaar ben, nog een uurtje bij u op de studeerkamer zittten. Mag ik?’.....
‘Lieve kind! ge zijt nog niet van de kamer geweest, en gij moet den heelen gang dwars over. Wil ik bij u komen?’....
‘Neen, liever kom ik bij u’, antwoordde zij haastig en met een schuwen blik naar 't kabinetje; ‘ik zal mijn

{==91==} {>>pagina-aanduiding<<}
dikke sjaal over 't hoofd slaan en.... 't is niet koud van avond.’
‘Voorzichtig maar’, had ik gezegd, en wij namen afscheid, of 't een scheiding van weken gold.....................,.......
't Was toch vreemd, zoo alleen, te midden van portretten en boeken, als men aan zoo'n klein babbelachtig vrouwtje gewoon is, dat van tijd tot tijd vergeefsche pogingen doet om de kachel op te stoken, en de mooie pantoffeltjes dreigt te verbranden tegen den glad geschuurden rand.... Ze wou nooit bekennen dat dit 't zelfde effect deed als een stoof, waarvan ze, als gemoderniseerd huisvrouwtje, natuurlijk niets weten mocht.... En 't is wonderlijk hoe een mensch van zijn boeken vervreemden kan! Vroeger kon ik zoo uren achtereen met genot zitten te werken. Ieder die gestudeerd heeft, kent dat genot. Een helder brandende lamp, een snorrende kachel, zingend theewater en onze lievelings-schrijver.... och, er is niet meer noodig om ons gelukkig te maken! Niet meer? En ik had de lamp en de kachel; ik kon 't theewater laten komen; de lievelings-schrijver stond daar op de derde plank, in 't midden, recht onder de buste van Goethe.... en de oude bezieling wilde toch maar niet komen, de geest van weleer was van mij geweken.
Ik greep naar een boek. Niemand zal ooit kunnen beweren dat 't van zijn lievelings-schrijver was. 't Was de Staats-Almanak voor 't Koningrijk der Nederlanden..., een interessant boek ais ge iets weten wilt, maar niet interessant als gij in mijn geval verkeert en niets bijzonders te vragen hebt. Ja toch! Ik zette mij met ijver aan 't werk en zocht de opgaven der inwoners van elke provincie bij elkaar.

{==92==} {>>pagina-aanduiding<<}
Toen ze allen gerangschikt stonden, de vierhonderdduizend en zooveel van Noord-Brabant, de zeshonderdduizend en zoo veel van Zuid-Holland enz. enz., toen ging ik ze optellen, tweemaal, driemaal, zoodat 'k mij niet vergissen kon; eerst van boven naar beneden, daarna een paar maal andersom.... en toen, toen ik de hoofdsom vóór mij had, en secuur had..., toen schoof ik achter in mijn stoel en glimlachte, nam de pen, doopte ze diep in den inkt, zette onder de verkregen uitkomst een 1, trok die bij de verkregen som op, en schreef er met groote letters vóór: Totaal. Dit was de waarachtige statistiek; de officieele was valsch!...................................
Veel meer heb 'k, geloof ik, in de twee uren die op deze bezigheid volgden, niet uitgevoerd. Ik raakte aan 't droomen en dwepen, altijd met den Staats-Almanak voor 't Koningrijk der Nederlanden naast mij. Wat zou mijn jongen wel worden in de wereld? § 1 Koninklijk geslacht, § 2 Huis des Konings, § 3 Hofhouding der Koningin, § 4, 5, 6, 7? Neen, verder! In 't geheele eerste hoofdstuk is geen plaats. Hoofdstuk 2? Neen, verder! Hoofdstuk 3, Ridderorden?.... Mogelijk! Hoofdstuk 4, Hooge Collegien?.... Ja, in den tegenwoordigen tijd wel waarschijnlijk. Minister? Lid van de Kamer? Op zijn ouden dag in den raad van State? Een van de drie zou hij allicht bereiken. Waarom niet? Als hij minister van Binnenlandsche Zaken werd, zou hij audientie moeten geven op Zaterdag te 12 uren. Dat was lastig. Zaterdagmiddag was net zoo'n dag om papa van den trein te halen en saam in 't bosch te gaan wandelen.... Lid van de Kamer? Hm! Maar door welke partij? Men kan er zoo weinig op

{==93==} {>>pagina-aanduiding<<}
rekenen welke indrukken de jongelui tegenwoordig krijgen. En de Raad van State.... Ja, dat zou ik wel niet beleven en dat kon toch ook nooit gebeuren dan... wanneer hij zijn beste krachten aan andere betrekkingen reeds.... Als wij den Staats-Almanak eens dicht deden en ik maakte er een koopman van... van mijn jongen, wel te weten. Een koopman heeft altijd veel voor. Als hij mooie zaken doet, en men kan wel mooie zaken doen als men maar bij de hand is, en zou mijn jongen wel zijn..., dan rijdt hij de ministers en de heele Raad van State voorbij, en oefent hij invloed uit op hunne wetten en besluiten. Zoo'n koopman kan een vraagbaak in den lande worden, een man van naam en beteekenis, een man van kracht! Hij beheerscht zeeën en landen. Hij is de steun zijner onderhoorigen. Hij wordt de ziel van alle inrichtingen, die de maatschappelijke kwalen, niet verzachten, maar radicaal genezen, en zóó behoort 't toch te zijn, dat is de toekomst van ons geslacht.... Met zijn geld en met zijn talent, om steeds nieuwe hulpbronnen te ontdekken, doet zoo'n koopman wonderen............
Ik voelde een zachte hand op de oogen, die ik in mijn verrukkelijken droom onwillekeurig gesloten had. Ze streek vandaar over mijn voorhoofd, het haar van mijne slapen weg....................
'k Behoefde niet te vragen wie 't was, die mij zoo verraste. Ik bleef de oogen gesloten houden om mijn zoete droomen niet te laten ontsnappen, en greep 't kleine handje om 't aan mijn lippen te drukken.
‘Lieve man’, hoorde ik, ‘is dat nu al het werk dat ge zoo noodzakelijk moest afmaken?’.........
Op dat ‘lieve man’ opende ik de oogen en zat 'k in een

{==94==} {>>pagina-aanduiding<<}
ommezien recht in mijn stoel. ‘Lieve man’ was 't onfeilbare teeken dat mijn vrouwtje iets gewichtigs te zeggen had. ‘Lieve man’ beteekende: ‘och, luister nu eens naar mij en wees ernstig. Wij kunnen niet altijd over nietigheden praten. Men moet de dingen ook eens als ordinaire menschen beschouwen. Ik heb u wat te vragen of iets akeligs te vertellen.... lieve man!’
‘Lieve man’ was een soort van voorrede voor een klein preekje over een klein gebrek, dat ze in mij ontdekt had; 't wou zeggen: ‘Neem mij niet kwalijk, maar ik moet als vrouw mijn plicht doen. We zijn niet in de wereld om elkaar te vleien.’
‘Lieve man’ was 't eerste couplet van een huiselijke elegie. Er was iets voorgevallen met de meid en, ofschoon een brave vrouw haren man altijd alles moest besparen wat van dien kant onaangenaam was...., 't kon nu en dan noodig worden dat de heer des huizes er zich mee bemoeide.
‘Lieve man,’ was 't hoofd van een petitie. Men had extra geld noodig, men wilde een extra kleedje hebben, men had voor zich zelve bijna nooit iets noodig, maar er kwamen van tijd tot tijd zaakjes voor, die zoo beelderig zijn, zoo zeldzaam voorkomen en zoo ongemeen mogen heeten, dat 't economie was een extra uitgaaf te doen: ‘hoor eens, lieve man! daarin moest je nu eens van je gewone zuinigheid afwijken’.... enz. enz.....
Ik wist dus al tennaastenbij hoe laat 't was, en keek mijn bezoekster in de oogen. - Ze zag er allerliefst uit. De sjaal, die zij, voor de kou in den gang, over 't hoofd had geslagen, was half afgezakt; de onwillige krullen schenen zich als klimop te willen hechten aan de groote Perzische palmen en takken, die een kunstvaardige hand

{==95==} {>>pagina-aanduiding<<}
met hemelsblauw en purperrood bespat had. Haar teint herinnerde nog aan de belangwekkende ure, toen ik al de jaren mijner toekomst had geboden voor haar behoud; en de vingers, die ik met mijne kussen bedekte, waren dun en doorschijnend.
‘Wat is er te doen, lieve?’ zei ik, nog dobberend in een zee van droomerijen, en door deze feërieke verschijning nog meer in de war gebracht. ‘Toch niets verontrustends?.... Slaapt onze engel?.... Gij zijt zoo stil binnen geslopen dat ik u niet eens gehoord heb.’
Ik kreeg geen antwoord, maar de ernstige trek op haar gezichtje nam toe. Eer ik 't bemerkte, had ze een stoel vlak naast den mijnen geschoven en zaten wij voor den lessenaar, terwijl ons beider oogen tegelijk op 't vel papier met mijne rekensom vielen.
Ik lei den wijsvinger van haar linkerhandje met een glimlach naast het dikke totaal; en, terwijl ik 't fijne topje juist op de beteekenisvolle 1 schoof, vroeg ik: ‘weet ge, lieve, wie die 1 is?’
‘Als ge mij zegt wat die andere cijfers beteekenen -, misschien....’ was 't antwoord. En de kleine vinger werd hooger opgeschoven, tot bij de viermaalhonderdduizend van Noord-Brabant.
‘Dit zijn Noord-Brabanders’, zei ik, ‘en dat Zuid-Hollanders, en dit zijn Gelderschen en hier hebt ge de mannen, vrouwen en kinderen van 't Sticht.... Dit zijn al de Zeeuwen, die wij nog over hebben..., en deze?....’
‘O, dan ken ik dat kleine, lieve ééntje ook,’ viel ze vroolijk in. ‘Dit is ons engelachtig Nederlandertje, onze nieuwe burger, die hier bij ons woont, ons kleine, beste ventje....’

{==96==} {>>pagina-aanduiding<<}

‘En dat's mijn statistiek!’ riep ik uit. ‘Ge ziet, de lui weten er niemendal van!’
‘Je bent toch een rare geleerde’, zei mijn vrouwtje en keek voor 't eerst naar de boekenkasten en de busten in 't rond; ‘die som hadt ge ook wel in 't kabinetje kunnen uitrekenen....’ Doch terwijl ze dit zei, nam zij het papier, waarop de som stond en vouwde het zorgvuldig.... Ik wist dat het daardoor een plaats kreeg in 't museum van merkwaardigheden, dat zij sinds den eersten dag van ons engagement was beginnen aan te leggen, en dat nog grootendeels uit autographen van mijn hand bestond. Evenwel, om dit nieuwe nommer met de noodige zorg te kunnen inpakken, was haar rechterhandje, dat ik nog niet gezien had, op den lessenaar gekomen, en had daar een klein notitieboek moeten neerleggen, dat mij opeens een rilling door de leden joeg.
Ha!... Nu wist ik wat ‘de bezigheden’ van mijn vrouwtje waren.... Ik hoorde reeds 't voetebankje verzetten. De domine zou zóó zóó met de preek beginnen.
‘Lieve man!’... Ik moet zeggen, 't ‘lieve man’ klonk ditmaal, onder den indruk van mijn jongste lievigheid, zoo weinig ernstig en deftig als maar even mogelijk was; ‘lieve man! ik heb óók gecijferd, opgeteld en afgetrokken.... en 't kan zoo niet langer.’
Daar had je 't al. Dat had ik reeds zeven maanden lang gewacht. 't Kan zoo niet langer!’....
Ik was in den laatsten tijd een verkwister geweest. Ik had met geld gegooid of 't duinzand was. 'k Had niets ontzien, niets gespaard, mijn genot gevonden in veel te koopen, veel te verteren, veel te vermorsen. 't Was me of mijn wijfje te precieuser werd, hoe meer ze mij kostte....

{==97==} {>>pagina-aanduiding<<}
en ik had ook al honderdmaal gedacht, ‘dat 't zoo niet langer kon.’ 't Huishouden, de kraamkamer, de baker, mijn wijnkooper, de manufactuurwinkel.... ‘Ja lieve! 'k heb óók al gedacht dat 't zóó niet langer kon.’
Eerlijk gezegd, hoopte ik door deze kolossale toestemming, van de rest, die ik voorzag, ontslagen te worden, Helaas, daaraan viel niet te denken. 't Was mijn vrouwtje aan te zien, dat zij een krachtig besluit had genomen; dat ik alles weten, met eigen oogen zien, den afgrond tot op den bodem peilen moest.
Of haar dat pleizier deed?.... Och lieve hemel, 'k ben overtuigd dat 't haar door de ziel ging, dat zij liever alles alleen geweten en gedragen had, maar de toestand was te verschrikkelijk; slechts een kolossaal besluit kon ons redden.
‘Wij komen niet uit’, zei ze somber, en 'k had den moed niet, dat lieve, wanhopige gezichtje te zoenen, ofschoon ik er een onweerstaanbare neiging toe kreeg.... ze was om te stelen!
‘Komen we niet uit?’ vroeg ik, en 'k weet zeker dat ik een erbarmelijk figuur maakte. ‘Dus komen we tekort.... Hoeveel komen we wel tekort?’ - Ik zei 't laatste op een toon alsof ik smeekte: ‘Stoot mij den dolk maar op eens door 't hart, as je blieft!’
Daartoe kon zij zeker niet besluiten, want ze zei: ‘Wij komen veel, heel veel te kort. 't Kan zoo niet blijven.’
‘Dan moeten wij bezuinigen’, besliste ik met heldenmoed, en 'k gevoelde dat ik op dat oogenblik een huichelaar was, hoewel ik niet veinsde. ‘Dan moeten wij bezuinigen. Ik schaf vooreerst mijn sigaren af.... Dan bedank ik morgen voor de societeit en ga van 't zomer niet op

{==98==} {>>pagina-aanduiding<<}
reis. Daarmee halen we toch zeker wel een honderd gulden of vijf uit. Of is 't deficit nog grooter?’
Mijn vrouwtje nam 't kleine notitieboek en legde 't voor mij neer. Ik zag niets dan cijfers, heel onordelijk onder elkaar gezet en zonder hoofdsom aan den voet van de pagina. ‘Daar hebt ge de verteringen in Januari’, zei ze, ‘ik heb er uwe inkomsten naast gezet, voor elke maand afzonderlijk berekend. Gij ziet, reeds in de eerste maand komen we tekort.’
Ik keek met vollen ernst het wonderlijk mengelmoes van guldens en centen aan, en deed al mijn best om een draad te vinden. Na zooveel moeite en inspanning mocht ik haar niet voor 't hoofd stooten, niet plagen zelfs. ‘Als ik mij niet vergis,’ begon ik eindelijk, en 'k trachtte in de gauwigheid iets van een hoofdsom bij mekaar te krijgen. ‘Als ik mij niet vergis, zullen wij in die eerste maand, zoowat drie.... vijf.... negen....’
‘Zes-en-dertig gulden.... tekortkomen’, viel zij in. ‘Hier staat 't. Kijk maar’.... en ze wees mij een 3 en een 6, blijkbaar met een nog zwakke hand geschreven..., op een plekje, waar een docent in 't boekhouden 't zelfs niet vinden zou. ‘Zes-en-dertig gulden!’ herhaalde zij treurig.
‘En dus twaalfmaal zes-en-dertig voor 't heele jaar?’ vroeg ik, blij dat ik al vast één cijfer had, en er zoo gemakkelijk zou afkomen....
‘Er zijn veel duurder maanden’ antwoordde zij somber.
‘En goedkooper?’
‘Niet één. De hoofdsom is, alles en alles bij mekaar....
‘Tweeduizend gulden?’ vroeg ik haastig, om mij te prepareeren op den schrik.

{==99==} {>>pagina-aanduiding<<}

‘Zooveel niet,’ zei ze, verheugd dat ik er ver overheen was - ‘maar toch veel te veel. Achthonderd gulden.’....
We keken elkaar aan, en 't kwam ons beiden op dat oogenblik voor, dat achthonderd gulden niet veel was.
‘Mijn lieve, beste Bartjens!’ hief ik na eenige oogenblikken aan: ‘Ik bewonder u. Ik begrijp niet hoe gij moed en lust gehad hebt om al die leelijke cijfers op te schrijven en bij mekaar te tellen. Gij zijt nog zoo zwak. Gij hadt dat aan mij moeten overlaten.’
Ik vrees dat de aardigheid van Bartjens haar ontging, maar het vriendelijke van mijn verwijt trof haar tot in 't goede, lieve hart.
‘We hielden ons beiden met 't zelfde onderwerp bezig’ zeide zij half vrolijk. ‘Gij waart immers ook aan 't werk met voor onzen kleinen jongen te zorgen?’
‘Met dat onderscheid, dat ik hem bij de statistiek heb ingeschreven en daarop, ik zal 't u maar bekennen, als een gek heb zitten droomen, of ik er een minister of een lid van de kamer van maken zou, terwijl gij uw stuivers en dubbeltjes terzij leidet om die droomen waar te maken. O gij practische vrouwen!’....
‘Och, mijn cijferen zal ook niet veel helpen’, was 't antwoord; en weer klonk haar stemmetje droevig. ‘Hoeveel jaren zullen wij nog moeten inzuinigen om onze eigen schulden te betalen, eer er voor mijn arm ventje wat overschiet?’....
Ik geloof dat ze in haar verbeelding ons arme ventje al bedelen zag langs 's heeren straten.
‘Nou, zoo'n vaart zal 't toch wezenlijk niet loopen’, zei ik bemoedigend. ‘De achthonderd gulden is de heele we-
{==100==} {>>pagina-aanduiding<<}
reld niet. Ik zal ze van oom Willem te leen vragen en wij zullen 't bij gedeelten afdoen. Oom kan 't zoolang wel missen en hij zal begrijpen dat, als men na veertien maanden getrouwd te zijn, al een wieg in huis moet halen.’....
Ze keek mij stil verwijtend aan.
‘Vergeef mij, lieve, ik wil maar zeggen dat oom wel weet dat een jong huishouden geld kost.... Laat ons ondertusschen eens kijken, waarop wij zoo al.... bezuinigen.... zouden.... kunnen....’
Ze was door dit uitzicht op hulp blijkbaar verlicht en aanvaardde 't met beide handen. De vrouwen vragen niet vanwaar en hoe er hulp komt en wat die hulp kost; zij zien alleen 't gevaar, en haar eenige vraag is: hoe dat te ontkomen?
Mijn voorstel om eens na te gaan op welke artikelen wij zouden bezuinigen, kreeg dus 't aanzien van een vriendelijke uitnoodiging tot het bouwen van kleine luchtkasteelen. Ze had die nog nooit afgeslagen en ook nu helderde haar gezichtje er van op.
‘Goed’, zei ze, ‘maar op één conditie: dat ge uw sigaren behoudt; ik weet wat u die opoffering kosten zou; en dat er van 't bedanken voor de societeit en 't opgeven van uw reisplannetje voor van 't zomer niets inkomt. Gij zoudt heelemaal versuffen van dat thuis zitten en studeeren...., en van de menschen vervreemden als gij nergens meer kwaamt. Op die dingen wil ik van geen bezuiniging hooren. Beter kan ik wat opofferen. Ik ga dit jaar toch nergens heen. Dat is mijn stellig besluit en ik heb dus ook geen zomerhoed en geen nieuwe mantille noodig.’
‘In der eeuwigheid niet! Dat zal nooit gebeuren! Gij

{==101==} {>>pagina-aanduiding<<}
gaat van 't zomer wèl uit. Zoodra 't zacht weer is gaat gij elken dag wandelen en onze jongen achter u, en ik ga mee zoo dikwijls ik kan. Gij gaat ook eens toeren nu en dan.... ge moet een paar maanden naar Gelderland. Een hooge lucht is goed voor u, is noodig om mijn lief wijfje weer geheel te herstellen.... En dan wil ik niet dat gij er een greintje minder uitziet dan verleden jaar. Hoor eens, dáárop wordt niets bezuinigd.’
‘Maar, lieve beste, ik kan u toch 's middags niet minder voorzetten dan ik tot nog toe deed -; en geen menschen vragen? Och gusjes! Wie hebben we nou van 't jaar gehad? En logées! Ja, Suze moet een week of drie komen; dat heb ik haar beloofd, en Evert met zijn vrouw kunnen wij toch ook niet meer afschrijven, en hun nichtje dat meekomen zou.... Weet je wat.... Ik zal elke week drie gulden op 't huishouden zien uit te winnen. Dat's dan honderdvijftig gulden.’....
‘Goed, en ik zal een boek schrijven. Dat geeft geloof ik een honderd gulden of twaalf. Ik weet zeker dat Van Lennep voor zijn Klaasje Zevenster meer dan....’
‘Maar dat zal u te veel inspanning kosten; dat moet, hoor ik, een vreeselijk vervelend werk zijn. Beloof mij, als dat zóó is, dat ge 't niet doen zult.’
‘We zullen kijken’, zei ik, en 'k gevoelde reeds iets van den hoogmoed, die de borst eens auteurs doorstroomen moet, als hij, gelijk wij 't noemen, leeft van zijn pen. ‘We zullen kijken. In elk geval is 't beter die achthonderd gulden te verdienen, dan uit te zuinigen. Zoo overdadig hebben wij toch ook niet geleefd.’
Wij brachten verder den avond genoeglijk door. Bij 't

{==102==} {>>pagina-aanduiding<<}
souper dronk ik een glaasje fijnen wijn, dien ik bewaard had tot den plechtigen dag, waarop mijn vrouw voor 't eerst de kamer zou mogen verlaten.
Oom Willem leende mij de achthonderd gulden. Toen hij na eenige jaren stierf, stond de volle som afgeschreven op mijn erfportie.



{==103==} {>>pagina-aanduiding<<}

Voor mijnen vriend A......,


lid der Maatschappij van Nederlandsche Letterkunde.

Behalve dat ge mijn intiemste vriend zijt, heeft 't lot gewild dat uw naam in de lijst der leden van de Leidsche Maatschappij van Letterkunde onmiddellijk op den mijne volgt. Ik ben zeker dat 't waakzame bestuur onzer Maatschappij die omstandigheid niet over 't hoofd zal zien, en dat gij bereidvaardig de vereerende opdracht aanvaarden zult, als gij te eeniger tijd tot het leveren mijner biographie mocht worden uitgenoodigd.
Voor dat geval heb ik de volgende bladzijden geschreven, zoowel om u een bewijs mijner erkentelijkheid voor die vriendelijke zorg te doen toekomen, als om eenigen invloed uit te oefenen op 'tgeen gij van mij zeggen zult. Geloof niet dat dit den dooden zoo onverschillig is als vele biografen denken. Vergeef 't mij als ik voorts den schijn op mij laad, u in uw oordeel over mijn persoon en verdiensten te willen belemmeren. Niet om u over te halen tot een en ander, wat mij in de hoogte zou steken; juist om 't tegendeel is 't mij te doen. Ik heb vele biographiën gelezen, en die, welke door onze Leidsche Maatschappij het

{==104==} {>>pagina-aanduiding<<}
aanzijn ontvingen, met bijzondere aandacht. Bij het licht van die kennis wil ik trachten, u van sommige fouten, af te houden die gij in uw ijver voor mijne nagedachtenis allicht zoudt kunnen begaan. Indien daarin ijdelheid of bemoeizucht gelegen is, heb ik het eigenaardige van die twee menschelijke gebreken nooit gevat. Om duidelijk te spreken: ik wil hier laten volgen, niet wat gij van mij vermelden moet, maar wat gij om den wille onzer vriendschap verzocht wordt te verzwijgen, te ontzien.
Ik heb er niets tegen zoo gij aan de leden der Maatschappij van Letterkunde vertelt dat ik geboren ben; maar ik verzoek u vriendelijk daarbij 't volgende in acht te nemen:
Als gij geen directe bewijzen hebt, vermeld dan niet, dat mijn geslacht in de letterkunde vergrijsd is, van ouder tot ouder zich beroemd heeft gemaakt in poëzie of proza; want gij zoudt daardoor, naar 't voorbeeld van andere levensbeschrijvers, de nagedachtenis van enkele zeer achtenswaardige menschen geweld aandoen. Mijn grootvader, b.v., die predikant in een onzer vaderlandsche dorpen was, heeft zijne gemeente allervoortreffelijkst bediend, was bemind als een vader door jong en oud; maar de twee bundels leerredenen, die na zijn dood ten voordeele mijner grootmoeder zijn uitgegeven, waren en blijven ten eeuwigen dage prullen. Van hem kunt gij met een goed geweten niet zeggen: ‘dat hij een niet onverdienstelijk letterkundige was’, ‘dat hij geen vreemdeling was op het terrein, waarop ons geheele geslacht geschitterd heeft’ en dergelijke.... Mijn vriend! de brave man was onverdienstelijk en een vreemdeling -, al is hij er, moreel beschouwd, geen greintje minder om.

{==105==} {>>pagina-aanduiding<<}

Ook moet gij mijn voortreffelijken oudoom, den makelaar in tabak, niet bij de haren naar het perk der letterkunde slepen. De man heeft zijne boeken keurig in orde gehouden, en is eens in zijn leven halfweg gekomen met een voorlezing in een zeer vertrouwden vriendenkring. Ik bid u dringend, doe geen moeite om zijn eenig overgebleven dochter het manuscript afhandig te maken, en laat die voorlezing rustig in 't notulenboek der vergetelheid.
Nog zult ge mij plezier doen, met geen enkel woord over de letterkundige verdiensten- mijner zuster te spreken. Ik weet hoe gij u dikwijls, tegenover mij, dienaangaande hebt uitgelaten en ik durf zeggen, ge hebt bij mij geen last gehad van zeker litterarisch nepotisme, 't welk in ons land vrij algemeen is. Ge zoudt dus, om haar in mijne biographie te plaatsen, òf een huichelaar in eigen oogen, òf een lomperd in de oogen van 't publiek moeten worden. Overigens laat ik u tot aan het derde mijner levensjaren volmaakt vrij.
Alleen verzoek ik u nog, en dit in het welbegrepen belang van uw eigen goeden naam, dat gij u onthoudt van een preutsche inleiding, zooals men die voor vele biographiën te lezen krijgt. Als een levensbeschrijver niet tot zijn held kan komen, zonder ons eerst verteld te hebben: ‘Ik was als Van Alphens Keesje en wist geen raad, hoe de taak aan te vatten’, en die biograaf is een der onzen; dan moet dunkt mij de geheele Leidsche Maatschappij van Letterkunde kleuren. Als een ander ons meedeelt, dat hij zijne taak liever had opgedragen gezien aan anderen, ‘die naar zijn oordeel tot den overledene in nadere betrekking gestaan hadden en wier pennen hij beter versneden

{==106==} {>>pagina-aanduiding<<}
achtte dan de zijne’; dan is dit een onaangenaam verwijt voor het bestuur, of een oratorische jokkernij van den biograaf. Als nog weer een paar anderen de sloot niet over kunnen, zonder een aanloopje te nemen uit de voortreffelijkheid en welgepastheid der gewoonte onzer Maatschappij om alle hare leden te laten beschrijven; dan wordt de gedachte opgewekt, dat in deze onderscheiding niet veel onderscheiding ligt en deze gewoonte in 't groote gevaar van alle gewoonten deelt. Ook laat men zich op die manier licht verleiden tot allerlei ongepaste en onbillijke beschuldigingen tegen onzen tijd en den tijdgeest. Of zoudt gij uw naam willen zetten onder deze phrase: ‘Maar al werd het ook voortaan door den geest des tijds autokratisch verboden, één enkele schrede over de grenzen van het: nil admirari te zetten, wij zouden, eer wij ons onderwierpen, in ieder geval verzoeken, dat het ons vóóraf vergund werd nog ééne exceptie te maken, enz.....?’ Neen, gij zoudt dat niet willen; eensdeels omdat deze phrase leelijk is, anderdeels omdat gij, òf aan zulk een bedorven tijdgeest die autokratisch beveelt, u in 't geheel niet zoudt onderwerpen, òf, als ge u nolens volens onderworpen hadt, uwen vriend niet zoudt willen pakken in de windselen van een tijdperk dat na hem voor eeuwig veroordeeld zal zijn.
Ook zoudt gij wellicht met mij vragen, of bij zooveel admirari als door de niet admirable gewoonte onzer Maatschappij maandelijks gevoed en gelaafd wordt, een aan val op den tijdgeest, die 't ook hier weer verkorven heeft, niet minstens laf mag heeten.
Ik moet u, al verder, bijzondere omzichtigheid aanbevelen

{==107==} {>>pagina-aanduiding<<}
bij het vermelden van de kleine kinderramp, die mij, gelijk u bekend is, in mijne jeugd getroffen heeft. 't Komt hier vooral op den juistgekozen vorm aan. Als gij bij voorbeeld schrijft: ‘Door een noodlottig toeval werd de linker neusvleugel van mijnen vriend uitgescheurd en deze wond, nooit volkomen goed genezen, heeft altijd invloed gehad op zijn orgaan. Daardoor sprak hij min of meer, zooals men 't noemt, door den neus’ -; dan zijt gij, mijn waarde, met de beste bedoelingen, de oorzaak, dat het nageslacht bij het lezen mijner biographie zal glimlachen en, indien het voorstellingsvermogen dan nog even sterk is als tegenwoordig, eene photographie van mij maakt, die meer gelijkend dan vleiend zal wezen. Zoo ten minste ging 't mij toen ik ergens las: ‘Bij een noodlottigen val met een gespleten dikke balein in de hand, was deze hem op zijn zesde jaar aan den wortel van den neus in het voorhoofd gedrongen, zoodat hij eerst na drie maanden weder school kon gaan, en nog vele jaren leed aan zware verstoppingen in het hoofd en pijn boven de oogleden. Daaraan schreef hij toe, “dat hij de letters l en r uit het geheugen verloren had”, maar vermeldde met dankbaarheid, door zijnen oom “over het bezwaar in de uitspraak geholpen te zijn”, daar deze hem de l als tong- en tandletter deed kennen en onophoudelijk oefende in het spreken van woorden met str beginnende’...... Zeg vrij dat ik een onverbeterlijke spotter ben, maar ik heb mij bij 't lezen dezer regels niet kunnen onthouden van lachen. Een kinderramp moet goed verteld worden, of verzwegen. In dezen

{==108==} {>>pagina-aanduiding<<}
vorm teekent de vriend van zijn vriend een caricatuur.
't Zal mij verder veel genoegen doen als gij zeer matig zijt in uw lof aan mijne klein-schoolsche jaren; want in de artikels vlijt, buitengewone aanleg, leerlust en dergelijke is een verbazend aanbod. De litterarische markt is er mee overvoerd. Bovenal moet ge geen geestigheden of klein-jongensgrappen van mij vertellen. Ik heb eens ergens gelezen: ‘Het eerste onderwijs had hij reeds op eene klein-kinderschool genoten, en vervolgens bij den schoolmeester Grim in de Warmoesstraat, een man van de strenge schooltucht van vroeger dagen, van wien hij dan ook schreef: ‘Waarlijk gij verdiendet het, strenge man, dat men u vaak den langeren naam van Isegrim gaf en uwe bullepees eens in één der boomen van het Oudekerksplein ophing en u ergerde, met u daar de gehangene aan te wijzen’.... en ik dacht: ‘dat heeft die overledene zeker ook niet opgeteekend om 't aan al de leden van de Maatschappij van Letterkunde te laten vertellen, want 't is wezenlijk zonder eenig belang of gewicht. Immers, 't geldt hier geen man, die in de volgende jaren zijns levens door ondeugendheid en jongensstreken heeft uitgemunt, en 't kan daarom niemand schelen....’
Mag ik u vriendelijk verzoeken, niets van mij te schrijven, wat met het volgende eenige gelijkenis heeft? ‘Bijzonder werd hij bekoord door den wensch, om het eermetaal te verwerven door het voldoend beantwoorden van eene academische prijsvraag’? Gij weet immers dat er over de waarde van prijsvragen, als prikkels der ambitie, zeer verschillend gedacht wordt, en

{==109==} {>>pagina-aanduiding<<}
begrijpt dat ik niet graag door een mauvais plaisant bij een race-paard zou vergeleken worden.
Ook zou ik ongaarne zien dat gij van mij schroeft uit 't tijdperk mijner latijnsche jaren: ‘In zijn jeugdig hart woonde godsdienst van den echten stempel.... Heldere godsdienstige begrippen waren hem eigen geworden door zijne opvoeding in de ouderlijke woning, door zijne verlichte godsdienstleeraars, zoowel te X als te Y, waar de evangelie-prediking van A en B geheel naar zijn smaak was’. Ik geloof niet dat men de nagedachtenis zijner vrienden langs dien weg een dienst bewijst. Bilderdijk heeft aan alle biografen een waarschuwend voorbeeld gegeven. - Men moest er op letten, dat de lof van vroegrijpheid zelfs bij een man als Bilderdijk door 't publiek is afgewezen, zegge bij een man als Willem Bilderdijk.
In 't algemeen moet ik er ernstig op aandringen dat gij tact gebruikt bij 't vermelden mijner deugden. Een onhandig vriend kan een Nathanaël zijn reputatie kosten. Wat dunkt u bij voorbeeld van dit deugd menu, door een soortgelijk vriend opgemaakt: ‘Opregtheid, - eenvoudigheid, zucht naar waarheid, onpartijdigheid, welwillendheid, onbaatzuchtigheid, zelfstandigheid van oordeel, liefde - tot zijn vaderland - tot zijne provincie - tot zijne gemeente - tot het gesticht waarvan hij regent is - tot het archief waarover hij schatbewaarder is - tot de betrekking die hij bekleedt - alle die maatschappelijke deugden spraken uit zijne daden en zijn te lezen tusschen de regels van alles wat hij geschreven

{==110==} {>>pagina-aanduiding<<}
heeft’. Als gij 't hart hebt mij zoo te behandelen, dan kom ik bij u spoken.
Of wilt ge 't nog mooier? Luister! ‘Als eene ongepaste vleijerij zou ik het beschouwen, hem van alle gebreken vrij te keuren (en wie meer dan hij zelf was van het tegendeel overtuigd?) maar, zoo iemand dan is hij dikwerf verkeerd beoordeeld.’ Dat is echt classiek, niet waar? 't Is of gij een hofpreker van Lodewijk XIV hoort, of een redenaar van de Sorbonne, die Cicero naar de kroon wil steken. De hemel beware mij voor zulk een biograaf! Verder kunt gij alles van mij zeggen wat ge wilt, behalve dat ik ‘een man uit één stuk’ was; want dat schijnen alle reeds gestorven leden onzer Maatschappij te zijn geweest.
Bij al wat u heilig is, bezweer ik u, zeg niet hoe ik lid van de Leidsche Maatschappij geworden ben, ondersteld dat ge de bijzonderheden weet. Op 't gevaar af van ondankbaar te schijnen, ga ik 't u vertellen. Ge kunt dan zelf beoordeelen of 't niet raadzaam is, dat onderwerp maar onaangeroerd te laten. Ik ben lid geworden, zooals gij lid geworden zijt, door bemiddeling van onzen goeden Frits. Frits meende dat wij nog al een paar ferme kerels waren, die vooral aan 't diner onze plaats wel zouden vinden, en wier letterkundige verdiensten gelijkstonden met die van p.m...., ik weet niet meer hoe groot de breuk was die hij opgaf...., maar met een vrij aanzienlijk gedeelte van de reeds bestaande leden. Frits meende dit vooral, omdat er door 't bestuur op de Candidaten-lijst gezet waren: twee nieuwe Leidsche dominé's, die nog nooit iets andere dan preken geschreven hadden, één plaatskommandant en drie bur-
{==111==} {>>pagina-aanduiding<<}
gemeesters, met en benevens een lid van de 2e Kamer, wiens redevoeringen vol fouten zijn, maar die zich voor een paar jaar eens gunstig over de Nederlandsche taal en letterkunde had uitgelaten. Zoo schreef Frits mij. Ik weet niet of zijne voorstelling een charge is of niet, maar ik zou 't wel denken. Nu, zooveel is zeker, dat Frits, die zelf nog al eens wat doet voor de Maatschappij, en bij de stemming dapper voor ons werkte (zooals men dat in de politiek uitdrukt), dat hij u en mij er doorkreeg. Hij seinde 't mij nog den eigen middag, en ik wil wel bekennen dat ik zeer ingenomen was met de benoeming. Mijn ijdelheid werd er door gestreeld, en dat verminderde niet, toen ik later van Frits zelven, op zijn eigenaardige manier, vernam hoe de vork in den steel zat. Ik ben er, als ik oprecht moet zijn, eigenlijk tot mijn dood toe mee ingenomen gebleven. Jongens! 't geeft je toch altijd een zeker reliëf en 't dignus dignus est intrare klinkt zoo 
zoet in de ooren, als men eenmaal een pen op 't papier heeft gezet.
Ziedaar zoowat opgegeven, 't geen ik onder uwe aandacht brengen wou. Voor 't overige laat ik u volkomen.... maar wacht eens, ik heb nog een paar dingen. Laat mijn uiterlijk liefst buiten spel. De leden van Letterkunde, die mijn portret niet hebben, mochten zich eens een voorstelling van mijn uiterlijk maken, die voor mijn familie minder aangenaam zou zijn. Of welk idee maakt gij u van iemand, omtrent wien gij bij voorbeeld leest: ‘....den man wiens uiterlijk, bij een ietwat ter zijde hangend hoofd, beschroomden oogopslag en ootmoedige houding, ook in zijne kleeding noch smaak vertoonde, noch zelfs de netheid waarvan zijn

{==112==} {>>pagina-aanduiding<<}
schrift getuigt’?......? Wees derhalve zoo goed en neem mijn verzoek ter harte. Ik ben geen fat en niet ijdel op uiterlijke schoonheid, maar ik gevoel dat men zijn biograaf hierbij de vrije hand niet mag laten.
Ook zult gij wèl doen als gij zorgt, dat de lijst mijner werken, die ge vermoedelijk als bijlage aan mijne biographie zult toevoegen (en dat is zeker 't beste) niet al te angstvallig nauwkeurig zij. Ieder mensch schrijft wel eens een prul of een stukske, dat hij later liefst niet zou geschreven hebben. Welnu, een goede vriend is juist de rechte man om in dat opzicht de wezenlijke belangen van den gestorvene te handhaven.
Wees, als je blieft, ook een weinig omzichtig met uw verontschuldigingen voor mijn gebreken. Er is een soort van excuses, dat erger schijnt dan de hevigste beschuldigingen, en ik wil niet dat gij om mijnentwil den bijnaam van advokaat van kwade zaken krijgt. Zoo wil ik eens onderstellen dat ik te weinig geschreven heb in mijn leven. Als dat zoo is, zeg 't dan ronduit en laat u in geen geval een volzin als deze uit de pen vloeien: ‘Men zal zich misschien verwonderen, dat een man van zulke besliste verdiensten en wien het voeren der pen zoo goed was toevertrouwd, zoo weinig door de drukpers heeft bekend gemaakt; maar onze verwondering houdt op, wanneer men op den wikkenden on wegenden geest let, die ons volk en ook onzen geleerden eigen is.’
Genoeg! Wanneer gij al deze punten in acht neemt, zal ik ten minste voor 't ergste bewaard blijven. Doe verder uw werk met een opgeruimd hart, en wees bij voorbaat bedankt voor uwe moeite.

{==113==} {>>pagina-aanduiding<<}

En hiermee zou ik deze testamentaire beschikking kunnen sluiten, indien ik mij niet geroepen achtte, de bedenkingen welke gij misschien maken zult, voor zooveel dit in mijn vermogen is, weg te nemen.
Gij zult mij waarschijnlijk vragen, waarom ik niet nog tijdig voor 't lidmaatschap onzer Maatschappij bedankt heb, ten einde langs dien weg aan de biographie te ontkomen...... Lieve vriend! ge weet zoo goed als ik dat dit niet helpt. Staat er niet in een der levensberichten te lezen: ‘De Maatschappij der Nederlandsche Letterkunde te Leiden is wel niet gewoon van hare voormalige leden, die vóór hun afsterven hun lidmaatschap opgezegd hebben, in hare jaarlijksche handelingen berigt te geven; zij behoudt zich echter de vrijheid vóór om in enkele gevallen van dien regel af te wijken, inzonderheid ten aanzien van zoodanigen, die van de haar voorgestelde vakken van wetenschap hun hoofdwerk gemaakt hebben,’ en gij weet, in dat geval verkeer ik.
Bovendien, gij zoudt mij te eenenmale hebben misverstaan, als ge soms uit mijne aan- en opmerkingen de conclusie trekken mocht dat ik voor 't vervolg alle levensberichten zou willen veroordeelen. Lieve vriend! gij kent mij wel beter. Ge weet dat ik de bundels biographiën, die van de Leidsche Maatschappij zijn uitgegaan, niet kan doorgelezen hebben, zonder 't vele uitmuntende op te merken dat daarin vervat is. Ik heb biographiën gelezen, die als model van onpartijdigheid en waardeering kunnen gelden; andere, die een tragisch menschenleven hebben verwerkt tot een genrestukje van 't.

{==114==} {>>pagina-aanduiding<<}
eerste water; nog andere, die, uit een politisch of literarisch oogpunt, voor den geschiedvorscher van onberekenbare waarde zijn; enkele, die tintelen van warmte en gloed, aan den huiselijken haard of het altaar der vriendschap ontleend..... Voor deze heb ik oog en hart gehad, gij kunt er van verzekerd zijn; maar ik heb gevraagd, waarom dat goede en voortreffelijke als verstikken moest onder de lof- en beuzelspraak, waarvan ik u slechts een zeer klein gedeelte heb aan gezegd.
Zoekende naar de oorzaak van de kwaal heb ik gedacht: ‘Dat komt van de fatale gewoonte in onze Maatschappij om elk en een iegelijk, die ooit tot de onsterfelijken behoord heeft, te bezingen; van de gewoonte om namens het bestuur te doen uitnoodigen tot een daad van piëteit. Dat komt van onze verkeerde instelling.’
Hoe wil men goede, degelijke biographiën krijgen als de secretaris getuigen moet: ‘Er gaat bijna geen maand voorbij, of ik moet als Secretaris van de Maatschappij der Nederlandsche Letterkunde aan dezen en genen onder de Leden het verzoek doen, om in eenige bladzijden van den Bundel der Levensberichten het letterkundig en maatschappelijk leven van een pas ontslapen vriend te schetsen:’ wanneer er kans bestaat, dat ondanks de beste informatiën de rechte man niet gekozen is en de biographie in verkeerde handen kwam; iets wat zeer licht kan gebeuren, omdat vele toevalligheden de keus kunnen bepalen, als daar zijn: Opvolging in des gestorvenen ambtsbediening, neef- of zwagerschap, gelijktijdigheid van Academische studiën enz.? Ook bestaat er mogelijkheid dat de eerstgeïnviteerde bedankt -, dat men niemand vinden kan

{==115==} {>>pagina-aanduiding<<}
die 't uit vriendschap wil doen, en de een of ander 't dan gedwongen doet. Ook kan 't zijn dat de man die 't doet, zijne inleiding vult met allerlei preutsche jonge-jufvrouwen-excuses, en de biographie bederft door herhaalde betuigingen, dat hij beneden zijn onderwerp gebleven is en daar beneden blijven zal.
Al deze rampzaligheden komen rechtstreeks voort uit de verkeerde instelling. Ik vraag in vollen ernst: ‘Waarom moet elk en een iegelijk bebiographeerd worden? Waarom schrijft de Leidsche Maatschappij op hare poort: ‘Hier komen enkel beroemde mannen binnen?’ Al is het verhaal van frits, over de wijze waarop gij en ik lid werden, een charge, de manier van verkiezing waarborgt niet dat het in werkelijkheid mogelijk zou zijn, en ik beweer dat 't ook niet noodig is, alle niet-bepaald-beroemden te weren. 't Behoeven niet allen beroemde mannen te wezen, die met ons opgaan ter algemeene vergadering. Ik mag 't wel zien, dat er onder de honderde priesters hier en daar een leviet zit, wiens belangstelling in de Vaderlandsche letteren zijn eenige aanbeveling is, (gij weet wel dat ik geen voorstander van het kastensysteem ben), maar ik zie niet in waarom het bestuur officieel de zorg op zich nemen moet, dat al die leden, beroemd of belangstellend, worden beschreven. Onze standbeelden zijn te goedkoop -; wij zijn te gul met onze lauwerkransen. De Leidsche Maatschappij doet kwaad uit overmaat van goedheid. Zij begaat de fout van elk vaderlijk gouvernement. Zij bederft hare zaak door zwakke goedwilligheid. Zij wilde een museum stichten, en zie, wat zij bouwde is een magazijn.
Vraagt ge mij nu, hoe ik 't dan zou willen hebben -, het antwoord ligt voor de hand.

{==116==} {>>pagina-aanduiding<<}

Laat de Maatschappij van Letterkunde zich bereid verklaren om biographiën van gestorven leden, door wie ook opgesteld, en aan het oordeel van 't bestuur onderworpen, op hare kosten uit te geven, of in hare handelingen op te nemen; maar laat haar secretaris zijn tijd beter besteden dan met het schrijven van brieven, wier inhoud zeker vijfmaal van de tien op deze wijze zou kunnen geparodieërd worden: ‘Zoudt u zoo goed willen zijn, een levensbericht saam te stellen van ons geacht medelid X? Wij weten niets van hem te zeggen. Zijn verdiensten als letterkundige schuilen in 't duister, maar u hebt hem gekend en zult licht een en ander bij mekaar kunnen brengen, waarmee wij aan onze statuten kunnen voldoen en een pagina of zes vullen. De man heeft toch in elk geval deugden gehad, al had hij dan ook geen sterksprekende letterkundige verdiensten. Wij laten u geheel vrij om die zoo breed uit te meten als gij wilt. Beschouw hem als huisvader, als regent van een weeshuis, als koopman of makelaar, als gezellig vriend.... 't is ons volmaakt wel, als hij maar besproken wordt. Wilt gij hem in de hoogte steken, goed. Wilt ge naar aanleiding van zijn leven en werken over heel andere dingen praten, ook goed. Hebt ge lust om uit zijn doen en laten een soort van preek saam te stellen voor jonge letterkundigen en aankomende staatsburgers, alles opperbest, als wij onze biographie maar krijgen. Gij weet, de biographie is nu eenmaal een noodzakelijk kwaad’.... Gelooft ge niet dat onze secretaris den hemel zou danken, als hij in plaats van dezen brief een anderen mocht schrijven, van den volgenden inhoud: ‘Het bestuur heeft uw opstel over ons gestorven medelid ontvangen. Ik heb de eer u te berichten dat men tot de aan-
{==117==} {>>pagina-aanduiding<<}
neming besloten heeft’.... of....: ‘tot mijn leedwezen moet ik u melden dat men gemeend heeft zwarigheid te moeten maken tegen de opneming. De omstandigheid, dat reeds besloten was tot een eenvoudige, hartelijke 
vermelding van het geleden verlies en een kort overzicht van 'tgeen de gestorvene voor onze maatschappij geweest is, bij gelegenheid van de eerstvolgende jaarvergadering, bij monde van den voorzitter, noopt mij u het manuscript onder beleefde dankbetuiging voor de genomen moeite terug te zenden’? Secretarissen zijn ook menschen en niemand maakt mij wijs dat hij met plezier officieele complimenten maakt, zelfs tegenover de nagedachtenis van zeer achtenswaardige en beminnenswaardige, maar overigens, litterairement gesproken, niet zeer uitstekende personen.
Doch ge zijt misschien bang dat op die manier de biographiën niet zouden inkomen.... Mijn lieve vriend! als een mensch, die zijn leven in letterarbeid doorgebracht en nacht en dag gezwoegd heeft voor de eer van Nederland op het gebied van smaak en wetenschap; die de pers heeft laten ‘zweeten’, of de gehoorzaal weerklinken van 'tgeen hij wist en dacht; die voor een geheel geslacht verzamelde en spijze uitdeelde aan duizenden die hongerden naar kennis en licht -; als zulk een mensch geen vriend, geen leerling, geen aanhanger, geen bewonderaar heeft, die niet van hem zwijgen kan en die geleerd heeft in zijn geest te schrijven, de pen te voeren naar zijn voorbeeld.... laat hem dan vrij zonder biographie, vergeten bij het nageslacht in zijn stille kerkhofsrust. Een Bilderdijk, een V. Hogendorp, een Tollens, een Jan van der Hoeven, behoeven niet rond te zweven, zoekende naar een vriend die hunne daden wil boeken voor hot komende geslacht;

{==118==} {>>pagina-aanduiding<<}
voor de nagedachtenis van Te Winkel zal toch wel gezorgd worden; en onze V. Lennep, Beets, De Vries, Ten Kate en tutti quanti kunnen op dat punt gerust zijn. De Leidsche Maatschappij zorgt, wel beschouwd, alleen voor degenen die zonder haar zorg geen biographie zouden krijgen, en voor deze leden is 't beter dat zij geen biographie krijgen, in een kring waar zij op een ander terrein dan 't onze geschitterd hebben.
Ziedaar een en ander waarover gij eens kunt nadenken. Onderzoek daarna of gij nog lust hebt mijn leven te beschrijven.

Geheel de uwe, B.



{==119==} {>>pagina-aanduiding<<}

Droevige ervaringen van meester Pot.

Geen sterveling heeft ooit geweten vanwaar en op welken datum meester Pot op 't dorp was gekomen. Pot zelf was verlegen met de keus tusschen den 21sten en 22sten April, en de weduwe van den vorigen meester wist er niets meer van, dan dat 't twee jaar na zeker beroemd muizenjaar was geweest, niet heel lang nadat haar derde kind de pokken had gehad. Ze herinnerde zich duidelijk, dat er toen in veertien dagen geen school was gehouden en dat ze, met het oog op de treurige aanleiding, wijlen haar man had beknord, omdat hij blijkbaar met die gedwongen vacantie ingenomen was.
Pot had destijds den graad van hulponderwijzer verkregen, maar was nog zoo groen als gras. Hij had een onbepaalden eerbied voor al wat blonk en klonk, ook voor de hagelwitte muts van de meestersvrouw en voor de stentorstem van zijn nieuwen superieur. Zelfs de blauwe oogjes van het blonde kind, dat op een stoofje bij moeders schoot haar eerste kousje zat te breien, oogjes die hem later zoo diep in 't hart zouden kijken, boezemden Pot

{==120==} {>>pagina-aanduiding<<}
een zekeren schroom in. Hij voelde zich alleen sterk als hij voor zijn boeken zat of, bij afwezigheid van den bovenmeester, de hoogste klasse regeeren moest. Overigens had hij weinig moed en schijnbaar geen behoefte om zich bij iemand aan te sluiten. Hij wandelde nooit, maar als hij 't gedaan had zou hij de stille plekjes van den omtrek hebben opgezocht. Hij zat graag te lezen onder een linde- of kastanjeboom, maar nooit onder dien welke later zijn lieveling werd, want daar zat destijds de familie van zijn patroon bijna elken middag thee te drinken. Door een en ander viel de aanwezigheid van Pot weinigen in 't oog en die weinigen waren al spoedig aan zijn bescheiden bewegingen zoo gewend, als wij wennen aan de zon en de avondlamp, waarvan we welhaast niet meer weten wanneer wij ze voor 't eerst zagen opsteken -; of ook gelijk wij wennen aan onze fouten en gebreken als meenden we: ‘Ze bestaan nu eenmaal en zijn ons aangeboren.’
De eenige man tot wien Pot zich eenigszins voelde aangetrokken en die hem, zonder dat Pot 't merkte, van dag tot dag vaster aan zich verbond, was de domine. Pot, die nog geen belijdenis gedaan had, was genoodzaakt geweest naar domine toe te gaan, en als Pot maar eenmaal tot iemand 't woord had moeten richten, was hij reeds half met hem vertrouwd; want Pot's hart was zuiver en goed en hij mocht een ander wel in de oogen zien, als hij er maar over heen was, zijn eigen oogen op te slaan en gelijk een mensch tegenover een mensch zijn plaats in te nemen. Hij was dan gewoonlijk zelf verbaasd hoe hij daartegen zoo geducht had kunnen opzien; maar kon niet merken, dat dit hem eenigzins hielp voor den volgenden keer, ofschoon 't op den langen duur toch wel zoo was.

{==121==} {>>pagina-aanduiding<<}

De domine deed dus reeds een goed werk door ongemerkt van Pot een mensch te maken. Zijn loon was een beschroomde, uiterst bescheiden bewondering en een hartelijke toegenegenheid, maar dat loon werd niet geregeld uitbetaald. Slechts van tijd tot tijd voelde domine de warmte van Pot's hart, als hij bij zijn catechetisch onderwijs de hand eens toevallig op Pot's linkerborstkas lei; maar dat komt op eene catechisatie niet zoo dagelijks voor. Domine was er niet voor aangesteld om pot te ontbolsteren, maar om hem de artikelen des christelijken geloofs en de waarheden der gereformeerde kerk te leeren; zijn voornaamste betoogen liepen dus over de leerstukken. Pot was de laatste om zich daarover te verwonderen. De catechisatie is voor de leerstukken in de eerste en voornaamste plaats. De paragrafen van het gemoedsleven kunnen daar niet dan terloops, en als gevolgtrekking uit de leerstukken voorkomen. Zoo begreep domine 't en zoo begreep pot 't. Er zijn er velen die 't zoo begrijpen.
Hoe zag 't er evenwel bij domine met de leerstukken uit? Domine had aan de academie tot de zeer geavanceerden behoord -; dat wil zeggen, hij had een afkeer van Voetianen en Lampeanen gehad en was al een eindje op weg geweest, om het Cocceanisme van knutselarij te verdenken. Door de eerste geuren der nieuwere critiek waren zijn reukorganen geprikkeld, en enkele zeer grove geloofsartikelen had hij weggestopt in den prullenhoek der vooroordeelen. Hij had gebroken met den persoonlijken duivel met bokspooten en horens, maar stond in de duivelsquaestie aan de zijde van hen, die praatten van een zedelijke, of liever, onzedelijke macht naast en tegenover God, en aan val, afgrond, eeuwige

{==122==} {>>pagina-aanduiding<<}
banden en dergelijke beelden, uit gewoonte en sleur, nog bleven vasthouden, Hij verklaarde zich nadrukkelijk tegen de leer der onmacht, maar hechtte zich des te meer aan uitdrukkingen als in, met, om God enz., die aan zijn theocratie een soort van monarchaal-constitutioneelen vorm gaven. Den ezel van Bileam en den zonnestilstand uit Josua was hij royaal kwijt, maar verder liet hij geen enkel wonder los.... Als een engel met vlammend zwaard stond hij met name voor den ingang der wonderwereld van het Nieuwe Testament. Ook in de praedestinatie was zijn geloof niet heel zuiver, maar hij dekte zijn twijfelingen op dat punt liefst met spitsvondigheden over 'tgeen de Dordsche vaderen hadden gezegd, verzwegen, moeten zeggen, willen zeggen en zouden hebben kunnen zeggen.
Zoo stond 't met domine in het jaar van den Enkhuizer Almanak 1801.
In 't eerste tijdperk zijner bediening had domine zich uitsluitend op de pastoraal toegelegd. De kudden waren toen nog zeer volgzaam het herderlijk werk bestond in niet veel meer dan er achterloopen. Nu en dan een klein kluitje, een enkele maal een tikje met den staf, bij zeer bijzondere gevallen een bevel aan den hond..., en alles ging zooals 't gaan moest: vrede, vrede en geen gevaar. Domine kreeg een plaats in de harten zijner gemeenteleden, zag zijn stapeltje preken groeien als een olijfplant, de zon opgaan en ondergaan over zijn stille pastorie alsof zij niets wist van den Bartholoméusnacht en zich niet gespiegeld had in de vlammen van Michel Servede. Gelukkig of ongelukkig raakte domine in die jaren uit zijne theologie. Het is met de wetenschap der theologie als met iedere wetenschap. Laat men haar stil liggen, dan krimpt

{==123==} {>>pagina-aanduiding<<}
ze in als een winterappel. Dat ondervond domine, maar hij ondervond 't zonder het te bemerken. Zijn pastorale waardigheid en de goede opinie zijner ringbroeders was de chloroform, die hem ongevoelig maakte voor de operatie.
Ondertusschen was de wereld haar gang gegaan en had ook de theologie haar campagnes gemaakt. Zij was zelfs bijzonder op den voorgrond getreden en door handige menschenvrienden in de plaats der politiek geschoven, welke laatste weldra, met den val van Napoleon en de uitvinding van het Weener Congres, zou ophouden belangrijk te wezen voor burgers en buitenlui. De theologie ging voor 't eerst op avondpartijtjes en thé's, ja, werd zoowat in 1812 of 13, lid van de societeit. Weldra had ze overal 't hoogste woord. Wat ze eigenlijk vertelde begrepen de minsten, en onze domine zeker in 't geheel met. Hij hoorde wel een gesuis en gegons in de lucht. Hij merkte wel dat er een andere, forscher toon in de tijdschriften kwam, maar hij las die van Januari in de maand November en merkte met schrik, als hij eene quaestie juist zou hebben beet gekregen, dat deze aan de kaak gesteld was door een andere die alle geleerden op de been bracht. Daarom werd hij wrevelig en wantrouwig tegen alle nieuwe vraagpunten. Daarom klonk week op week zijn vermaning van den kansel, toch vooral voorzichtig te zijn; een vermaning waarvan de goê gemeente alweer niets begreep doch waarmee ieder in elk geval zijn profijt kon doen. Ongelukkig kwam de tijdgeest nooit bij domine ter kerk en braveerde hem in tijdschrift en brochure. Hij ging zijn rusteloozen, regelmatigen gang en werd met den dag brutaler. Weldra ging zijne onbeschaamdheid alle perken te buiten. Zelfs toen domine hem zonder omwegen, in een veel gele-
{==124==} {>>pagina-aanduiding<<}
zen stichtelijk tijdschrift, eens duchtig door mekaar geschud en voorts gesommeerd had, zich binnen drie maanden te bekeeren of heen te gaan, toen had de tijdgeest hem uitgelachen; hem die nooit uitgelachen was, die ook liberaal was, die geen duim breed was afgeweken van 'tgeen hij geloofde, of niet-geloofde, bij zijn proponents-examen. De tijdgeest had zich zelfs laten ontvallen dat hij domine voor een oudgast, een 
achterblijver, een sukkel hield, en hem vooral woedend gemaakt door een verzachtende noot, ‘dat dit niet te verwonderen was van een man, die zich geheel en al aan zijn gemeente wijdde en als herder wezenlijke en zeer achtenswaardige verdiensten had.’ Van toen af scheen er tusschen domine en den tijdgeest aan geen verzoening meer te denken. En toch, toen domine's eerste drift wat bekeeld was en de jaren hun voorraad bedaardheid hadden aangebracht, begon hij deze korte worsteling uit een ander en edeler oogpunt te beschouwen, terwijl ook de tijdgeest van zijn kant billijker en humaner tegenover domine werd. Hij liet den man meer tijd tot nadenken, herkauwde nu en dan eens iets dat bijzonder domine's aandacht getrokken had, noemde hem minder haastig een achterblijver en zocht de nieuwe inzichten en meeningen aan de vroegere van zijn tegenpartij vast te knoopen; zoodat domine langzamerhand zichzelven begon af te vragen, of hij niet eigenlijk de eerste was geweest die het nieuwe licht ontstoken had, een soort van vader van deze wilde bengels, wier dolle sprongen toch eigenlijk meer dartelheid dan ondeugendheid verrieden.
In het tijdperk dier verzoening leerde Pot domine kennen, en de geleidelijke ontwikkeling van het nieuwe dat in den ouden man wakker was geworden, viel juist samen

{==125==} {>>pagina-aanduiding<<}
met Pot's catechisatie leven ter vorming voorde christelijke belijdenis. Drie jaren lang mocht hij bovendien in dit proces de rol van consulent vervullen. Al wat er in domine's ziel omging werd het eigendom van Pot, als hij op zijn avondwandelingen den grijsaard steunde.
Pot geeft den indruk van een en ander op de volgende wijze in zijn gedenkschriften terug:
‘De oude domine was een liberaal man, zooals ik mij den zoodanige 't liefst voorstel; een man vol liefde en geloof. Twijfel aan de goddelijkheid van 't Evangelie heb ik bij hem nooit gevonden. Hij werd warm als hij de mogelijkheid onderstelde dat men zijn overtuiging op dat punt zou kunnen verdenken. Toch maakte hij wel degelijk onderscheid in zijne waardeering van 't eene bijbelboek en 't andere. 't Dierbaarst was hem de bergrede, en ik geloof niet dat ik hem misken door te zeggen, dat daarin eigenlijk zijn geheele geloofsleer lag, ofschoon hij in de historische verhalen de bevestiging vond van de zedeleer, daar gepredikt.
Over den geest van ongeloof, die in onze dagen het hoofd opsteekt, sprak hij altijd zeer verschoonend. Men moest nooit wanhopen. De waarheid zou toch zeker triomfeeren en 't was goed dat er wrijving van meeningen kwam. Als ieder maar ten volle verzekerd was in zijn gemoed. Hij voor zich kon niet aannemen, dat de ware weg achterwaarts leiden zou, en het onkruid zou 't graan niet verstikken. De goedgezinden moesten de handen maar ineen slaan, en wat waar was bleef eeuwig waar.’
't Is onnoodig te zeggen dat Pot door deze leerstellingen geen theologant werd, maar hij had toch een gevoel alsof ze hem een positie gaven, alsof hij daarmee bo-
{==126==} {>>pagina-aanduiding<<}
ven de partijen stond. In elk geval, hij was tevreden en had rust voor zijne ziel. 't Waren misschien niet meer dan woorden, maar 't waren woorden van een stervende, die voor hem de wijding des doods ontvangen hadden. Hij kon 't er mee doen....; ach, een schoolmeester te platten lande kon destijds met zoo'n bedroefd beetje theologie toe!
Doch de tijden veranderden. Er kwamen dagen van storm en regen, en als pot het zaad, hem door domine nagelaten, niet in den grond had gelegd en met nieuwe korrels van heinde en ver vermengd -, dan zou hij Pot niet geworden en aan uitdrooging gestorven zijn bij de gebeurtenissen die ik nu ga verhalen.
't Is de vloek op elke gemeente, wier predikant zijn zilveren feest met haar gevierd heeft, dat zij na zijn dood een crisis doorleven moet, een tijdperk van onrust, dat haar weer terugbrengt tot den normalen toestand van kleine kibbelarijen, stormen in een glas water en wederkeerig haarkloven van kerkeraadsleden en niet-kerkeraadsleden. De jarenlange rust onder een vaderlijk bestuur wordt immer zwaar geboet. Zoolang de man leefde, die drievierde gedeelte der bevolking gedoopt had, en als een profeet rondwandelde onder hen, zoolang werden alle twisten vermeden, alle bedenkingen en grieven gesmoord. Wat er opkwam in de harten, wat van elders indrong in de ooren, wat door een enkelen stoutmoedige hier of daar gefluisterd werd, 't vlood voor den wenk, 't verstomde voor den blik, 't verbleekte voor de navraag van den ouden domine; want 't was zonde tegen den Heiligen Geest als een leek iets dacht, wat niet door de ziel van den herder en leeraar heengegaan en daar gefiltreerd was en gezuiverd.

{==127==} {>>pagina-aanduiding<<}

Reeds bij de begrafenis van den domine openbaarden zich gevaarlijke verschijnselen, verontrustend voor hen die verder keken dan hun neus. Pot behoorde tot deze laatsten. Nu, 't ging hem dan ook persoonlijk aan. Bij 't eerste schot dat er viel, floot de kogel hem langs de ooren.
't Kerkhof was opgepropt met menschen. Men kon zonder overdrijving zeggen, dat niemand in 't dorp t'huis gebleven was; ja, er waren er nog wel een paar honderd uit naburige gemeenten bij gekomen. De begrafenis van een domine is toch altijd iets meer dan van een gewoon mensch.
De consulent, die den vorigen Zondag reeds een soort van lijkrede had gehouden, sprak nu niet. De scriba van de classis en de quaestor van den ring deden 't woord. Vervolgens sprak de president-kerkvoogd, natuurlijk de notaris, en eindelijk meester Pot. Daarna zongen de school-kinderen een koor, dat Pot hun geleerd en waarvan hij zelf de woorden geleverd had:

Wij kindren brengen samen 
U onzen laatsten groet; 
Gij waart ons als een Vader, 
O, zij de rust u zoet! 
Aan 's Hemels gouden poorten 
Staat reeds een Englenschaar; 
Daar scholen onze broeders, 
Als wij hier, bij elkaar! 
Toch blijft hij bij ons leven, 
Ons hart gedenkt aan hem: 
Zijn zachte hand, zijn glimlach, 
Zijn vriendelijke stem. 

{==128==} {>>pagina-aanduiding<<}

Komt makkers, niet verslagen! 
Rust, lieve Vader, zacht! 
Wij volgen uwe lessen 
En voorbeeld. Goeden nacht! 


Dat zingen op 't kerkhof was in 't eerst een verrassing. Pot had zich schijnbaar niet bedrogen in zijn verwachting van het effect. Alle aanwezigen waren er diep door geroerd. Men verdrong zich om meester dankbaar de hand te drukken. - Maar den volgenden dag had men er op geslapen en de overtuiging gekregen dat 't ongepast en aanstootelijk was. Een verversknecht was de eerste, die deze ontdekking deed. Een kerkhof was niet de plaats om te zingen, Daarvoor bleef de kerk bestemd. Zoo in de open lucht had te veel van 't Roomsche. Men kon op die manier wel overal kerkje houden. Gods tempel was toch alleen de plek waar men aanbidden mocht. Ook waren de woorden verre van rechtzinnig. Ze waren beter voor een liedje in de komedie dan voor een lijkzang geschikt. Er kwam geen woord in van schuldverzoening in Christus' bloed. Men kon er zoo geheel den geest dezer eeuw uit proeven.
De verversknecht was een klein orakel in zijn kring. Binnen een uur waren twee krullejongens en een van de kereltjes, die den blaasbalg bij den smid trokken, van zijn opinie. Den volgenden dag uitte de barbier geheel ongezocht en zelfstandig dezelfde meening, 't Was onder 't scheren van den president-ouderling, en deze, buitendien reeds nijdig, omdat de barbier hem in de kin had gesneden, erkende dat er wel iets van aan was, ofschoon in kerkelijke zaken de kerkeraad en niet de barbier moest beslis-
{==129==} {>>pagina-aanduiding<<}
sen. Drie dagen later sprak 't heele dorp al schande van 't gebeurde. Pot was een kunstenmaker en had de ouders verschalkt door bij deze gelegenheid van de kinderen te profiteeren. De schooltijd, die er voor gebruikt was ommeesters onbijbelsch denntje in te studeeren, mocht een diefstal aan 't onderwijs heeten. Een klompenmaker, die al lang aan zwaarmoedigheid geleden had en een paarmalen bij een oefening in de naburige stad was gezien, nam zijn jongen er om van de school. 't Kind is later behalve klompenmaker ook nog afgescheiden domine geworden.... Summa summarum beleefde Pot niet veel pleizier van zijne hulde op domine's graf. Al maakte de zaak geen erger schandaal, men kon toch wel raden wat op deze kleine beweging volgen moest. De verversknecht en de klompenmaker waren vrienden geworden. Uit deze vriendschap groeide een schisma in de gemeente op. Des klompenmakers zwaarmoedigheid werd de Heilige Geest eener nieuwe broederschap, en de verversknecht was voor 't eerste halfjaar de vokaal. Omdat deze beweging uit den boezem des volks voortkwam, was de kerkeraad haar natuurlijk vijandig. Omdat de kerkeraad een bestaand lichaam was, een soort van vesting of fort van het behoud, viel de nieuwe partij rechtstreeks het consistorie aan; maar omdat zij nog klein was en ongeoefend, en met luttel moeds bedeeld, werden de eerste proefschoten op den overledene en op den nog niet gekozen, nieuwen predikant gericht.
Op zekeren avond deed de verversknecht weer een ontdekking. De oude domine was jarenlang een verborgen ketter geweest; zijne theologie was niet van den echten stempel. De verversknecht herinnerde zich dat domine op de catechisatie steeds over de voorname punten der leer

{==130==} {>>pagina-aanduiding<<}
was heengegleden en bij de keus zijner psalmen altijd de zoetsappigste en minst gedecideerde verkozen had. Ook had hij eens, toen gezegde verversknecht aan de pastorie werkte, op een vraag van dezen naar de Duieëenheid geantwoord, dat dit een verborgenheid was en een zeer moeilijk vraagstuk; dat eenvoudige leeken een dieper inzicht in dat leerstuk zeer goed voor hunne zaligheid ontberen konnen.
Een nicht van den klompenmaker, die, waarschijnlijk uit familiezwak, tot de nieuwe partij was toegetreden, wist deze mededeelingen weldra te bevestigen, en nadat hare oogen nu geopend waren, met veel andere bewijzen van domine's onrechtzinnigheid te versterken. Een oefenaar inde buurt, die den overleden predikant nooit gezien had, bracht de quaestie tot volkomen helderheid, door domine's arbeid te toetsen aan den geestelijken toestand der gemeente. Dertig jaren arbeidens hadden niets te weeg gebracht dan dat de blinden blinder en de verstokten nog verstokter waren geworden. Er was niet een behalve het drietal dat hem herwaarts geroepen had, die rechtvaardig was; ook niet een.
Op deze manier werd het werk van den ouden domine voorgoed als onnut en ijdel gebrandmerkt. Het drietal getrouwen hield vol en strooide het zaad van lastering en tweedracht met bepaald talent uit. Zonder de nagedachtenis van den gestorvene openlijk te durven aantasten, wisten zij bij velen de overtuiging te vestigen, dat men, hoe goed de vorige predikant ook geweest was, nu een man moest kiezen die meer op de hoogte der geschilpunten stond. Men wilde niet bij anderen achter staan, al was 't dat daardoor de vrede gekocht werd. Toen de vacature vervuld moest worden, waren er zeker

{==131==} {>>pagina-aanduiding<<}
wel twintig die de firma klompenmaker-verversknecht in dat opzicht gelijk gaven.
De kerkeraad hield zich evenwel kordaat. Hij week geen duimbreed voor den aandrang der ontevredenen. De kerkeraad had, zoo niet 't recht, dan toch de macht in handen en liet zich niet regeeren door een paar heethoofden. Er werd een keus gedaan, vooral door den invloed van meester Pot, die geheel en al in den geest was van den ouden domine....., maar de geest van den ouden domine zag er, in een nieuw kleed gestoken, allerwonderlijkst uit. 't Leek net de bijbelvertaling van Luther in Tauchnitz formaat, of het tijdschrift Waarheid in Liefde, uitgegeven in Thieme's Guldens-editie. Dat moest zelfs pot in 't oog vallen -; maar Pot was natuurlijk de laatste om dat te erkennen. Hij bleef de jonge caricatuur met eerbied aanstaren zoolang hij nog maar een trek van het oude model meende te bespeuren; doch hij had er niet op gerekend dat dergelijke inspanning schadelijk is voor de oogen zelve en ze ten laatste dof maakt. Na een paar jaar zag hij in zijn predikant niets meer dan een onbeduidend, eigenwijs en piepjong mannetje. Van die verandering in Pot's gezindheid bemerkten de dorpelingen evenwel niets, en de jonge domine was te zeer overtuigd van zijn herderlijke verdiensten om dienaangaande iets te vermoeden. Toen Pot gaandeweg koeler werd in den omgang, maakte domine de conclusie dat er toch niet zooveel in den meester stak als hij aanvankelijk gedacht had; dat diens ontwikkeling niet berekend was voor de conversatie met iemand die gestudeerd had, enz.
Ondertusschen groeide de oppositie in aantal en kracht. Zelfs uit den kerkeraad liepen een paar leden over, en de herbergier, de invloedrijkste persoon van 't dorp, werd

{==132==} {>>pagina-aanduiding<<}
door den klompenmaker voor de goede zaak gewonnen. Sinds de duivel, zooals hij meende, zijn vrouw gehaald en hem bij die gelegenheid met den staart om de ribben geslagen had, voelde hij zich geroepen den Heer te dienen en een nieuw mensch te worden. Waarin dat nieuwe bestond kon niemand zien, want de herbergier bleef zijn twaalf borrels daags drinken en vloekte als voorheen maar de firma klompenmaker-verversknecht zei dat hij een nieuw mensch was, en toen was hij een nieuw mensch.
Ook de notaris-president-kerkvoogd kwam langzamerhand tot andere kerkelijke gedachten. Hij had bij de laatste plaatsverhuring duidelijk gezien, dat de orthodoxen 't recht aan hun zijde hadden, en de schrale collecten, die ook op de diakenen een machtigen invloed oefenden, waren hem op den duur een te krachtvol argument. De notaris schafte zich dus een komenijswinkel-theologie aan en predikte de leer, dat men aanbod naar aanvraag regelen moet, ofschoon hij voor zich zelven het recht behield om met de domheid der schare te lachen.
De jonge domine zag deze dingen en dankte God dat hij jong en krachtig was. ‘Hij hield wel van strijd! Strijd was noodig en nuttig! Zonder strijd geen ontwikkeling!...’ Hij wreef zich in de handen als hij een der tegenstanders eens erg in 't nauw had gebracht. Hij dronk zijn glas wijn in vrede als hij een oefenaar van ziek- of sterfbed had verdrongen. Hij was geen man om voor den opkomenden storm te wijken. Hij was een zeeman in zijn hart. 't Is waar, nu en dan werd 't hem wel eens te kras, boog hij het hoofd onder de verdrukking, meende hij de pijlspitsen van den heiligen Sebastiaan in zijn hart te voelen, en werd zijn dagboek een martyriologie; maar ook dan ge-
{==133==} {>>pagina-aanduiding<<}
voelde hij zich groot en dankte hij God voor de eer van het Apostelschap. - Aan de omstandigheid dat hij zijn werkkring niet begreep en nooit had trachten te begrijpen, dat zijn verouderd standpunt noch vrede noch zuivering kon teweegbrengen, dat 't springen om zijn staart geen krachtsbetooning was, en zelfstandigheid zonder ootmoed en zelfbeproeving geen vrucht kon afwerpen, dacht hij niet. Maar dat merkte pot, en dat voelde de gemeente, en dat wees de oppositiepartij bij honderd gelegenheden aan, terwijl zij samenschoolde en rondging, makende dagelijks proselieten die zij opkweekte met alsem en bittere gal.
Gelukkig dat aan dezen toestand nog tijdig een einde kwam. De domine werd naar elders beroepen en ging met haast. Van welke richting zijn opvolger zou zijn, behoefde men niet te vragen.
De kerkeraad was verdeeld. De halve gemeente was feitelijk orthodox. De notaris verkondigde luid dat men aan 't verlangen der orthodoxen moest voldoen. Pot wilde zich met niets bemoeien; zijn vertrouwen was geknakt, zijn lust uitgedoofd, zijn belangstelling had een afwachtende houding aangenomen.... Er werd een beroep gedaan waarvan zelfs enkele verklaarde orthodoxen rilden, dat den notaris weer eensklaps volbloed liberaal maakte, en dat aan Pot's hart een zucht ontlokte, die niet vrij was van zelfbeschuldiging.... ‘En toch,’ zei hij bij zich zelven, ‘had ik er niets aan kunnen doen!’ 't Scheen intusschen beter te zullen gaan dan iemand kon vermoeden. De nieuwe domine, ofschoon door en door een partijman, had veel tact en schijnbaar weinig eigenliefde. Zijn eerste ontmoeting met Pot was vol nederbuigende goedheid en waardeering. Hij hoopte in meester een medehelper, als 't kon, een vriend

{==134==} {>>pagina-aanduiding<<}
te vinden. Hij wist dat meestér veel invloed had en dien invloed nooit ten kwade zou besteden. Hij zelf was jong, jonger dan Pot, en wist dat hij nog veel zou moeten leeren. Vooral de voorzichtigheid der slangen ontbrak hem, hij gevoelde het maar al te wel, te eenenmale. Meester mocht hem wat helpen. De domine kwam hem met de oprechtheid der duiven te gemoet.
Pot liet zich, zoo niet geheel, dan toch voor 't grootste deel inpakken. Hij had van zijn ouden domine geleerd dat men onder alle partijen brave en oprechte menschen vindt. Hij drukte den tegenwoordigen predikant hartelijk de hand en zei: ‘dat 't aan hem niet zou liggen.’
De eerste zes weken ging alles goed. Pot hoorde wel preken en stukken van preken, die hem vrij apocrief voorkwamen; maar hij wist dat hij domine op diens standpunt wat moest toegeven, en Pot was een man des vredes. Ook moest hij stilzwijgend erkennen, dat zijn theologische kennis te gering was, om zich over de geloofspunten, door domine apodictisch opgezet, een oordeel aan te matigen. Hij was er nog niet aan toe, met gerustheid gezond verstand tegenover godgeleerde spitsvondigheid te durven zetten. Daarom zat hij in de kerk en luisterde, liet in gezelschap den predikant alleen 't woord en.... dacht er t'huis over na.
Na zes weken had hij genoeg meeningen en stellingen hooren opzetten om, door vergelijking, nader tot de waarheid te komen. Die vergelijking strooide 't eerste zaad van wantrouwen. Pot bemerkte dat domine zich niet altijd gelijk bleef, dat er nu en dan iets voor den dag kwam, wat vroeger kunstmatig verborgen was gehouden, dat somtijds

{==135==} {>>pagina-aanduiding<<}
een behendige wending een onvoorzichtigheid moest dekden en domine, in één woord, niet vast in zijn schoenen stond, omdat hij de schoenen van een ander aan had, die, hoe bereidwillig hij ook was om te loopen en zelfs deftig te stappen, nu en dan leelijk tegen elkaar sloegen. Pot bemerkte dat evenwel eerst langzamerhand, en even langzaam nam zijne achting voor domine af. Pot kon den indruk van de eerste ontmoeting niet zoo licht loslaten. Hij vroeg zich nog telkens af, of soms zijn gemis van de noodige theologische kennis weer in 't spel was. Hij wou zoo graag aan domine's bekwaamheid en oprechtheid blijven gelooven, ofschoon hij gevoelde dat een van beide een belangrijke deuk kreeg, zoo dikwijls hij domine hoorde. Vooral de omstandigheid dat de predikant, zoo vaak deze zich als 't ware spelend te ver gewaagd had, onmiddellijk en onfeilbaar den kortsten weg naar de kazemat der orthodoxie wist te vinden, wekte Pot's walging op, en deed hem nu en dan, als hij alleen te huis zat en 't gehoorde de revue liet passeren, het hoofd schudden.
Zoo stonden de zaken, toen de nieuwe predikant nolens volens geroepen werd om als verklaard tegenstander van Pot op te treden.
't Was in het laatst van een dier wijdberuchte jaren, toen de oogst erg nat binnen was gekomen en 't hooi in de bergen stond te broeien, dat eenige gewezen Israëlieten een radicale hervorming beoogden in de christelijke kerk van welke zij de jongste leden waren. Zij richtten daarbij het oog op 't jonge geslacht, besloten om dit te redden, ten koste des noods van de ouders en voogden, aan wie toch niets meer te doen was. Dientengevolge verklaarden zij den oorlog aan de openbare school.

{==136==} {>>pagina-aanduiding<<}

De openbare school in Nederland is de laatste zegepraal van het volksbewustzijn over bekrompen kastengeest en aristocratische monopoliezucht. 't Was Neerland niet genoeg dat ‘Filippus vlooten zijn veroverd en verbrand’; het volk van Nederland wilde een anderen band voor eendracht en macht hebben, een anderen waarborg voor burgerzin en burgertrouw dan de negatieve, die slechts gemeenschappelijk verzet tegen een vijand van buiten aanbiedt. Daarom heeft het Nederlandsche volk, nadat in 1648 de vrede te Munster gesloten en de 80jarige oorlog geëindigd was, den strijd nog anderhalve eeuw voortgezet. Het monument voor 't geen op die wijze werd tot stand gebracht is de openbare school.
Pot was een verklaard voorstander van de openbare school en zou de bovenstaande beschouwing gaarne onderschreven hebben, zonder zich er aan te storen, als sommigen daarin wellicht een pleitrede van het eigenbelang meenden te herkennen. Hij at van de staatsschool, maar was zich bewust dat zijn liefde voor haar niet uit die omstandigheid alleen verklaard moest worden. Pot beschouwde de openbare school als een zegen voor 't vaderland, en alle bijzonder onderwijs dat een ander karakter vertoonde dan hetgeen in onze openbare school is neergelegd, als uit den booze.
Hoe Pot aan die beschouwing kwam, is licht te raden. Hij had nooit van iets anders gehoord, of over iets anders gedacht. De openbare school was voor Pot de school. 't Stond bij hem vast, dat door elk andere inrichting voor 't lager onderwijs een diefstal werd gepleegd aan het bestaande en geijkte, dat naar zijn overtuiging, goed was. Als iemand Pot in die dagen, over andere behoeften en

{==137==} {>>pagina-aanduiding<<}
wenschen gesproken had dan hij dagelijks trachtte te bevredigen, Pot zou dien mensch met verbazing hebben aangestaard. Op dat punt was hij meer dan onnoozel. Later wist hij er meer van; maar toen had hij er ook meer van gezien.
Ook moest 't wel een wreedaardig man zijn, die den braven meester met deze quaesties durfde lastig vallen. Er is een onwetendheid, die eerbied afdwingt door haren oorsprong; en zulk een onwetendheid was die van Pot. Oordeel, of ik er te veel van zeg. Pot leerde op school de kinderen lezen, schrijven en rekenen; maar 't was nooit bij hem opgekomen dat dit op zichzelf genoeg zou zijn. Hij was als ordinair mensch humaan genoeg om te begrijpen, dat het niet voldoende is, een kind te leeren lezen, schrijven en rekenen, en 't voor het overige aan zijn lot over te laten. Pot liet nooit eenig kind dat hem was toevertrouwd, aan zijn lot over; want Pot hield van alle kinderen en 't kind was onder alle gedaanten zijn lieveling. Men moest Pot hooren onderwijzen om dat te begrijpen en te waarderen.
Als hij een klein ventje van zes of zeven jaar voor zich had en den wijsvinger naast de A legde, om al de kleine aandacht van het kind op de groote, dikke letter te vestigen; dan was er iets ernstig en plechtigs in zijn oog; dan gevoelde de eenvoudige meester dat hij een menschenkind bij de hand had, en met een wezen van hoogen aanleg en oorsprong aan den ingang van een soort van heiligdom stond; dat hij een priester was, die den novitius moest binnenleiden in een kring waar 't weten, beide, ten zegen en ten verderve kon worden.... en als hij niet aarzelde, dan was 't omdat hij ernstig was.

{==138==} {>>pagina-aanduiding<<}

Als Pot een troepje kleinen van tien en elf jaar voor zich had; als hij hun voorlas uit een of ander zedekundig verhaal; als hij vertelde uit het leven van Michiel Adriaansz. De Ruijter, of als hij de lotgevallen van Jozef ging schilderen met al de kleuren die het onnavolgbaar tafereel aan elk eerlijk gemoed in bruikleen afstaat -; dan was er in zijn stem, en houding en gebaar een wijding, waarmee drie ordinaire domine's 't hadden kunnen doen.
Als Pot de aardrijkskunde behandelde en met de kinderen rondtrok naar Oost en West, Zuid en Noord, alsof hij de rattenvanger van Hamelen ware geweest, dan zou een fijngevoelig en onbedorven man, die den rang van schoolopziener bekleed had, in Pot een apostel der humaniteit en een discipel van den grooten zedeleeraar herkend hebben, al had geen woord van erkend zedelijken vorm zijn oor getroffen. Men zag 't Pot aan dat hij geen berg beklom of zijn hart klopte vroolijker, ruimer dan beneden; de fijnere lucht drong niet alleen in zijne longen door -; zij blies al wat bekrompen en leelijk was, met lichten adem, uit zijn gemoed. Ook viel er niet aan te twijfelen of Pot innig godsdienstig was. Ge behoefdet hem maar even te hooren, b.v., over het leven der mijnwerkers, of over het zonnestelsel in zijn oneindigheid en verband, om te weten dat hij voor de eersten Gods barmhartigheid inriep, en met het laatstgenoemde rondzweefde om ‘'t één en eeuwig middelpunt’. Geen domine kon 't hem verbeteren, en minstens vijftig catechiseermeesters in Nederland deden dat niet zoo goed.
't Is dus niet te verwonderen dat Pot onnoozel was op 't punt van het onderwijs. Hij had er nooit over gedacht dat, van een godsdienstig-zedelijk standpunt, aan de bestaande

{==139==} {>>pagina-aanduiding<<}
inrichting eenig billijk verwijt kon worden gericht. Hij leerde eerst later door strijd en tegenspraak de afgetrokken redeneeringen kennen en waardeeren, waarmee vele artikels- en brochureschrijvers in de beschaafde landen van Europa de onderwijsquaestie tot een maatschappelijk vraagstuk verheven en gezalfd hebben. Voor Pot was in de dagen zijner onnoozelheid de openbare school een kweekplaats voor deugd en goede zeden, en andere deugd en goede zeden dan christelijke kende de man niet, omdat al wat hij van dien aard in de wereld had gezien, bestendig hetzelfde karakter vertoonde als wat hij in de deugd en goede zeden zijner christelijke ouders had liefgekregen -, en omdat..., ja, omdat 't zoo was. Arme Pot! wat waren er harde lessen noodig om u wijs en geleerd te maken!
Domine had een lief vrouwtje.... Voor ik verder ga, moet ik een en ander van Domine's vrouwtje vertellen.
In de residentie woonde een oud-adellijke weduwe, een donairière, maar zonder douarie. Zij had een eenige dochter, een lief kind, maar, van de geboorte af, zwak en tenger. 't Kind had gezond voedsel moeten hebben, en de douairière had haar al spoedig niets delicaters weten te geven dan de versnaperingen, die oude vrienden van papa het freuletje toestopten. 't Kind had veel lucht moeten hebben, en 't mocht 's winters droomen van de lucht van een paar buitenplaatsen, waar zij met andere logé's jaarlijks veertien dagen lang, een eng hoekje kreeg en waar zij dreigde te stikken in de mooie jurken die mama zoo nameloos veel opoffering hadden gekost. Toen 't freuletje zestien jaar was had 't geen kleur en geen gloed in de lichtblauwe oogjes, geen longen en geen wil ter plaatse waar 't behoort -; 't had evenwel welig krullend haar,

{==140==} {>>pagina-aanduiding<<}
dat blijkbaar lang gedresseerd was, en een zachtmoedigheid, waardoor de bewondering werd gaande gemaakt van alle ongehuwde freules, die haar papa zoo goed gekend en haar zelve hadden zien opgroeien onder den invloed van een wereld welke in 't booze lag, en van een mama, die haar weduwschap droeg als een martelaresse.
Een van deze oude freules, die een zeer hemelschen kijk op de wereld had en de douairière in quaestie zoo hard maar christelijk-rechtvaardig beoordeelde, was in 't bezit van een protégé. 't Was de zoon van een koekenbakker, die door de freule er boven op was geholpen en die haar uit dankbaarheid stichtelijke boeken leende. Die zoon des koekenbakkers studeerde in de theologie en was, als men de freule gelooven wilde, meer dan een beste jongen. Als hij met de vacantie thuis kwam, las hij haar dikwijls voor uit de stichtelijke boeken zijns vaders, en hij las geheel naar freule's smaak, niet wild, niet overhaast of oneerbiedig, maar kalm en statig, met een triller in plaats van klemtoon en met een weeke buiging, die de verheffing vervangen moest. De freule voelde zich aangenaam gestreeld als hij las. Zij luisterde, ook als ze geen aandacht had, en 't deed haar goed, ook als zij 't niet begreep. Van tijd tot tijd kon de jonge theologant het bewijs harer tevredenheid in zijn zak laten weerklinken.
Toen deze student in een deftig proponent was veranderd, en aan de freule kwam meedeelen dat hij drie beroepen te gelijk had gekregen, overkwam der bedoelde dame een gevoel alsof zij lid van drie kerkeraden was geweest en besloot ze haar werk te voltooien door een vrouw te gaan zoeken voor den jonge domine van een der drie aangeboden dorpen. Die taak, waarbij vrouwelijke koppel-
{==141==} {>>pagina-aanduiding<<}
zucht zich huwde aan vromen christelijken ijver, viel der freule niet zwaar. Zij had 't geen den jongen protégé pastte onmiddelijk bij de hand, en ontmoette, hoe ernstig hier ook 't recht van eigen wil en besluit was, geen noemenswaardigen tegenstand. Men begrijpt op wie haar oog viel.
Mama de douairière zei ja, omdat ze wel zag dat haar zachtaardig dochtertje in de residentie, onder de graven en baronnen (met wie mama zoo druk discoureeren kon, dat ze hare jaren vergat), toch nooit een partij zou doen; en omdat zij wel wist dat een rechtzinnige domine genade vindt in de oogen der meest volbloed aristocraten. Een huwelijk waarbij de theologie als speelnoote figureert, is geen mésalliance. De echtgenoot vervult hierbij ongeveer de rol van wijlen prins Albert, den Prince-Consort.
De zachtzinnige freule zei ja, omdat zij nog nooit neen had gezegd. Ook voelde zij zich aangetrokken door het stille dorpsleven en de vreedzame pastorie, die den achtergrond voor elke proponenten-photographie vormen. Zij hield veel van al wat landelijk was, en dweepte met 't vooruitzicht van rustige rustigheid. Ook had zij het hart niet, zich zelfs de onschuldigste overleggingen te veroorlooven, waar sprake was van een proponent, dat is van een man die heel alleen op een preeksfoel durfde staan, terwijl iedereen hem aankeek. 't Arme kind werd duizelig als ze er aan dacht!
Onze proponent zei ja, (want daar de oude freule alles alleen bestelde, had hij stilzwijgend ook 't recht van bedanken,) omdat 't mooie haar en de zacht-blauwe oogen hem wezenlijk betooverden. Hij hield niet van vrouwen die bij den eersten blik eerbied of vrees inboezemen. Dit meisje boezemde hem niets in dan zelfver-
{==142==} {>>pagina-aanduiding<<}
trouwen. Hij voelde dat deze freule hem nooit de baas zou worden, en in die omstandigheden was 't wel aardig, een freule te krijgen. Toen hij haar eenige malen gezien had en zij zoo argeloos tot hem scheen te naderen, en de oude freule door eigenaardigen tact toonde veel over engagementen en huwelijken te hebben nagedacht -; toen kwam er tusschen de jongelui alras een zekere genegenheid, die door hunne beschermster en wederzijdsche betrekkingen weldra voldoende werd geoordeeld om, na de noodzakelijke voorbereidselen, tot een huwelijk te doen overgaan.... De koekenbakkersfamilie praatte eigenlijk niet mee over 't geval. 't Was juist in de drukte van St. Nikolaas.
Nadat de freule domine'svrouw geworden was, trokken de oude vrienden de handen van haar af; dat wil zeggen, men vroeg aan mama de douairière, om de drie maanden, hoe 't haar dochter op het eenzame en vervelende dorp beviel, vertelde haar dat men veel goeds hoorde van de preekgaven en vooral van de richting van haren schoonzoon, en ging onmiddellijk daarop over tot het jongste concert, of maakte een afspraak voor het eerstvolgende wintervermaak.... Zelfs de douairière kon licht vergeten dat zij een dochter had, want die was zoo innig gelukkig in haar stillen kring -; 't lieve kind was juist geschikt voor zoo'n idyllisch pastorieleventje -, och ja! En de gelukkigen kunnen onze belangstelling immers wel ontberen?....
Ondertusschen gevoelde ons bleek en tenger domine'svrouwtje zich stil weemoedig gestemd en zij verbeeldde zich dat dit nu geluk was. Zij had haar man lief, dat wil zeggen, ze zag tegen hem op, eerbiedigde zijn wil, voorkwam, waar ze kon (maar och, ze kon zoo weinig), zijn

{==143==} {>>pagina-aanduiding<<}
wenschen, geloofde in zijn hemelsche roeping, zijn apostelschap, en dekte haar eigen zedelijke en verstandelijke bedenkingen met zijn profetenmantel. Zij vond zijn preken mooi en zou dolgraag nog bij hem op catechisatie zijn gegaan. Zij zwoer bij al wat hij hoofdartikelen der belijdenis bliefde te noemen, en twijfelde er geen oogenblik aan of hij zou Professor worden, zoodra hijzelf dit goedvond. Men ziet -, 't kleine domine'svrouwtje was dus gelukkig.
Domine deed al zijn best, haar in die gelukkige stemming te houden. Hij zorgde dat zijn bevel of wenk steeds haar gedachte vooruit was. Wanneer dit eens niet gelukte, als 't vrouwtje iets gedaan of gezegd had dat van kinderlijke onnadenkendheid getuigde; dan bracht domine 't haar zacht onder 't oog, steeds de verschoonende goedhartigheid mengende met eenige greinen van die pastorale deftigheid, welke hem in staat stelde te bereiken wat Lodewijk XIV niet vermocht. Een orthodoxe domine blijft een groot man, al is hij en profond négligé; de koning van Frankrijk, wien Racine en Boileau om strijd vleiden en verheerlijkten, kon zijn waardigheid niet eenmaal tegenover zijn kamerdienaars bewaren.
Pot had, van het begin hunner kennismaking af, een zeker gevoel van welwillendheid voor het domine'svrouwtje gekoesterd. 't Was geen mededoogen en geen eerbied, maar een gevoel alsof hij hier te doen had met iets dat zeer breekbaar en dus in zekeren zin kostelijk was. Hij zag wel dat zij nimmer gelukkig kon worden, zooals hij dat verstond, maar begreep tevens dat niemand het recht of den moed mocht hebben, haar dat te openbaren. Hij zag wel dat haar vrede slavernij was, doch zou voor niets ter wereld haar de oogen hebben willen openen. Er zijn vogels,

{==144==} {>>pagina-aanduiding<<}
die men nooit rampzaliger maakt dan door de kooi open te zetten, want als ze uitvliegen eet de eerste havik de beste ze op.
De kleine domine'svrouw kon niet ongevoelig zijn voor de wijze waarop Pot haar behandelde, of liever, voor zijn gezindheid jegens haar. Als bij alle stillen in den lande was haar gevoel fijner, naarmate haar gave van opmerken en oordeelen geringer was. Zij voelde zich door Pot aangetrokken, en niemand bracht 't ooit zoover als hij in haar intimiteit. Na drie maanden kende Pot haar geheele kleine levensgeschiedenis, raadpleegde zij hem over de beste manier om met dezen of genen uit de gemeente om te gaan, en bracht ze meester bij hare bloemen, die, even bescheiden als zij zelve, de stille huiskamer poogden op te luisteren.
Zij handelde hierbij in volkomen overeenstemming met het voorbeeld van haar man. Domine was niet alleen vriendelijk jegens den meester, hij had ook aan zijn vrouwtje gezegd, dat zij tegenover Pot niet te voorkomend kon zijn. Zij was dan ook voor laatstgenoemden een bleeke, maar liefelijke zonnestraal op zijn weg. Haar kinderlijk-eenvoudige vertrouwelijkheid belette hem zelfs langen tijd in te zien, hoe inconsequent en weinig stichtelijk de preken van domine waren.
Helaas! dat juist de lieve pastoorsche de oorzaak moest worden van strijd tusschen pastorie en schoolhuis! Nooit heeft onschuldiger hand feller brand gesticht.
't Was op zekeren avond in het tweede halfjaar van hun dorpsleven, dat domine uit den mond zijner kleine vrouw een geheim vernam, 't welk haar reeds drie weken op de lippen had gezweefd, en haar nu nog, na zoo lange voorbereiding, het purper naar 't voorhoofd joeg. Domine

{==145==} {>>pagina-aanduiding<<}
nam die mededeeling aan, gelijk het een predikant en rechtzinnig man betaamt. Hij had over den zegen des huwelijks een aantal teksten in voorraad; hij had reeds een paar malen hoogst stichtelijk over dat onderwerp gepreekt; de vermenigvuldïging pastte, naar zijn opvatting, zonder eenigen dwang, in de heilsorde, die den grondslag uitmaakte zijner typische theologie. Hij sloot zijn vrouwtje in de armen, zooals Mozes 't de steenen tafelen deed, voordat de verharding zijns volks hem dwong ze van zich af te werpen. Zij was van nu aan een draagster van de belofte des Heeren en, behalve zijn vrouwtje, een deel zijner dogmatiek. Alleen menschen van de ernstige richting weten aan hun bloot menschelijke gewaarwordingen en gevoelens zekere wijding te geven. Wij wereldlingen hebben, gedurende de eerste twee jaren, in de vrouw onzer keus alleen onze vrouw lief!
Evenwel, domine was de man niet om bij zulk een belangrijke mededeeling zich alleen tot het tegenwoordige of de naaste toekomst te bepalen. Het ontwaakte vaderlijk gevoel droeg zijne verbeelding voort naar de jaren, waarin hijzelf zou geroepen worden, uit zijn geslacht een koninklijk priesterdom te kweeken. Zijn ruime blik omvatte al aanstonds het geheele ontwikkelingstijdperk, waarin de leiding en opvoeding der ziel aan zijn eigen handen zou zijn toevertrouwd. Het tijdperk van koesteren en kweeken in moeders schoot hield hem niet op; de jaren van spel en dartelheid konden hem niet boeien; het leven van 't kind dat nog leven ontvangen moest, begon eerst dán, als 't zou luisteren naar vaders wijze lessen en zou leeren wat hij had verzameld uit de boeken, of gedestilleerd uit zijn korte levenservaring.

{==146==} {>>pagina-aanduiding<<}

Dubbel ongelukkig viel de interessante mededeeling van het kleine domine'svrouwtje juist samen met de vroeger gemelde pogingen van enkele dogmatiekdrijvers om den geest hunner landgenooten wakker te schudden, in zake het onderwijs. De domine had toevallig een circulaire voor zich liggen, waarin het onvoldoende en hoogst verderfelijke van onze openbare nationale school werd aangewezen en waarin de geloovigen werden vermaand, de handen ineen te slaan, ten einde hun kinderen nog bij tijds te redden uit de klauwen van Satan. In antwoord op haar vertrouwelijk bericht las domine zijn vrouwtje die circulaire van A tot Z voor.
't Kleine domine'svrouwtje boog het hoofd onder 't gewicht der vreeselijke woorden, die de opsteller der circulaire met onmiskenbaar talent gekozen had. Eerlijk gezegd, was zij toch al een beetje bang voor het kindje dat zij krijgen zou, verheugde zich haar hartje met beving..., maar dit was te veel voor haar! Zooveel verantwoordelijkheid kon zij niet eens in de oogen zien!.... Ze werd zenuwachtig en begon bitter te schreien, een aandoening, welke domine natuurlijk aan haar toestand en niet aan de circulaire weet. Hij preekte dan ook nog een halfuur over de circulaire heen en moest zich zelven in stilte bekennen, dat hij niet onverdienstelijk preekte. Als toekomstig vader had hij recht van meepraten in zake het onderwijs, en hij maakte niet alleen dien avond, maar alle volgende dagen trouw gebruik van dat recht.
't Duurde eenigen tijd eer Pot den invloed van 't gebeurde ondervond, en van de zijde van 't domine'svrouwtje verkoeling begon op te merken. - Verkoeling? Neen! dat was 't niet, maar zekere huivering, zeker wan-
{==147==} {>>pagina-aanduiding<<}
trouwen, zekere angstvalligheid, waarvan hij geen verklaring kon vinden. Toen hij 't bemerkte, was 't reeds te laat om den verkeerden indruk weg te nemen. De nadering der gewichtige ure maakte de aanstaande moeder toch reeds zeer prikkelbaar, en hoe dichter zij kwam bij den dag waarop zij een pand hunner liefde in domine's armen zou leggen, hoe meer zij in hare beschouwingen instinctmatig met haren man scheen saam te groeien.

Oij den 26sten April van het jaar.... (Pot had den datum prompt onthouden) schoot domine zijn eersten vuurpijl af tegen de openbare school. 't Was een teeken dat er een vijandig kamp ergens in den omtrek werd opgeslagen. Pot stond dadelijk paalvast op zijn post.
Domine preekte dien dag over het huiselijke leven en had zijne stof in drie deelen gesplitst. Eerst in 't derde deel kwam de opvoeding aan de orde. De laatste woorden waren voor de boeren orakeltaal, doch voor meester, die vlak onder den grooten bijbel aandachtig zat te luisteren, maar al te duidelijk.
Domine wees er op hoe kwaad het was, de jonge kinderen te vroeg aan vreemde zorg toe te vertrouwen. Hij wijdde lang en breed uit over deze gewoonte, die bij de boeren even bekend is als de laatste dansfiguur van 't Casino in de residentie. Domine knoopte daaraan een ernstige vermaning tegen onverschilligheid omtrent 't onderwijs in 't algemeen. ‘Weet gij,’ dus was zijn vraag, ‘weet gij wel zeker dat zij, aan wie gij onnadenkend uwe kinderen toevertrouwt, uw vertrouwen waardig zijn?....’ ‘Wat is de school? Welke eischen mogen wij stellen aan de onderwijzers? Is de school niet een kweekplaats van

{==148==} {>>pagina-aanduiding<<}
godsvrucht en deugd? Is zij als zoodanig gegrond op hechte grondslagen? Indien de kinderen leeren dat zij niet moeten stelen en burgerlijk braaf behooren te zijn, is deze leer dan naar de beproefde godzaligheid? Wordt langs dien weg in de jonge harten niet het verderfelijk zaad der eigengerechtigheid gestrooid?.... Moet niet elk huisvader weten, of hij ook voor de ziel, de onsterfelijke ziel van zijn kind gerust kan zijn, als hij 't toevertrouwt aan het openbare onderwijs?....’ Voor dien dag liet domine 't daarbij. Pot deed als had hij 't niet gehoord, of niet begrepen. Ondertusschen zag hij zijn plaatsje bij de bewoners der pastorie dagelijks kleiner worden en de klove tusschen hun denken en 't zijne grooter. Als 't niet hem zelven in de eerste plaats betroffen had, zou hij er misschien nog eens over gedacht hebben of er geen middel was om die kloof, eer zij grooter werd, te dempen. Nu getroostte hij zich, af te wachten wat er van komen zou.
Een halfjaar na de eerste preek over het huiselijke leven preekte domine voor de tweede maal over de opvoeding. Hij sprak nu duidelijker en ieder der dorpelingen wist wat hem daartoe 't recht gaf. De zegen waarop de pastorie wachtte was allen bekend. Pot, die onder 't hooren zich die omstandigheid te binnen bracht, beet wel op de lippen, maar verried zijne gedachten door geen enkel gebaar. Hij wist dat jonge vaders gewoonlijk niet wijzer zijn dan andere jonge dignitarissen, vergaf 't geen onbillijk en bitter klonk, en schreef 't hooghartige goedwillig op de lijst der geoorloofde kraamheer-zwakheden. Hij kon niet weten, dat het kwaad, juist door deze zijn toegevendheid, verergeren zou, en toch was 't zoo. Domine vond in meesters zwijgen een prikkel om voort te gaan. Op den namiddag toen

{==149==} {>>pagina-aanduiding<<}
hij den doop toediende aan zijn eersteling, pakte hij geheel en al uit. Al de stalen van onverdraagzaamheid, sektegeest en bedilzucht lagen voor hem uitgestald. De openbare school was een gruwel, omdat zij godsdienstloos was en lijnrecht tegen Gods geboden inwerkte. De gemeente des Heeren mocht zich niet tevreden stellen met een school waar enkel lezen, schrijven en rekenen geleerd werd; men had behoefte aan scholen, waar van den aanvang af, het zaad van deugd en godzaligheid in de kleine harten werd gestrooid.
Pot zat, als elken Zondag, onder den preekstoel, en niettegenstaande hij met zijn rug naar 't ruim gekeerd was, voelde hij zeer goed dat aller blikken op hem gericht waren. - Hij bedwong zich evenwel en dacht aan 't woord: ‘gij zult geen ergernis geven’. Hij vergenoegde zich met even rond te kijken, dezen en genen toe te knikken, weemoedig tegen zijn hulponderwijzer te glimlachen en bijna onmerkbaar de schouders op te halen. 't Was of hij zeggen wilde: ‘Ziet ge wel, dat ik 't mij volstrekt niet aantrek? De man is nu wat opgewonden. 't Zal wel bedaard zijn tegen den tijd als zijn eersteling bij mij op de schoolbank zit.’
Daarin vergiste Pot zich evenwel. Nu domine warm en wakker was geworden, bedaarde hij zoo spoedig niet weer. 't Regende van nu af, regelmatig om de veertien dagen, stroomen van bezwaren en klachten tegen de openbare school. Eens werd 't meester daaronder te bar. Hij moest opstaan en zich aan 't voorlezersbankje vasthouden om geen schandaal te maken.... Eilacie, juist door op te staan had hij schandaal gemaakt.
Bij 't einde der godsdienstoefening gaf domine den mees-
{==150==} {>>pagina-aanduiding<<}
ter, tegen gewoonte, geen hand. Pot had meer recht gehad aan domine de hand te weigeren.
De president-ouderling, die deze kleine demonstratie opmerkte, keurde domine's gedrag in zijn hart af, maar hij, president-ouderling, was een officieel persoon en de tweede in rang. Ook hij gaf meester geen hand. Hij keek zelfs den jongsten diaken, die onder de preek medelijden met Pot gekregen had en daarom diens hand bijzonder warm drukte, met officieele verbazing aan. Tot eer van den jongsten diaken zij gezegd dat hij zich niet liet overbluffen, maar in zijn opvatting volhardde, dat domine's manier van doen onchristelijk was. De jongste diaken had dan ook voortaan zeer kwade dagen. Hij kreeg voor de verbeelding van de meerderheid des kerkeraads een roode jacobijnenmuts op, en 't werd gearresteerd dat hij niet zou herkozen worden, als zijn tijd van aftreden kwam. Een enkele vroeg met bezorgdheid of de kas wel aan zulke handen mocht blijven toevertrouwd. (Deze liefhebber bezorgde evenwel door zijn leeraarslievendheid zelfs aan domine een gevoel van zeeziekte).
Den volgenden Zondag maakte domine 't nog erger. De openbare school had de hevigste aanvallen te verduren. Er vloog menige pan van 't dak en 't gebouw beefde op zijn grondslagen.
Pot had besloten kalm te blijven en hij bleef kalm. Hij stond niet op. Hij maakte geen enkel afkeurend gebaar. Hij fronste niet eens de wenkbrauwen....; hij zat doodstil en keek, met een oog vol ironie en met een gezicht zoo strak als een lei, onafgebroken naar den ijveraar op den preekstoel. Daar kon domine in 't geheel niet tegen. 't Was of meester een kat uit den boom wou kijken, en

{==151==} {>>pagina-aanduiding<<}
domine voelde al het grievende van deze vergelijking. Evenwel, 't had geen houding, meester Pot eenig verwijt te doen over zijn al te groote belangstelling. Een predikant vraagt zoo vaak en dringend om aandacht.... en Pot was een en al attentie geweest. Men begrijpt echter dat deze omstandigheid de verbittering nog grooter maakte.
De verbittering daalde van den preekstoel af en ging met domine de heele volgende week de gemeente door. Van huis tot huis klonk de vraag: ‘Zegt uwe conscientie u dat ge vrede kunt hebben met de openbare school?....’ Neen, tevreden was men met de openbare school niet. Meester was den een te streng en den ander te toegevend. Hier bleven de kinderen naar den zin der ouders te lang, daar te kort op school. Sommigen vonden dat de kinderen te veel, enkelen, dat ze niet genoeg leerden. Allen waren 't hierover eens dat Pot niet zoo'n baas was als de vorige; maar de vorige, bij wien zij, ouders van het nu A B' leerende geslacht, hadden schoolgegaan, dat was er dan ook een, zooals er nog nooit geweest was en wel nimmer weer komen zou.
Er waren ook ouders, die 't niet goed vonden dat Pot hunne eieren met de Paschen geweigerd had en de eindjes kaars van de avondschool niet hebben wou. Een paar waren bovendien boos omdat de meester bij 't vorige beroep wat veel zijn invloed had laten gelden, ‘elk op zijn terrein,’ zeiden deze geleerden....; maar, dat het onderwijs niet goed of liever verderfelijk was, zooals zij nu door domine begonnen te begrijpen...., daaraan hadden zij nooit gedacht, dat klonk hun als Latijn in de ooren. Zelfs den strengsten orthodoxist moest domine eerst aan 't verstand brengen dat onderwijs en godsdienst één waren.

{==152==} {>>pagina-aanduiding<<}
‘Goeie gerechtigheid! Onderwijs was onderwijs, en godsdienst was godsdienst en de ziel van een jongen was toch waarlijk zijn geheugen niet.’ 't Is raar, maar de boeren waren oliedom op dàt punt.
Domine beschouwde deze onkunde van de boeren natuurlijk als een ‘non liquet,’ en zette zich met ernst aan de taak om hen op de hoogte te brengen. Wat moest er worden van een maatschappij waar onderwijs en godsdienst zoo afgezonderd werden gehouden?
Na veertien dagen had domine deze hervorming in zijn gemeente volbracht. Weldra ging de ijver zijner bekeerlingen den zijne ver te boven en trok men in scharen naar de kerk, met de geheime verwachting ‘dat meester er weer eens duchtig van langs zou krijgen.’
Het kleine domine'svrouwtje (ik moet weer van haar spreken, zal mijn tafereel geen rederijkersdrama met enkel heerenfiguren in zwarte rokken worden), het kleine domine'svrouwtje had 't in deze dagen te druk om voor of tegen Pot partij te kiezen. Zij kleedde een klein domine'skindje, waarvoor zij half bang was en dat ze voor de andere helft als een klein heiligje bewierookte, eerst aan en dan weer uit, vervolgens wederom aan om 't op nieuw uit te kleeden; en ze werd onder die bedrijven zelfstandiger en moediger, alsof iedere kleedpartij een gewonnen veldslag was. Ook ontgroeide zij eenigszins de tuchtroede van haren heer en echtgenoot. Domine was een vreemdeling op 't terrein van kinderjurkjes en bakkertjes.
Evenwel.... 't kleine domine'svrouwtje voelde zich spoedig al weer sterker tot Pot getrokken. Meester erkende op zekeren dag dat haar kindje allerliefst was, een dotje, dat zeker een model zou worden voor alle kinderen; dit was

{==153==} {>>pagina-aanduiding<<}
bewijs genoeg dat de meester geen kwaadaardig man kon zijn en de kinderen niet zou bederven.... Doch nu liet domine zijn gezag gelden en bracht oen paar van zijn hevigste schoolpreken naar de kinderkamer. Na die te hebben voorgelezen zeide hij plechtig dat meester Pot geen uitzondering op de andere meesters kon maken, omdat de fout lag in de inrichting, in de wet. Als hij schijnbaar te hard tegen Pot was, moest 't vrouwtje bedenken dat hij niet ijverde tegen de school om den man, maar tegen den man om de school.... Ofschoon dat voor 't vrouwtje te hoog ging, liet ze zich daarmee 't zwijgen opleggen; ach.... ze was wezenlijk een oogenblik op 't punt geweest, een woord van vrede en verzoening in Pot's belang te spreken. Hij vond haar kindje zoo lief.... maar nu, na die plechtige sententie, zou zij meester toch een beetje vermijden. 't Mocht eens waar zijn, wat domine vreesde, dat Pot een eerlijk dienaar was van een slechte zaak! Ze had haar kindje boven alles lief en ze zou er reeds nu de wereld mee zijn uitgeloopen, als ze geweten had, dat 't op zijn dertigste jaar in verkeerd gezelschap zou komen. - Zoo ging er alweer een zonnestraaltje voor onzen goeden meester voorbij!
't Kon Pot niet ontgaan dat de herwonnen vertrouwelijkheid van de kleine pastoorsche gaandeweg weer verdween, en Pot was voor niets ter wereld zoo gevoelig als voor de toenadering van het vrouwelijk geslacht. Hij vermoedde dat de herinnering aan zijn lieve en vrome moeder, daartoe veel bijdroeg -, en dat kan wel waar zijn geweest. Zijn verhouding tot de schoone sekse was wezenlijk van dien aard, dat zij soortgelijke vermoedens kon opwekken.
Had hem dus de verkoeling tusschen pastorie en schoolhuis reeds de eerste maal diep getroffen, met vreugde had

{==154==} {>>pagina-aanduiding<<}
hij de gelegenheid aangevat om, door bewondering van haar kindje, het hart van 't domine'svrouwtje weer binnen te sluipen; en daarom overviel 't hem koud toen hij die deur voor de tweede maal, hoe zacht en langzaam dan ook, achter zich hoorde dichtvallen. Dat kon hij domine niet vergeven. Onze goede Pot had nog een ideale scheiding van officieel en officieus, openbaar een privaat voor den geest, die wij verstandiger menschen reeds lang in al haar ijdelheid kennen.
Van nu aan kwam er bitterheid in Pot's gemoed.
Op een Zondag in Juli, toen de thermometer in de zon op 103 en uit de zon op 87 graden stond, preekte domine over het schuldverzoenend lijden. Hoe 't mogelijk was begrijpt niemand, maar er rolden uit dat onderwerp een paar molensteenen langs en over den rand, vlak bezijden de afhangende bijbelkrappen, op het hoofd van meester Pot. Pot kreeg een gevoel of hij een zonnesteek ontving. Hij werd razend.
Evenwel, zoolang de preek duurde bedwong hij zich; alleenlijk, hij bad het nagebed niet mee, hij zong den nazang, zooals een orgelpijp dat doet, zonder gevoel of bewustheid, en hij boog 't hoofd op zij bij den apostolischen zegen.... Die zegen zou hem nog meer pijn hebben gedaan dan 't hatelijke schimpschot. Daarom hield hij 't hoofd maar op zij en ontweek den zegen.
Toen de dienst was afgeloopen, en domine onder aan den preekstoel handjes gaf en ontving, trad Pot met vaste schreden uit zijn vierkant hokje, en ging regelrecht op domine los. Zijn stem trilde half van aandoening, half van ‘ongewoonte;’ maar hij zeî wat hij te zeggen had en zeî dat kort en goed: ‘Ik heb 't recht niet, u in 't openbaar

{==155==} {>>pagina-aanduiding<<}
tegen te spreken;’ zoo ongeveer waren zijne woorden, ‘ook bezit ik de gave niet om de school, aan welke ik al mijne krachten wijd, tegenover u te verdedigen; maar ik twijfel of 't hier de plaats is om de voor- of nadeelen van het openhaar onderwijs, dat u godsdienstloos noemt, te bespreken; of dat strookt met deze plaats en bij dit publiek. Tot nog toe evenwel heb ik stilzwijgend alles aangehoord. Ik had te veel eerbied voor uwe bediening om schandaal te maken; maar aan alle zachtmoedigheid komt een end, en in 't belang der school moet ik spreken. Ik moet u zeggen dat u de openbare school miskent en daardoor toont haar niet te kennen; dat u, naar mijn opvatting, een gevaarlijk spel speelt met de rust en den vrede in de gemeente en, de hemel vergeve 't mij als ik te hard oordeel, buiten uwe bevoegdheid en roeping als christenleeraar gaat....’
Zoo ongeveer sprak Pot en hoewel het doophekje met hem ronddraaide, de preekstoel op hem dreigde te vallen en de koperen kronen met elkander krijgertje speelden, bleef hij pal en stokstijf voor domine staan en keek hij hem vlak in 't gezicht....; want Pot wist dat 'tgeen hij zeî waar was, en dat de zaak die hij voorstond 't verdiende.
De kerkkronen en 't doophek hadden 't druk dien morgen, want ook voor domine's oogen draaiden zij, alsof de wereld vergaan zou; ook enkele ouderlingen en diakens zagen 't hoe ze dol in 't rond vlogen, als wilden zij zeggen: ‘'t is nu toch gauw voor eeuwig gedaan.’
Vandaar kwam 't dat domine niets te zeggen wist en de meeste leden van den kerkeraad heendropen.... als een hond die klappen gehad heeft, zou ik zeggen, indien de vergelijking minder banaal was.

{==156==} {>>pagina-aanduiding<<}

Den volgenden dag was er buitengewone kerkeraadsvergadering, en wel bij domine aan huis. De predikant voelde zich nog niet in staat, naar de gewone vergaderkamer te gaan. 't Voorgevallene had hem geducht aangegrepen. Toch was hij zich bewust niet bitter te zijn.... Hij was alleen maar zielsbedroefd, vooral ook omdat hij, ter wille van zijn bediening, de zaak onmogelijk met den mantel der liefde kon bedekken.... Één troost had hij genoten. 't Kleine vrouwtje had verklaard dat Pot een leelijk mensch was, die haar domine gruwelijk beleedigd had...., ze had gezegd dat ze haar kind liever ver van zich af wou zien gaan, en op een kostschool doen...., dan 't ooit aan Pot toevertrouwen; een eed die haar meer gekost had, dan iemand vermoeden kon; maar domine had dan ook een allervreeselijkst verhaal van 't gebeurde opgedischt; de man was als een doode geweest, toen hij thuis kwam.
In de vergadering scheen domine een ware engel. Ofschoon hij wist dat 't tegen zijn plicht was, deed hij toch 't voorstel, alles te vergeven en te vergeten.... De wroeging zijner conscientie moest voor Pot reeds meer dan genoeg zijn....
Toen dat voorstel met betuigingen van eerbied voor zooveel christelijke liefde verworpen was, verzocht domine de broeders bij hun oordeel zijn persoon en zijn ambt wel zeer nauwkeurig te onderscheiden. Als mensch vergaf hij Pot nu reeds.... Als mensch verlangde hij geen voldoening....
De broeders beloofden dat zij dit in 't oog zouden houden, en domine beschouwde het gebeurde nu aan alle kanten in 't licht van de stichting en opbouwing der gemeente.... Bij deze bezigheid was 't zijn biddend streven...,

{==157==} {>>pagina-aanduiding<<}
hoe hij de zaak 't minst nadeelig voor Pot zou voorstellen.... Ach, telkens bemerkte hij met schrik.... dat er nog een berg van onverschoonbare handelingen overbleef. De brave man begreep niet dat de glans zijner edelmoedigheid en verschoonende liefde den meester hoe langer zoo meer in 't donker plaatste, maar hij deed zijn plicht.... en wat wil men meer?
Toen de zaak behoorlijk geïnstrueerd en tot 't minimum van schuld was teruggebracht, legde domine het resultaat in dezen vorm voor de onpartijdige vergadering neder:
‘De meester, tevens voorlezer en voorzanger en als zoodanig een van de leiders der openbare godsdienstoefeningen, had zich vergrepen tegen den predikant, terwijl deze in functie en terwijl de kerkeraad, bijna voltallig, tegenwoordig was. Dat was miskenning van het recht des leeraars, wettig van God en de gemeente geroepen om in zijn heilig dienstwerk te spreken zooals hij meende dat 't voor de stichting en opbouwing der gemeente nuttig en noodig kon zijn. De meester had daardoor een voorbeeld gegeven, dat niet alleen hoogst verderfelijk kon werken op de volwassenen, maar bovenal te veroordeelen was bij een onderwijzer der jeugd.
Werd besloten, meester Pot voor den kerkeraad te roepen en, onder verzachting van het eigenlijk verdiende vonnis, ernstig te vermanen enz. enz.’
En meester Pot verscheen voor den kerkeraad. Vraag niet waarom Pot niet liever weigerde te verschijnen. Een voorlezer-voorzanger, voor den kerkeraad geciteerd zijnde, verschijnt. Over dat punt valt niet te twisten. Pot zou u verbaasd hebben aangekeken als gij hem geraden hadt: ‘blijf t'huis, er moge dan van komen wat wil.’ Menschen

{==158==} {>>pagina-aanduiding<<}
als Pot zijn daarom geen brooddienaars.... Zij brengen de quaestie niet eens op dat terrein; ze hebben, bij de aanvaarding hunner betrekking, alle lusten en lasten als een gewetenszaak op zich genomen, en gehoorzaamheid aan de over hen gestelde machten is daarbij nommer 1. Tegenwoordig zijn wij gelukkig alweer wijzer. Wij nemen onze betrekking waar, zoolang zij ons bevalt. Gebeurt er 't een of ander, dat ons mishaagt, dan gooien wij ons gereedschap neer en loopen den winkel uit. Dat noemen wij cordaat, eerlijk en vooral.... fier!
Domine was niet op zijn gemak toen Pot zoo voor hem stond. 't Is niet gemakkelijk, als president van een rechtbank te fungeeren, wanneer men een gevoel heeft alsof men zelf beter in 't bankje der beschuldigden zou passen. Toch bracht domine 't er tamelijk goed af. Hij las duidelijk genoeg, al beefde zijn stem een beetje, de acte van beschuldiging voor, en drukte bijzonder op de ergernis, door Pot aan de christelijke gemeente gegeven. Dat gaf hem, domine, kracht en steun. Pot had niet hem persoonlijk beleedigd...., maar den voorganger der geloovigen, den gezalfden hoogepriester.... Wat hemzelven betrof, domine vergaf Pot alles.... van heeler harte....
De beschuldigde beet zich op de lippen. 't Gelukte hem, alles zwijgend aan te hooren. Hij vroeg ten slotte of de broeders hem nog iets te bevelen hadden en verkreeg permissie, zich te verwijderen.
Toen meester weg was, keken de kerkeraadsleden elkaar eens aan. Ze hadden nooit gedacht dat rechtertje spelen zoo'n somber en naargeestig vermaak was.


{==159==} {>>pagina-aanduiding<<}

Op den avond van den dag toen meester Pot deze ervaring had opgedaan, zat hij niet onder zijn lindeboom, ofschoon 't een heerlijke avond was en niemand in 't heele dorp een koeler plekje kon vinden. Meester was 't dorp uitgewandeld. Hij leunde tegen 't hek van een hooiland, dat door een breede sloot van een ander hooiland werd gescheiden, en hij staarde in die sloot en telde de pompebladen en keek naar de kikkers, die al kwakend hun kop boven water staken, alsof ze hem wilden opvroolijken...., maar Pot werd er niet vroolijker door, en de kikkers kwaakten zich buiten adem voor niemendal. Men kan niet zeggen dat Pot naargeestige gedachten had. 't Kwam niet in hem op, bij de kikkers in de sloot te springen en den kerkeraad een doodschrik aan te jagen, als morgenochtend de verdronken voorlezer-voorzanger voorbij de kerk gedragen werd. Ook voelde hij geen aandrift om weg te loopen, de wereld uit en een andere betrekking te zoeken.... in een andere wereld.... Pot zou straks weer naar huis gaan, als dat kikkerconcert uit was en die pompebladen onder 't water waren weggedoken, en morgenochtend zou Pot weer aan de deur van 't school staan om te kijken of de jongens wel schoone handen hadden.... Foei! zoo'n boerenjongen kon er soms uitzien dat 't schande was.... en schoone handen waren toch maar een sieraad voor een mensch.... Een boerenjongen met schoone handen kon nog wel lid van den kerkeraad worden....
't Schelden tegen de openbare school was nu voorgoed van den preekstoel verbannen. Domine had er genoeg van, ofschoon hij in zijn eer gehandhaafd was....
Van de buitenwacht vernam Pot evenwel dat domine een groot plan opzette. Er zou een bijzondere christelijke

{==160==} {>>pagina-aanduiding<<}
school in de gemeente worden opgericht, die geheel oor vrijwillige bijdragen van de goedgezinde ouders en van belangstellenden in het godsdienstig schoolonderwijs zou bestaan. Men fluisterde van duizenden en nog eens duizenden, die aan domine uit Den Haag waren toegezegd. Men wees heimelijk de plaats, waar de school zou gebouwd worden. De onderwijzer zou van elders komen, een man van bijzondere bekwaamheid en verdienste...., gevormd door een ander man, wiens bekwaamheid en verdienste nog grooter waren. Alleen over den datum der opening was men 't nog niet eens.
Een en ander ontrustte Pot niet weinig. Ofschoon hij glimlachend zei, dat 't naar zijn inzien zoo'n vaart niet zou nemen, dat plannen maken en huizen bouwen bij lange na niet 't zelfde zijn enz..., voelde hij zich toch niet op zijn gemak. Hij zag op tegen een strijd, waarbij hij zijn aanvallers niet zou kunnen zien, waarbij uit hoeken en gaten met windroeren zou worden geschoten. Dat maakte hem bezorgd en ongerust.
Had meester Pot geweten hoe de vork in den steel zat, hij zou met zijn eigen vrees gelachen hebben. 't Is waar, domine had 't plan van een sekteschool op papier gezet. Hij had alles berekend, overal informaties ingewonnen, links en rechts uitgelegd en aanbevolen: hij had toezeggingen van aanzienlijke heeren en dames, maar 't waren geen duizendtallen, meest eenheden.
Freule A. gaf f 2,50 in eens, en baron B. verbond zich voor 't zelfde bedrag gedurende drie jaren; een andere freule A. bood aan, de boekjes te leveren als de school in werking zou zijn; en nog een baron B. wist een zijner bloedverwanten tot een offer van f 25 te bewegen. Boven-
{==161==} {>>pagina-aanduiding<<}
dien kwamen er nog jaarlijksche bijdragen tot een totaal bedrag van ongeveer driehonderd gulden, en domine had hoop op een legaat van een dame, die reeds sinds jaren elken dag sterven kon.
De zaak stond dus niet kwaad, maar 't moest zijn tijd hebben. Vooreerst viel er aan geen bouwen te denken.
De tijd van bouwen is nimmer gekomen. 't Bleef bij 't plan, want domine kreeg een jaar later zes beroepen naar elders, waarvan hij er onmiddellijk een aannam om binnen den tijd van twee jaar, achtereenvolgens de vijf andere te aanvaarden. Bij 't overdragen van zijne bediening aan den consulent gaf hij dezen, behalve de berekeningen, ook de inteekenlijsten, die evenwel vijftig procent in waarde gedaald waren, want de dood had onderscheiden toezeggingen op nul gebracht, terwijl de oude dame van 't legaat nog leefde en hare belangstelling domine naar zijn nieuwe standplaats volgde.
Ondertusschen had Pot van de beweging, die over de zaak gemaakt was, ruim zijn deel gehad. 't Hoofd draaide hem van al de geruchten en geruchten van geruchten, die den stillen atmosfeer van zijn dorpje hadden bezwangerd. Toen de zaak tot hare rust was ingegaan, voelde Pot zich verruimd. 't Was hem of hij twee jaar dwangarbeid had gedaan. Hij vatte nu zijn werk met nieuwen lust weer op.

En toch!... tuurde Pot 't rijtuig met den man die hem zooveel leed had berokkend, zoover hij kon, stilzwijgend na. Toch lag er een glimlach op zijne lippen, maar die was zonder spot of verachting. 't Was een goedhartige, eerlijke glimlach, waaruit een verstandig mensch de woorden van Camphuijsen lezen kon: ‘Och, waren alle men-
{==162==} {>>pagina-aanduiding<<}
schen wijs’.... In de laatste dagen was de verhouding tusschen domine en Pot tamelijk goed geweest, een wapenstilstand zonder de vervelende debatten die gewoonlijk, voorafgaan en het genoegen er van vergallen. Gedurende de laatste dagen was domine zelfs vrij hartelijk geweest, en had hij, zonder iets te zeggen, getoond dat 't hem niet onverschillig was hoe Pot over hem dacht. En 't kleine domine'svrouwtje? Och, 't had den meester hij het afscheid haar handje toegereikt en haar kindje had ze op den arm genomen opdat het meester kussen zou...... Ge weet, daar kon Pot niet tegen.



{==163==} {>>pagina-aanduiding<<}

Professorale humor?

‘Het heele land is er van vergiftigd.’


hildebrand: Humoristen.
De hoogleeraar Doedes, door sommigen bijgenoemd de scherpzinnige, door anderen anders, terwijl alle volgelingen van Dechanel's ‘Physiologie des écrivains et des artistes,’ hem in ieder geval, zonder aarzeling, onder de scherpbloedigen - les nervoso-bilieux - zullen rangschikken; de hoogleeraar Doedes, die sinds den dag zijner inaugureele oratie, 't zij in vrijmoedigheid gezegd, meer over critiek gepraat dan proeven van afdoende critiek gegeven -, meer op de wetenschap van anderen gesmaald en op bezoeken (te zijnen huize) van de wetenschap gesnoefd dan op wetenschappelijken arbeid zich toegelegd heeft -; de hoogleeraar Doedes, die als jongeling iets beters van zich liet verwachten dan hij als man in den regel ten beste gaf, raakt hoe langer hoe meer op een verkeerden weg sinds hij met alle geweld geestig, zelfs humorist, tracht te zijn.
Nog is de Meimaand van dit jaar niet ten einde en

{==164==} {>>pagina-aanduiding<<}
reeds heeft Prof. Doedes, voor zoover ik weet, een drietal schrifturen in de wereld gezonden, die alle in meerdere of mindere mate gemeld streven verraden. Waar moet het heen, als die Hooggeleerde aldus zijn gang blijft gaan? Als hij zijn pen voortdurend in een mengsel van gal, salpeter en saliemelk blijft doopen? Ik voor mij wensch nog altijd te gelooven dat dit schrijfmateriaal bedoelden schrijver onwaardig is; ik acht zijn geest nog te goed voor geestigheden als wij sinds jaren van hem te zien en te hooren krijgen; ik ben er zeker van dat zijn roeping niet bestaat in hetgeen de academiejeugd ‘dooddoen’ pleegt te noemen; ik raad hem zonder uitstel een anderen weg in te slaan, wil hij niet te eeniger tijd bij levenden lijve als een doode onder de tijdgenooten worden.
Ware geestigheid en echte humor zijn te allen tijde zeer kostelijke gaven geweest. Onder de weldoeners van ons geslacht behoorden, ja waarlijk, ook de gelukkigen, wier taal beurtelings ‘den traan en den glimlach’ te voorschijn riep en zelfs den somberste, den meest vreugdelooze, met het leven hielp verzoenen. Voorts is 't een bekende zaak dat genoemde gaven niet mogen beschouwd worden als 't uitsluitend voorrecht van een bepaalden leeftijd of van een bepaalde kaste. Noch de omstandigheid dat Prof. Doedes zachtjes aan een dagje ouwer wordt, noch het feit dat hem een theologische leerstoel werd toevertrouwd, zou op zichzelf genoeg zijn om in 't gestoelte der geestigen, of humoristen hem een plaats te ontzeggen.
Sterne had, gelijk bekend is, een halve eeuw achter den rug toen hij zijn eersteling, Tristram Shandy, het leven schonk. En een der vermaardste hoogleeraren in de theologie, op wie ons vaderland roem mag dragen -, heeft, naar het

{==165==} {>>pagina-aanduiding<<}
oordeel van een erkend criticus, in de voorrede van een zijner boeken een ‘model van geestigheid,’ en een bij uitstek ‘humoristische bladzijde in onze polemisch-theologische litteratuur’ geleverd. Alleenlijk, men houde in 't oog dat geen dier mannen zich geforceerd heeft, geestig en humorist te zijn. Om (volgens onze Staten-vertaling) met broeder Petrus te spreken: gelijk zij gaven ontvangen hadden, alzoo hebben zij die bediend aan de anderen. - Daarin lag en ligt hun kracht. En daarom heeft niemand hen van roof beschuldigd, maar zijn ze velen welbehaaglijk geworden ‘als goede uitdeelers der menigerlei genade Gods.’
Men is van nature humorist, of men is het niet. Reeds voor bijna dertig jaren heeft onze Hildebrand aan belanghebbenden in goed Hollandsch verteld, dat er vele bastaard-humoristen zijn. Reeds toen scheen hem de nood der tijden van dien aard, dat hij het denkbeeld opperde, ‘een afschaffings-, ten minste een matigheidsmaatschappy’ op te richten ‘onder de zinspreuk: ‘laat staan uw humor.’ Van dat plan is niets gekomen en Hildebrand heeft dit wellicht kunnen voorzien. Doch kon hij destijds vermoeden dat een zijner tijdgenooten, die eenmaal zijn stadgenoot worden, zijn geestverwant heeten zou; dat de heer Doedes, een kwart-eeuw later, als Theologiae Professor en als handhaver des rechtzinnigen geloofs, ja, bij voorkeur in die qualiteiten, uit alle macht zou meehelpen aan den droeven toeleg om ‘het heele land’ van humor te ‘vergiftigen?’ Wat daarvan zij -, lang heb ik gewacht.... of iemand de waarschuwende stem zou verheffen. Thans wacht ik niet langer; de jongste geestigheden van den Utrechtschen hoogleeraar zijn mij te machtig.

{==166==} {>>pagina-aanduiding<<}
‘Wie altijd geestig wil zijn, kan verdoemelijk laf worden,’ zei Oscar Van Breeland, en hij had gelijk. Toch, als lafheid het eenige kwaad was, waartoe de professor zich door zijn geestigheidshartstocht laat verleiden, men kon hem nog laten begaan. De zaak is evenwel dat hij, al spelende, zeer ernstige belangen op het spel zet.
De belangrijkste quaesties worden door hem in nevelen gehuld. Hij gaat gaandeweg meer gelijken op een kind dat ‘overal aanzit,’ iedereen in den weg loopt, over alles meepraat en elk geregeld discours onmogelijk maakt. Indien men mag aannemen, wat velen beweren, dat de door hem gewenschte kweekschool iets van een bewaarschool hebben zou dan zou men kunnen zuchten: 't wordt tijd dat ze komt en dat hij er heengaat, zoo niet om te bewaren, dan om bewaard te worden.... voor erger. In elk geval is zijn in Maart verschenen ‘Ontwerp van reglement op de Godgeleerde Kweekscholen’ almee een van de dingen, waarom men mag wenschen dat hij aan een deugdelijk reglement van spreken en zwijgen gebonden werd.
Ten tijde dat men van een hoogleeraar in de theologie meer dan ooit mannentaal mag verwachten, komt daar Prof. Doedes met onovertroffen kinderpraat aan. Op het oogenblik dat de notabelen in den lande over de beginselen handelen, volgens welke het Hooger Onderwijs moet worden ingericht, is Prof. Doedes bezig met een soort van ‘legkaart,’ naar hij ons zelf op bl. 9 van zijn ‘Ontwerp’ verzekert. Die legkaart bestond wel is waar uit zwaarwichtige stukken, als daar zijn: ‘het Ontwerp van Wet op het Hooger Onderwijs, de Reglementen der Nederlandsche Hervormde Kerk, het godgeleerd onderwijs;’ maar het was en bleef een legkaart, en Prof. Doedes' arbeid was en

{==167==} {>>pagina-aanduiding<<}
bleef een legkaartknutselarij, een passen en schikken en voegen. ‘Ik moest zoeken het ontbrekende in te voegen, zonder mij veel vrijheid te veroorloven met het snoeimes,’ verklaart hijzelf, en ik moet zeggen, de uitdrukking is voor dit bijzonder geval zoo karakteristiek mogelijk.
Intusschen speelt de heer Doedes met messen, zonder zich wellicht daarvan bewust te zijn. Het heele ‘Ontwerp’ is als een mes, waarmeè hij zichzelven een sneê in 't aangezicht geeft. 't Heeft immers geen houding dat een man van zijn positie, in plaats van aan den strijd der beginselen in zake 't Hooger Onderwijs deel te nemen, voor een mogelijk geval een in sommige opzichten onmogelijk reglement gaat schrijven. Een reglement dat, waar belangrijke quaesties, als b.v. die van het doctoraat in de theologie, ter sprake komen, niet weinig onnadenkendheid verraadt, en voor de rest over allerlei nesterijen uitweidt, als hing er 's lands toekomst van af.
‘Elke kweekschool heeft haar eigen zegel met het wapen van de Hoogeschool, die in dezelfde stad als zij gevestigd is, en met het randschrift, voor de Leidsche kweekschool, Schola Theologica Lugduno-Batava, voor de Utrechtsche, Schola Theologica Rheno-Trajectina, voor de Groningsche, Schola Theologica Groningana.’ Dat is artikel twee. Hoeveel nog na dit artikel twee?.... Nog zeven-en-dertig. In denzelfden trant?.... Voor een deel erg duidelijk, waar men met een beetje al heel tevreden zou zijn; voor het overige min of meer als een wolk, waar iets in of achter zit, dat de ademhaling beklemt. Neen, ik geloof niet dat er op dit ‘Ontwerp’ veel zegen zal rusten. ‘Als men tijdig met de beraadslaging begint en de zaak kalm van alle zijden beziet, is

{==168==} {>>pagina-aanduiding<<}
goede raad te verkrijgen voor matigen prijs, - favente Deo Optimo Maximo,’ had Professor op bl. 2 zijner inleiding gezegd. Maar reeds in dat Latijnsch beroep op Gods bijstand spookt een naargeestig soort van clericale losheid, hoedanig men in een geschrift dat ernstig en van een man, die wetenschappelijk wil heeten, niet verwachten en evenmin dulden kan.
Had de heer Doedes er zich, tot voor weinige dagen, toe bepaald, de gaven zijner luim alleen als toekruid bij zijn theologische spijze te geven -; met de verschijning van ‘1917’ is hij een anderen weg ingeslagen. Dit boekje heeft klaarblijkelijk vóór alle dingen den last, een vermakelijk boekje te zijn. Het moet in allen ernst onder Neerland's geestige en humoristische auteurs voor professor een plaatsje verzoeken. Mocht iemand gevreesd hebben dat in 's hoogleeraars ziel geen dartele, speelsche Muze zich thuis zou voelen -, hij legge twaalf stuivers uit, koope de ‘Theologisch-kerkelijke Spoorwegmijmering,’ getiteld ‘1917,’ of ook ‘Een blik in het jaar negentien honderd zeventien,’ en.... denke er dan het zijne van.
Maar is Professor wel de auteur van dat boekje? Bij 't reeds genoemde staat op het titelblad ook nog het volgende: ‘Voorlezing, nagezien en uitgegeven door J.I. Doedes.’ - Dat staat er, gij hebt gelijk; en zooveel blijkt derhalve reeds dadelijk, dat J.I. Doedes voor den inhoud van 't geschrift verantwoordelijk is. Wie ook de auteur zij, de Utrechtsche hoogleeraar heeft gecontrasigneerd en dus -, met hem hebben we te doen. Overigens neem ik de vrijheid, tot tijd en wijle dat Z.H. Gl. zelf 't weerspreekt, hem en niemand anders voor den auteur van ‘1917’, en

{==169==} {>>pagina-aanduiding<<}
dat ‘nagezien en uitgegeven’ voor een grappigheid te meer op het titelblad te houden, door welk titelblad, in 't voorbijgaan gezegd, te veel strepen loopen.
Ik stel mij voor, met wie mij volgen wil, dat ‘1917’ eens te doorbladeren. Er behoort wel is waar, na de eerste lezing, eenige moed toe. Maar tegenover een man, die ‘1917’ geeft, nadat een zijner stadgenooten, betrekkelijk kort geleden, onze vaderlandsche belletrie met het bekende ‘2065’ had verrijkt -; tegenover zulk een man mag men aan zekere schroomvalligheid niet toegeven. Men kan dan ook in alle gerustheid beginnen met hem te zeggen, wat ik hem zeg bij deze, dat hij niet door zijn titel reeds tot een vergelijking van beide boekjes zou hebben uitgedaagd, indien hij, bij minder ingenomenheid met eigen werk, meer eerbied voor de kunst had gevoed. Dit over den titel. We komen nu aan de opdracht van het boekje, den brief, door Doedes onderteekend en geadresseerd ‘aan ons nageslacht in den aanvang der twintigste eeuw.’ Van dat stuk mag men met vrijmoedigheid voorspellen, wat eens door Voltaire omtrent een ‘Ode à la postérité’ van Rousseau werd voorspeld: het ding zal niet aan zijn adres komen.
Gul gezegd, bij het lezen van gezegden epistel ‘aan ons nageslacht’ kwam mij onwillekeurig, met eenige wijziging, het leekedicht op de lippen:

‘Men vraagt hoe een scherpzinnig man 
Iets zoo onnoozels schrijven kan.’ 


Onnoozel is hij, naar vorm en inhoud. Zoo zou men, b.v., verwachten dat iemand, die zich zet om een brief

{==170==} {>>pagina-aanduiding<<}
aan 't nageslacht te schrijven, met een meer dan gewone fantasie bedeeld moet zijn, Doch van des heeren Doedes' verbeeldingskracht hebben wij de hoogste vlucht aanschouwd, als zij de kinderen der 20ste eeuw laat vliegen; iets wat, gelijk bekend is, reeds menig adspirant-dichter der 19de eeuw zijn tijdgenooten heeft laten doen. Ook laat zij het nageslacht graven, en de aldus ontstane tegenstelling zou zonder twijfel op een boerennut zijn toegejuicht, al is ze volstrekt niet frisscher dan de vermelding van ‘kuilen,’ waarin ‘wij’ (Pluralis Majestatis?) gevallen, en van ‘klippen’ waarop ‘wij’ schijnen gestrand te zijn. Nog brengt de fantasie des schrijvers mee (en hier krijgt ze bij de onnoozelheid iets vermetels), zich het nageslacht in den aanvang der 20ste eeuw, als zonder vlek of rimpel en dus als overrijp voor het millennium voor te stellen.
‘Uit uw open helder oog spreekt opregtheid, eerlijkheid, wakkerheid, spreekt eene niets ontziende, alle maskers-afrukkende waarheidsliefde.’
Laat het zijn dat één oog voor een heel nageslacht voldoende mag worden gerekend; tegen de heele tirade, uit een moreel oogpunt beschouwd, heb ik groot bezwaar. Zulke dingen zegt men iemand niet in zijn gezicht, al vertrouwt men ook dat hij ons niet direct van fleemerij zal verdenken. Buitendien moet ik het afkeuren dat Professor bij dien volzin blijkbaar gemeesmuild heeft: Dien kunnen mijn tijdgenooten in hun zak steken. 't Is klaar als de dag dat de ‘alle maskers-afrukkende waarheidsliefde’ van de kinderen der toekomende eeuw in haar eigen tijd geen werk zal vinden. Daar immers is alles ‘opregtheid, eerlijkheid, open, helder oog’ etcetera. De negentiende eeuw geeft dus het groote bal masqué, waarover de 20ste zich zoo

{==171==} {>>pagina-aanduiding<<}
druk zal maken. Of Professor en zijn vrienden daar ook tegenwoordig zijn geweest? - Ja of neen, ik heb er bezwaar tegen dat hij aldus de rol van aanbrenger bij onze nazaten op zich neemt. En 't houdt met 't genoemde niet op.
‘Gij zult niet kleingeestig, niet partijdig, niet eenzijdig in uw oordeel, niet beginselloos noch karakterloos in uw handelen zijn.’
Heeft u nóg iets?
‘Over dingen, waarvan gij geen verstand hebt zult gij niet spreken.’
Maar dan is 't, om de waarheid te zeggen, gelukkig dat zij Professor's gezelschap zullen missen; want wezenlijk, ZHGl. spreekt over dingen waarvan hij geen verstand heeft. Wat weet hij, ten slotte, met zekerheid van die 20ste eeuw? Wat weet hij van zijn eigen tijd? Hoor eens, het is zielkundig verklaarbaar dat iemand aan 't nageslacht gaat schrijven, als hij geen lust of macht heeft om voor dat geslacht iets te doen. Doch men behoort in alle dingen maat te houden, ook in zijn lof en blaam; en een brief, die voor het meerendeel in vleien en klikken bestaat en zeer onjuiste voorstellingen geeft van tegenwoordigen en toekomenden tijd, zoo'n brief is, op zijn zachtst genomen, een wijsneuzig ding.
De hoogleeraar schrijft verder: ‘Maar ik mag zelfs den schijn niet aannemen, alsof ik u lessen wilde geven.’ Niets meer dan een phrase. Men denke in 't algemeen over Professor's lessen gelijk men wil; men zegge dat ze uit den tijd zijn geraakt; dat het eigenlijk geen lessen zijn; dat de tijdgenoot er niet aan heeft en de nazaat er niet aan hebben zal -; dit alles neemt niet weg dat Professor schier overat den schijn aanneemt, als ware hij de

{==172==} {>>pagina-aanduiding<<}
lesgever, op wien aller oogen wachten. Hij kan het niet laten; het is hem een manie geworden. De heele brief aan het nageslacht herinnert ons een theecollege. Aan de schalkheden die tusschen de woorden heengluren, bemerkt men lichtelijk dat Professor op zijn dreef is. Geen wonder, als men zoo in zijn verbeelding aan twee eeuwen tegelijk les geeft!
Intusschen lijkt het toch weer wat onnoozel, zooveel lessen uit te deelen aan een nageslacht dat het volmaakte schijnt te hebben gegrepen. Wie anders dan een geboren rhetor kan zoo iets doen? ‘Maar ik mag zelfs den schijn niet aannemen, alsof ik u lessen wilde geven....’ 't Is mogelijk heel goed gemeend, doch men hechte er niet aan. De heer Doedes zou voor engelen doceeren, zoo hij ze ontmoeten mocht. De kinderen der 20ste eeuw, door hem aangesproken, zijn, naar zijn eigen diagnose, als engelen zoo wijs en rein. Dit belet hem niet, ze nog eens vaderlijk toe te spreken.
‘Loop niet,’ aldus vermaant hij, ‘loop niet zonder eenige aandoening voorbij ons graf; we hebben een onrustigen tijd beleefd. Behandel ons zacht; gij staat op onze schouders.’ Wat het laatste betreft, dat zei de acrobaat óók tot zijn collega. Doch de acrobaat ging beter om met zijn kunstbroeder, dan de heer Doedes met zijn metaphoren. ‘Loop niet voorbij ons graf,’ ‘gij staat op onze schouders,’ dat zegt geen man van smaak in één adem. Maar zulk een man schrijft ook geen brieven aan 't nageslacht op Doedes' manier. Wat is nu eigenlijk de inhoud van Professor's schrijven? Aan het nageslacht worden in eenige gemeenplaatsen een stuk of wat banale, onware complimenten gedebiteerd, die te geener tijd zelfs de koude

{==173==} {>>pagina-aanduiding<<}
kleêren van dat geslacht zullen raken. Het fijne van die complimenten zit'm voorts hierin, dat ze meteen als bloedige satire moeten dienen voor al die kinderen der 19de eeuw, die het ongeluk hebben, zich niet aan Professor's dictaten te houden. De grootste verdienste van den brief ligt, mijns inziens, in zijn beknoptheid. Het slot komt betrekkelijk gauw, al heeft juist dat slot, in verband met het voorgaande, geen zin. Op de ‘woelige eeuw,’ en de ‘kritische overgangsperiode’ doel ik niet; deze nieuwigheden zijn met de frischheid van heel de rest in volkomen overeenstemming; maar bij al de steken onder water, die Professor aan de 19de eeuw heeft willen toebrengen, is het eenigszins verrassend, hem van de ‘hooggeschatte nakomelingschap’ te hooren afscheidnemen met de bede: ‘houd u overtuigd, dat ik niet zonder eenige fierheid het voorregt waardeer van mede te zijn een uit uw voorgeslacht.’ Een voorrecht overigens, waarin professor deelt met zijn pedel -; doch dit maakt zijn ‘fierheid’ te beminnelijker.... zoodat ik maar zeggen wil, dat het slot wezenlijk nog het slechtste van den brief niet is.

Zóó de brief, zóó het boekje waarvan hij de voorrede verbeeldt. Oppervlakkig gedacht, slordig geschreven, onnoozel tot in de hatelijkheden toe; van 't begin tot den einde lang niet mooi.
‘Nog op dit oogenblik is het mij als een droom,’ ‘'t Was alsof ik gedroomd had,’ ziedaar de eerste en laatste woorden. 't Zou toch wel gemerkt zijn dat men hier met iets droomerigs heeft te doen.
Reeds voordat de eigenlijke droom wordt meegedeeld,

{==174==} {>>pagina-aanduiding<<}
loopt de lezer gevaar, wat dommelig te worden. Dezelfde twee vrienden, met wie de auteur van ‘1917’, kort voor hij ging droomen, een zoogenoemd gesprek had gevoerd; dezelfde vrienden, die 't Professor gedaan hebben, naar hij meent -, ze maken 't ook den lezer benauwd.
‘Hoe zat het er hier over honderd jaren wel uitzien?’ had de een gevraagd, en de ander had gezegd: ‘'t valt moeilijk te berekenen, wat hier over vijftig jaren gevonden zal worden.’
En toen had de heer Doedes opgemerkt: ‘Ja -, dat is anders een goed rustpunt voor ons oog. Als men het vierde eeuwfeest der kerkhervorming viert en negentien honderd zeventien schrijft, hoe zal het dan hier zijn?’
Vervolgens hadden de twee ongenoemde vrienden en Professor saam, bij wijze van koor na een beurtzang, de manier gelaakt waarop het 350ste gedenkjaar der kerkhervorming ‘althans in Nederland over het algemeen gevierd was.’ Ja, zij hadden 't ‘gewaagd’, die feestviering ‘beneden alle kritiek te noemen.’ En dan vertelt men ons nog, dat er tegenwoordig geen mannen meer zijn die wat durven.... 't is wat moois!...
Onmiddellijk daarop ‘vroegen’ zij (Professor en de twee anonymi) ‘elkander,’ wat ‘de Nederlandsche Protestanten in het vorige jaar gedaan’ hadden enz.
Daarna hadden zij alle drie ‘eenige oogenblikken’ gezwegen. ‘Wij gevoelden een onbeschrijflijk malaise,’ verhaalt de hoogleeraar, die er natuurlijk alles van weet. Nu laat het zich wel begrijpen dat er iets afmattends ligt in dat over-en-weer vragen van menschen, die elkaar eigenlijk niets te vragen hebben. Dit evenwel zou 't 'm alleen nog niet hebben gedaan.

{==175==} {>>pagina-aanduiding<<}

‘Wij konden niet ontkennen, dat wij tegenover de Boomsch-Katholieken eene droevige figuur hadden gemaakt,’ biecht Professor, en daar zit'm eigenlijk de knoop. Men voelt nu terstond al het akelige van voormeld malaise. Aan den prelaten-weemoed, die niet velen kan dat een Roomsch mensch zich eens wat vroolijk maakt over de tegenstanders van de ‘paapsche mis,’ van het ‘Roomsche Babylon’ en van wat er verder in sommige (protestantsche?) tractaatjes als afschuwelijk mocht worden voorgesteld -; aan dien weemoed om wee van te worden, herkent men terstond drie kerkelijke figuren van het bovenste plankje, op wie zelfs de ijverigste adspirant-kweek-schooldirecteur weinig of niets zou hebben aan te merken.
‘Als het zoo voortgaat,’ zeiden eindelijk de vrienden nog.... ‘Als het zoo voortgaat, dan zal het hier over vijftig jaren als in een doofpot zijn.’
Hier.... Het drietal zat, meen ik, te Utrecht. Zou 't daar nog vijftig jaar moeten duren?....
‘Zoo kwamen wij van het een op het ander....’ verhaalt verder de auteur; doch hij verzwijgt ons wijselijk waar ze al zoo op kwamen. Geen ongeluk zoo groot, zegt het spreekwoord, of er is een geluk bij.
‘Nog eenigen tijd bleef ik zitten mijmeren. Dat hebben dacht ik,....’ Mijmeren en denken zijn dus bij Professor één, gelijk men bemerkt. En zoo mijmert of denkt hij dan nog een paar bladzijden voort, als een prachtexemplaar dier ‘gedachtendenkende humoristen,’ van wie Hildebrand gewaagt. Onder anderen mijmert of denkt hij een brief, gedateerd 1 April 1818, dien ik weer niet aardig vind. Een troost dat Professor zelf ons permissie geeft, dien brief ‘in 1868’ althans ‘onuitstaanbaar’ en ‘laf door alle-
{==176==} {>>pagina-aanduiding<<}
daagschheid’ te noemen. Ik neem het verlof aan. 't Spijt me alleen dat Professor, even voor hij geheel in slaap schijnt te vallen, de hoogere burgerscholen nog een mep geeft. Men ‘behoeft waarlijk niet op een hoogere burgerschool onderwezen te zijn, om er uit de hoogte op neer te zien (op dien brief nl.),’ zegt Zijn Hooggeleerde. Dat moge nu frisch en geestig heeten -, maar, ik kan het niet helpen, 't is mij te scherp.

Professor valt eindelijk in slaap. Het heeft hem moeite gekost, zichzelven en ons aan 't verstand te brengen dat de ‘spoorweg-mijmering’ eigenlijk een mijmering, of ook alweer geen mijmering maar een droom is, en dat hij dus heusch niet in 1917 maar in 1868, en toch niet in 1868 maar in 1917 heeft gereisd. Ik vrees dat er door at die drukte, waaraan men geen kunstenaar herkent, veel van de aardigheid voor 't publiek te loor gaat. 't Is al te duidelijk dat de auteur niet geestig kan jokken. Een literaire kunstvorm als waarvan hij zich bedienen wilde, is hem te machtig. Hij solt met dien vorm en die vorm solt met hem. 't Effect is dat 't den lezer, ook zonder bijkomende verzwarende omstandigheden, moet gaan vervelen. Eerst die brief aan 't nageslacht, dan die conversatie met de twee vrienden, vervolgens dat gemijmer en alweer een brief, die in 1868 onuitstaanbaar is; inderdaad te veel omslag, te veel gesukkel. En nog zijn wij niet met de ouverture aan 't eind.
‘Wij zijn in vijftig jaren aanmerkelijk vooruitgegaan. Ja, per stoom, riep Hendschel's Telegraph’ mij toe, die juist naast mij lag en mij denken deed aan den spoortrein,

{==177==} {>>pagina-aanduiding<<}
waarmede ik den volgenden dag naar Rotterdam hoopte te vertrekken. Nog zeer goed herinner ik mij, dat ik er ook plaats op genomen heb.’
Met uw verlof!.... Is dat nu wezenlijk gebeurd, dat plaatsnemen, of begint nu de fictie?
‘Spoedig ging het voorwaarts, ook in mijn verbeelding.’
Ook in mijn verbeelding?.... Dus ook dat andere was fantasie? Ga voort, bid ik u.
‘Negentien honderd zeventien! Dat jaartal had ik voor mijnen geest.’
Dat hadt gij dus, als ik u wel begrijp, in uw verbeelding voor den geest?.... Ik tracht u te volgen....
‘Stel u mijne verwondering voor, toen ik het ook voor mijne oogen had.’
Dat beloof ik u. Ik zal ten minste mijn best doen. Als ik maar weet of gij 't dan nu in werkelijkheid, of in verbeelding ‘ook voor (uwe) oogen’ hadt.
‘In gedachten verzonken, als reisde ik reeds in 1917....’
Ja wel.... dat hadden we, met uw goedvinden, al begrepen. Verder, als ge wilt.
.... ‘had ik er niet opgelet, dat iemand tegenover mij zat. Hij was druk bezig met in eene courant te lezen.... Als men die courant goed lezen wil, dacht ik, mag men er wel een halven dag voor nemen.’
(Opmerkelijk! Een geestig man denkt toch ook altijd geestig...., zelfs in zijn verbeelding).
‘Het was, zooals ik zien kon, de courant van Dinsdag 3 April 1917. Mijnheer, zeide ik, sta mij toe u te vragen, wat is dat voor eene curiositeit? De uitgever schijnt bevreesd te zijn, dat hij te laat zal komen....’
Al genoeg!.... Ik heb geen verdere opheldering noodig.

{==178==} {>>pagina-aanduiding<<}
Ik begrijp nu nog beter dan straks, dat Professor de rechte droomer, of mijmeraar, of - volgens zijn eigen synoniemverklaring - of denker niet is. ‘Stel n mijne verwondering voor,’ verzocht hij zooeven en ik beloofde, mijn best te zullen doen. Maar het gaat niet. Ik begrijp volstrekt niet hoe iemand, die zich verbeeldt in 1917 te reizen, hoe hij op reis zich kan verwonderen omdat een ander in een courant van datzelfde jaar leest. Maar ik begrijp nu volkomen dat ik geen woord te veel zei, toen ik straks verklaarde dat Professor met een literairen kunstvorm aan 't haspelen is geraakt.
Bij deze opmerkingen over den vorm der inleiding zal ik 't laten. Men zou den heer Doedes nog kunnen herinneren, dat een droomend mensch altijd de hoofdpersoon der gedroomde actie is, en niet zoo lijdelijk een toehoorder of opmerker als de droomende reiziger van 1917. Doch deze en andere bedenkingen laat ik verder aan mijn medemenschen over. Het wordt tijd dat we iets over den inhoud van de ‘Theologisch-kerkelijke spoorweg-mijmering’ (of droom, of gedachten) in 't midden brengen.

Niet lang is de trein in beweging, of ook het discours tusschen Professor en gemelden heer met de courant raakt in vollen gang. Het is met dien heer gelijk 't was met de twee vrienden: 't blijkt niet voldingend of hij bepaald voor geestig mag doorgaan. Maar scherp is hij, even als de hoogleeraar. In den beginne wou 't gesprek niet vlotten. Die heer, aldus verhaalt Professor, ‘zag mij aan, alsof hij zich over den toestand mijner geestvermogens ernstig ongerust begon te maken.’ Dat was on-
{==179==} {>>pagina-aanduiding<<}
deugend, en 't mag ons verbazen dat de ander toen niet eenvoudig zei: ‘Ik ben professor Doedes.’ Was hij er niet heel gerust op, of die van 1917 zijn naam zouden kennen? Hoe 't zij -, heel spoedig zijn de twee mannen aan de praat, en in een ommezien hebben de Kerkelijke Courant (zoo mij niet alles bedriegt dezelfde, die ten huidigen dage door den heer Kits van Heijningen wordt geredigeerd), en de moderne predikanten dezes tijds er eenige veeren bij laten zitten.
Zoo droomerig was de heer Doedes toch niet, of hij wist heel goed wat hij in ‘1917’ (ik meen nu het boekje) wilde. Links en rechts zou hij den geesel der satire zwaaien. Hij zou de Juvenalis of de Boileau onzer eeuw zijn. Een van de eerste striemen was voor onze Kerkelijke Courant bestemd. Nu, zij kan als de meeste couranten wel een stootje velen. Maar, als men satiricus wil zijn, dan zij men satiriek. Ik voor mij heb in den aanval op de Kerk. Courant niets satirieks gevonden.
Evenmin vond ik iets van dien aard in hetgeen over de moderne predikanten dezer eeuw wordt bericht.
De heer met de courant leest de volgende advertentie voor: ‘Een predikant van de geavanceerde rigting zoekt eene burgerlijke betrekking. Hij wenscht te gelijk zijne theologische bibliotheek over te doen met zijn Bijbel incluis.’
Daarop neemt het gesprek een wending. Uit de mededeeling van Professor's reisgenoot komt heel wat voor den dag, wat 's heeren Doedes' discipel, de heer Bronsveld, in een nieuw bundeltje rijmpjes (zijn criticus is nu toch naar de Oost) met succes zal kunnen berijmen, als bij voorbeeld:

{==180==} {>>pagina-aanduiding<<}

dat ‘de naam van modernen’ in de 20ste eeuw alleen nog door eenige ‘achterblijvers’ werd ‘aan de hand’ gehouden;
dat er ‘volstrekt niets moderns in de gronddenkbeelden en bedoelingen van die zich noemende moderne theologie of rigting verborgen ligt;’
dat ‘vele’ moderne predikanten in de 20ste eeuw ‘orthodox’ zijn geworden;
dat anderen zich ‘gaandeweg meer de geavanceerden’ hebben genoemd;
dat die geavanceerden omstreeks het jaar 1915 een nieuwen bijbel wilden uitgeven;
dat in dien ‘geavanceerden bijbel’ met gewone letters zou gedrukt worden wat nog geloof verdiende; met geele letters al wat nog niet uitgemaakt was onder de geavanceerden; met oude gothische letters al wat door hen ‘geantiqueerd’ werd geacht;
dat zij geen uitgever konden vinden, omdat er telkens nieuwe edities zouden zijn noodig geweest;
dat er telkens nieuwe edities zouden zijn noodig geweest, omdat de geavanceerden steeds vooruitgaan enz. enz. enz.
Al deze dingen staan in het boekje getiteld ‘1917,’ geschreven ten jare 1868 door J.I. Doedes, Theol. Dr. en Hoogleeraar in de Godgeleerdheid aan de Hoogeschool te Utrecht.
Al deze dingen nu moeten beduiden, dat die Hoogleeraar zijn tijd kent en den modernen tijdgeest met de geesels zijner satire, ten bloede toe, weet te slaan. Ik wil openhartig zijn. Ik kom er voor uit, op gevaar af van Professor te mishagen, dat al deze dingen op mij een gansch anderen indruk hebben gemaakt. Mij hebben ze doen denken aan Harlekijn en aan Jan Klaassen, die

{==181==} {>>pagina-aanduiding<<}
met hun houten sabels heel wat beweging maken; doch zie, hun slagen kletsen, kletsen, kletsen altijd door -, en slaan geen wond, en doen geen pijn, en zijn uitermate lachwekkend...... voor ‘boeren, burgers en buitenlui,’ voor kinderen en belangstellende dienstboden. - Intusschen neem ik acte van des hoogleeraars duidelijk gebleken intentie om, door voormelde aphorismen, weer nieuwe volksagitatie te wekken tegen een richting, die, al heeft ze dan, naar zijn zeggen, ‘volstrekt niets moderns,’ toch 't een of ander schijnt te hebben dat hem het rustig genot van zijn eigen antiquiteiten bederft. En terwijl ik van die intentie acte neem, kan ik tegelijk niet verzwijgen dat des hoogleeraars streven mij voorkomt evenzeer zijner roeping onwaardig, als machteloos te zijn. Te vergeefs dat hij, met zijn onwaardig spel, zich achter den gedroomden reisgenoot wil verschuilen. Te vergeefs dat hij vervolgens in die figuur met een soort van ethisch-irenisch masker optreedt. Onuitsprekelijk laf en misschien nog ongepaster dan de verdachtmaking die voorafgaat, is het testimonium morum dat volgt.
‘Ik ben volstrekt niet partijdig tegen hen (de modernen) ingenomen, zoodat ik blind zou zijn voor het goede, dat er vooral in de oudere of vroegere modernen te vinden was.’
Gij volk van Nederland, hoor! Prof. Doedes is volstrekt niet partijdig tegen de modernen!.... In hen, zegt hij, is iets goeds. Hij oordeelt zelfs:
‘dat vooral door de hoofden, of hoe zal ik ze noemen, de eerste of oudste woordvoerders, sommige goede zaken in 't midden zijn gebragt, ook, dat zij goed gewerkt hebben door een vernieuwd onderzoek op vele punten noodzakelijk te maken.’

{==182==} {>>pagina-aanduiding<<}

Haast al te veel waardeering! Als de stovenzetsters eens hoorden dat Professor zoo liberaal wordt!.... Maar.... ‘'t was alsof ik gedroomd had!....’ dat's waar ook. 't Zou anders heel vleiend zijn geweest voor ‘die eerste of oudste woordvoerders,’ o.a., voor de hoogleeraren Scholten, Opzoomer en Kuenen. Heel geruststellend voor hen, dat ze, volgens Doedes, ‘sommige goede zaken in het midden’ hebben ‘gebragt.’ Desgelijks ‘dat zij goed gewerkt hebben door een vernieuwd onderzoek op vele punten noodzakelijk te maken.’ Dit laatste getuigenis vooral zou hen zeer streelen. 't Wil in de taal des professoraal-rechtzinnigen levens zooveel zeggen als: ‘toen die heeren aan 't praten gingen, toen hebben ze in hun eenvoudigheid dingen aangeroerd, waarvan zij wel eens een klokje hadden hooren luiden. Dit heeft ons (nous autres) indertijd aanleiding gegeven om “een vernieuwd onderzoek” in te stellen. Zoo hebben wij, o.a., voorgoed den “weg der wetenschap” gebaand en het wezen der echte wijsbegeerte in 't licht gesteld. Zoo hebben wij achtereenvolgens de evangelienquaesties uitgemaakt, en de Inleiding tot het Oude Testament in het rechte spoor geleid. Over een en ander hadden ook genoemde heeren enkele opstelletjes geleverd, en die brachten ons op 't idee, en zoo zijn dan nu die zaken door ons opnieuw onderzocht, en zoo....’
Doch ik vergis mij. Prof. Doedes heeft ons alleen doen weten dat een ‘vernieuwd onderzoek noodzakelijk’ is gemaakt. Het onderzoek zelf schijnt nog niet te zijn begonnen. Een beetje geduld nog derhalve.... Keeren wij voorloopig terug tot den reisgenoot, die door Professor's fantasie het levenslicht mocht aanschouwen en twee deelen van diens geest verkreeg. Hij vervolgt aldus:

{==183==} {>>pagina-aanduiding<<}

.... ‘Ik houd niet van pretenties en wat de Duitschers noemen: sich breit machen.’
Accoord! Daar zijn er in Nederland nog velen, die daarvan niet houden. En in het oog dier velen maakt de heer Doedes zich meer dan belachlijk door den toon en de wijze, waarop hij den arbeid van onze eerste mannen ter sprake brengt; van geleerden, die hun tijd niet zoek brengen met snakerijen voor den tijdgenoot, maar die arbeiden, in den ernstigsten zin des woords, als vrienden der wetenschap. Laat de heer Doedes één boek schrijven, gelijk zijn collega Scholten er vele geschreven heeft. Ik noem in de eerste plaats Scholten, omdat deze zich, in den laatsten tijd vooral op het veld der N. Testamentische critiek en exegese bewoog -, het veld waarop de Utrechtsche hoogleeraar heet thuis te zijn. Welnu, dat Prof. Doedes een ‘vernieuwd onderzoek’ instelle naar de zaken, die door den Leidschen ambtgenoot nu laatstelijk in drie doorwrochte boeken (zegge boeken) werden uiteengezet. En laat dan een van Doedes' Orientalistische vrienden aantoonen, dat prof. Kuenen in het O. Testament, wèl beschouwd, een vreemdeling is, al heeft ook hij wellicht ‘sommige goede zaken’ in 't midden gebracht. - Komaan, er is voorloopig werk genoeg. Wat verhindert de heeren, met hun ‘vernieuwd onderzoek’ voor den dag te komen? De onlangs uitgekomen ‘Leer der zaligheid’ van den heer Doedes zal toch niet voor de vrucht van zoodanig onderzoek moeten doorgaan?.... Dat ware een al te gruwelijke spotternij met wetenschappelijk streven. Nu in dat boekje het bekende ‘Mihi constat’ tot een (simpel, of erger dan simpel) constat is geworden; nu een deugdelijke opgave van redenen verder dan ooit te zoeken is, terwijl de voor-
{==184==} {>>pagina-aanduiding<<}
rede meer dan gewone laatdunkendheid ademt -; nu is een beoordeeling van dat geschrift voor een candidaat in de theologie een al te onbeduidend werk.
‘Als gij u in de hoofdzaken niet met uw kerkgenootschap vereenigt, ga er dan uit, zeg ik altijd,’ roept de heer Doedes bij monde van zijn creatuur, den heer met de courant.
Welzeker! En als gij de hoofdwerken uwer tegenpartij niet anders dan met een aardigheid aandurft, leg dan uw professoraat neer.
‘Of gij al roept: wij blijven, dat bewijst veel minder voor uw regt, dan voor uwe onbeschaamdheid,’ gaat de ander voort.
Zeer verplicht! En of gij al roept: een vernieuwd onderzoek is noodzakelijk gemaakt, en voorts geen vinger verroert, tenzij om een boekje te schrijven dat met alle onderzoek den draak schijnt te steken, wàt wordt dan daardoor bewezen??

Er volgen nu in ‘1917’ een dozijn bladzijden, die er goedaardiger uitzien. Indien de auteur ons geen verlof mocht geven, ook die bladzijden in 1868 ‘alledaagsch’ te vinden -, zal menigeen het zonder verlof behooren te doen. Er wordt in gehandeld over ‘de kerkelijke kiesbevoegdheid der vrouwen,’ over ‘kerkelijke publiciteit,’ over ‘beknoptheid in alles, onder den invloed der telegraphie,’ over opgewekt kerkelijk leven, mede door de ‘kerkelijke kiescollegies,’ over ‘de twintigste eeuw’ als ‘de eeuw der ontmaskering,’ en over ‘vroegere lauwheid der Protestanten tegenover Rome.’

{==185==} {>>pagina-aanduiding<<}

Over het laatste punt had Professor, gelijk men zich zal herinneren, ook met de twee vrienden gesproken. (Toen evenwel, men lette daarop, in wakenden toestand). Veel nieuws wordt er nu niet bijgedroomd, of het moest zijn: dat de Paus nog in 1917 zijn wereldlijke heerschappij heeft behouden, en voorts dat de protestanten ‘elkander moeten toeroepen: “Vrees Rome nooit, vrees voor Rome altijd!”’ Welk laatste devies voor een protestantschen koopman in ulevellen niet ongepast kan schijnen en, in elk geval, eenige meesterschap over onze taal verraadt.
Wat het voorlaatste punt betreft, daaromtrent had de brief ‘aan ons nageslacht’ zich al uitgelaten. Bij de tweede behandeling, evenwel, is de toon zoo mogelijk nog stouter, indrukwekkender, de opvatting genialer, de uitwerking breeder. ‘Onlangs,’ zoo heet het, ‘onlangs is een werk uitgekomen, dat ontzettende dingen ontsluijert. De titel is: de negentiende eeuw voor de vierschaar der twintigste te regt gesteld. Neen, maar wat is die negentiende eeuw toch somtijds dupe van woorden geweest!.....’
Neen, maar... het is ontzettend...., zulk een satire!....
Het vraagstuk van ‘de kerkelijke kiesbevoegdheid der vrouwen’ wordt in 1917 recht comisch getracteerd. Menig hedendaagsch voorstander van dat geval kan door Prof. Doedes' ‘theologisch-kerkelijk’ gemijmer weer wat blijmoediger te dien aanzien worden gestemd. Alleraardigst is een der voorname redenen waarom de zusters der 20ste eeuw gezegd worden, van haar stemrecht vrijwillig afstand, te doen. ‘Zij kunnen, des verkiezende, genoeg invloed op de benoemingen uitoefenen door hare respectieve echtgenooten....’ 't Belooft wezenlijk een nieuwe bewerking van het bekende tooneelstuk: ‘De vrouw is de baas.’

{==186==} {>>pagina-aanduiding<<}

Op de drie overige punten is ‘1917’ mij weêr wat te scherp, Onder anderen krijgen de leden der Tweede Kamer een veeg. ‘Ze praten wel eens om zich zelven gedrukt te zien.’ Voor iemand die tegen nieuwigheden in de geestigheid is, anders niet om te versmaden..... ‘Langdradigheid als middel tot beknoptheid, dat kan er door, zegt men nu met het oog op de telegraaf;’ daar loopt, 't is waar, een schijntje van nieuwigheid doorheen; maar 't is er te frisscher om, en het oude Attische zout kon er toch uit geproefd worden, als 't er maar in was geweest. - Voorts geeft Professor, als ik 't wel heb, met een half woord te verstaan, dat 't den Utrechtschen kerkeraad, ook in den aanvang der 20ste eeuw, niet om ‘'t beginsel’ te doen zal zijn. Ziehier de plaats, waarop ik die conjectuur heb gewaagd: ‘- - ik begrijp niet, dat er hier en daar nog gemeenten, zelfs in vrij aanzienlijke steden, kunnen gevonden worden, waar men zoo indolent blijft dat men den kerkeraad alles laat doen. Nu, 't is er dan ook vrij doodsch. Daar hebt ge.... en hier noemde hij een naam, dien ik niet goed verstond.... daar mag de kerkeraad nog alles doen. Maar waar is de publieke geest, waar is de openbaring van frissche energie in het kerkelijke?’
Bij de gereformeerden te Utrecht?... Ja, waar is hij, die geest? Waar is zij, die openbaring? Ik weet het niet. Wat nu 't beginsel aangaat....
‘Het is om 't beginsel te doen. Meent gij dan, dat ik tegen een kiescollegie zijn zou, indien mijne geestverwanten er geen zitting in hadden of er de minderheid in uitmaakten?’
Zoo echt liberaal spreekt Doedes.... in den droom.


{==187==} {>>pagina-aanduiding<<}

Nadat de zes bovengemelde onderwerpen in den droom zijn omgebracht, houdt de trein een oogenblik stil. Er komt nieuw gezelschap en daarmede eerlang nieuw ‘theologisch-kerkelijk’ gemijmer. Men begrijpt het lichtelijk -, in de conversatie van de kinderen der 20ste eeuw, gelijk Doedes die in zijn verbeelding taxeert, kunnen de dubbeltjes (laat mij in dit geval zeggen: de koperen munten) zóó niet rollen, of ze komen op kerk en theologie terecht.
‘Twee dames en een heer namen bij ons plaats,’ verhaalt Professor. De reisgenoot, dien wij reeds kennen, gaat nu onmiddellijk zitten lezen, en de drie anderen volgen zijn voorbeeld; een omstandigheid, die voor hun aller leeslust schijnt te pleiten, en aan Professor een ongezochte gelegenheid geeft, zich weer een poos als ‘gedachtendenkend humorist’ voor te doen. Zoo denkt hij, onder anderen, met het oog op een der schoonen die de Nieuwe Kerkelijke Courant leest, dat het kerkelijke leven ‘ten minste niet achteruit is gegaan.’ Een gedachte die misschien voor een liefhebber nog zoo heel onaardig niet is, doch iets van haar goedaardigheid verliest als Professor volgen laat, dat hij dit ‘te eerder’ dacht, ‘omdat zij, die nu met veel belangstelling van de artikelen in die courant kennis zat te nemen, volstrekt niet tot de meer bejaarde vrouwen scheen gerekend te moeten worden.’ Ik vraag aan alle ‘meer bejaarde vrouwen’ uit Professors's kerkelijken vriendinnenkring of dit nu wel lief is, of zij dien steek verdiend hebben?
Al spoedig schijnt een' ‘gedachtendenkenden humorist’ het denken alleen wat benauwend te worden. Professor moet weldra weer spreken, en hij spreekt.

{==188==} {>>pagina-aanduiding<<}

‘Ik ben benieuwd hoe het met dit Ontwerp zal gaan;’ zóó rolt het van zijne lippen den vreemdeling te gemoet, die een brochure las, getiteld: Ontwerp van Wet op het Hooger Onderwijs.
En de vreemdeling antwoordt: ‘'t Zal er wel weer mede gaan als met al de vorige.... Griekenland had zeven wijzen en zeven ontwerpen van wet op het Hooger Onderwijs hebben wij.... binnen een halve eeuw.’
Groote onbekende der 20ste eeuw! Op u hebben de eeuwen gewacht. Na u wordt geen Sterne, geen Jean Paul meer genoemd... ‘Griekenland had zeven wijzen en zeven ontwerpen van wet op het Hooger Onderwijs hebben wij....’ Onwillekeurig voelen wij ons in dezen humor meêgesleept en we laten ons drijven op zijn liefelijke wateren. Hoe zalig!... en zeven dagen in de wreek hebben alle levenden.... en zeven Haagsche Heeren had eenmaal Sion's veste.... en zeven kinderen hadden de ouders van klein Duimpje.... en zeven kikkertjes had eens een groene sloot.... en zeven sterren heeft het zevengesternte.... Doch aan de zaligheid eens drijvens als waartoe deze zoon der 20ste eeuw ons verleidt, mag men, ik gevoel het, niet toegeven.
‘Is dat het zevende Ontwerp?’ vroeg Prof. Doedes.
Het was het zevende Ontwerp..................................................
Ik heb dezer dagen reeds een en andermaal gemerkt dat de zevende-ontwerpsgrap uit ‘1917’ niet algemeen wordt begrepen. ‘Prof. Doedes,’ dus ongeveer sprak men, ‘Prof. Doedes schijnt te gelooven dat we in de eerste vijftig jaren onze oude inrichting van 't Hooger Onderwijs,

{==189==} {>>pagina-aanduiding<<}
en derhalve ook de Theol. Faculteit aan de academie nog zullen behouden. Hoe is dit te rijmen met zijn “Ontwerp van reglement op de Godgeleerde Kweekscholen”? Waarom dan met dit ontwerp zulk een haast gemaakt?’
Deze lezers zijn dus niet met ‘de Tijdspiegel’ van opinie dat Professor Doedes ‘een slim man’ is. Anders zouden ze zulk soort van vragen niet hebben gedaan. Ook hebben zij ‘1917’ (wat ik hun overigens niet kwalijk neem) op 't bedoelde punt met niet veel aandacht gevolgd. Op het woord des grooten vreemdelings met het zevende Ontwerp in de hand, werd door hen niet gelet.
‘Het zesde Ontwerp (aldus deze) was als het vierde en dit (het zevende) is, zooals ik hoor, met eenige wijziging als het eerste.’
Door het eerste hebben wij natuurlijk 't Ontwerp van 1868 te verstaan.
Wat is nu het fijne van de zaak? Het fijne is, dat Prof. Doedes op gansch fijne wijze aan Neerland's staatslieden te kennen geeft: ‘Mijne Heeren, of gij al tobt en peinst en diep “graaft” of hoog “vliegt,” gijlieden zult altijd, wat de Theol. Faculteit betreft, weer op 't idee van Heemskerk terugkomen, dat voorspel ik u, ik J.I. Doedes.’
Prof. Doedes wil nu eenmaal dien kant wel uit. Hij schijnt een soort van Pestalozzi-roeping in zich te voelen voor het godgeleerde-kweekschoolterrein. Of hij voelt iets anders; maar in ieder geval, kweekscholen moeten er wezen, en de Theol. Faculteit moet van de academie weg. Dat behoort nu eenmaal tot de idealen van dezen redenaar over ‘de vrijheid der wetenschap.’ Is dit ideaal vervuld; wie weet of dan voor hem de ure niet komt van 't meergemelde ‘vernieuwd onderzoek!’

{==190==} {>>pagina-aanduiding<<}

Eén ding verzuimde evenwel tot nog toe de heer Doedes. Niets meer of minder verzuimde hij, dan het recht zijner opinie in zake de Theol. Faculteit te staven. In zijn ‘Ontwerp van reglement enz.’ maakt hij zich met een halve bladzijde van het vraagstuk af en deze, het dient gezegd, deed niet naar meer verlangen. Nu evenwel hebben wij in ‘1917’ nieuwe droomerij over de regeling van het Hooger Onderwijs vóór ons, Ze is, laat Doedes zijn vreemdeling zeggen, ze ‘is niet iets dat men zoo in het voorbijgaan kan waarnemen.’ En in dien orakeltrant gaat het voort, zoo frisch als kwam het wezenlijk uit den mond van een bedwelmde Pythia.
Zooveel is dus zeker, dat Professor zelf zijn gepraat over de regeling van 't H.O. zeer bepaald als ‘in 't voorbijgaan blijft waarnemen.’ Met geen mogelijkheid kan men van een volwassen mensch een kinderachtiger gebabbel over een gewichtig onderwerp vergen. De hoogste wijsheid, die de heer Doedes op het stuk van Hooger Onderwijs aan de beschaafden in den lande voorzet, laat zich in de volgende volzinnen uit de door hem gedroomde Nieuwe Kerkelijke Courant resumeeren:
‘Gaarne zal ieder erkennen, dat door partieele verbetering nu en dan iets goeds tot stand is gebragt; maar dat ons Hooger Onderwijs principieel georganiseerd is, zal niemand mogen volhouden. Ofschoon ook tegen dit ontwerp bezwaren in te brengen zijn, moest er nu toch maar een einde gemaakt worden aan de onzekerheid. Komen alzoo de Theologische Faculteiten aan onze Hoogescholen te vervallen en zouden velen dit te regt om meer dan eene reden betreuren, vrij algemeen wordt toch nu erkend dat het behoud van die Faculteiten op den bestaanden

{==191==} {>>pagina-aanduiding<<}
voet, uit het oogpunt van regt, niet te verdedigen is.’
Zooveel volzinnen, zooveel armzaligheden:
De eerste volzin zou voor een 15jarigen Latinist, die in zijn letterkundigen krans een voordracht houdt, juist hoogdravend en zinledig genoeg zijn. 't Is een phrase van iemand, die niets te zeggen heeft en toch wat zeggen wil. 't Is geschreven wind.
De tweede zou, indien hij iets onschuldiger was, aan een drenzerig kind doen denken, dat geen beter logica kent dan die der begeerlijkheid.
De laatste is naar het beeld der beide vorigen gemaakt. Te zamen vormen deze drie volzinnen, plus meergemelde redeneering (?) in het ‘Ontwerp enz.,’ een geheel van argumentatie dat den heer Doedes recht geeft, zijn academischen leerstoel te verlaten. Inderdaad, een man, die het ‘liefst aan anderen overlaat,’ een Faculteit van ‘godsdienstwetenschap’ aan te bevelen, en met Olympische plechtigheid verkondigt: ‘ik kan het niet goedkeuren;’ een man, die ‘gaarne een betoog wil lezen, waardoor ons wordt duidelijk gemaakt dat de Nederlandsche Hervormde kerk bij voortduring regt heeft om de Theol. Faculteiten aan onze drie Hoogescholen te behouden, hetzij zooals zij nú zijn, hetzij met eenige wijziging,’ en die dus ook dàt betoog aan anderen ‘overlaat;’ een man, die aan de voorstanders, beide, van een Roomsch-Katholieke en een Protestantsche Theol. Faculteit aan de hoogeschool, alleen ten antwoord geeft: ‘wij zullen het toch zoover niet brengen, en bragten wij het zoover, de vraag is of wij dan buiten groote moeijelijkheden blijven zouden;’ een man van zooveel majesteit en ‘overlaten’ en vrees voor groote moeilijkheid; een man, die zich het air geeft als had hij de

{==192==} {>>pagina-aanduiding<<}
quaestie der Theol. Faculteit aan alle kanten bekeken, en die ten slotte geen enkel woord daarover voor den dag brengt dat van eenig (laat staan van een Hooggeleerd) nadenken getuigt -; zulk een man, ik zal het niemand betwisten, mag men niet tegenhouden als hij zich aan de academie niet thuis gevoelt en teekenen geeft van wel gaarne te willen heengaan. Haast zou men beginnen te gelooven dat zulk een man zijn roeping als hoogleeraar aan de academie vervuld heeft, sinds zijn eigenaardige spreek- en schrijftrant den leekedichter ettelijke dichtjes in de pen gaf, die inzonderheid voor aankomende professoren hehartigenswaardig mogen heeten.
Voor we van het vraagstuk der Theol. Facult. afstappen, nog één lichtstraal uit ‘1917.’ De vreemdeling spreekt:
‘Och, de zaak is niet zoo bijzonder ingewikkeld. Maar verschillende belangen zijn hier in het spel. In plaats van alleen naar regt en billijkheid, vraagt de een naar zijn partijbelang, de andere naar tijdelijk voordeel, tijdelijken invloed, tijdelijk aanzien.’
En de hoogleeraar zeide bij zich zelven:
‘Dus - - is dat al zoo ongeveer als in mijn tijd....’
Blijkt derhalve: ten eerste, dat ‘het nageslacht in den aanvang der 20ste eeuw’ hier uit de triumfkoets wordt gesmeten door denzelfden heer Doedes, die het te voren daarin had gezet; ten tweede, dat genoemde heer nu zelf in die koets plaats neemt, en een menigte zijner geachte tijdgenooten in den modder laat loopen. Immers, ze zouden allen over het Faculteitsvraagstuk denken gelijk hij, wanneer ze allen, gelijk hij, ‘alleen naar regt en billijkheid’ vroegen en niet naar ‘partijbelang, tijdelijk voordeel, tijdelijken invloed’ enz.

{==193==} {>>pagina-aanduiding<<}

Als nu de kinderen der 19de eeuw maar niet te zeer door den geest des ongeloofs verblind zijn, om den heer Doedes op zijn woord te gelooven! Als ze in hun wijsheid maar niet gaan meenen, dat deze in zijn praalwagen een uitlokkend voorwerp is voor een ‘alle maskers afrukkende waarheidsliefde!’ Als ze hem maar niet op zijn geweten af gaan vragen: waarom hij, kampioen voor de zoogenoemde rechtzinnigheid, waarom hij kweekscholen wil...., waarom hij aan die kweekscholen (zie 't ‘Ontwerp’) de collegegelden zou wenschen te behouden...., waarom hij in 't algemeen, in waken en droomen, zulke aardige invallen kan hebben over moderne theologie en moderne theologen...., waarom -, maar komaan, laat ons elkaar niet droefgeestig maken. De dame in 't spoor heeft het woord.
Professor heeft juist de naïeve vraag geopperd (Men bedenke dat er destijds van zijn professorale waardigheid niets bekend was): ‘Als de Professoren niet uitmunten, wie zullen het dan?’
En ‘de dame die tot heden gezwegen had,’ zij antwoordde en zeide: ‘De christenen. Mijnheer. De ware christenen moeten de Professoren beschamen.’........................................................ Bij zulk een uitbarsting van lang bedwongen geest zou een ordinaire droomer zijn wakker geworden en om hulp hebben geschreeuwd; maar onze Professor droomt voort en voort. Wat meer is, in plaats van tot de dame ‘die tot heden gezwegen had’ te zeggen: ‘O dame, het is genoeg voor heden...., bij al wat u dierbaar is. doe er verder het zwijgen toe:’ in plaats daarvan.... knoopt hij verder een gesprek aan met haar en het overige

{==194==} {>>pagina-aanduiding<<}
gezelschap. 't Is om moedeloos te worden...., doch ik heb nu eenmaal gezegd dat we ‘1917’ zouden doorbladeren, en dus...., vooruit maar weer!

In den spoorwagen komt nu aan de orde het vraagstuk van ‘de emancipatie der vrouw.’ Een verademing, zou men zoo denken, na al het theologisch-kerkelijk klappeien; maar 't valt niet mee. De dame van wie 't laatst sprake was, zegt (mirabile dictu!) enkele goede dingen over 't genoemde punt. (Zoo kunnen toch de menschen en dingen meevallen). Zij stoort zich weinig aan de flauwe praatjes der andere dame en van den meer gemelden vreemdeling (die volgens Doedes' blijgeestige opmerking niet alleen haar reisgenoot, maar ook haar echtgenoot bleek te zijn). Zij houdt vol: ‘de maatschappij is nog veel te exclusief voor de vrouw enz. enz.’ Zij zou wellicht met tal van bewijzen die stelling hebben gehandhaafd om vervolgens raad te schaffen -; maar Professor valt haar met al zijn professoraal gewicht in de rede, en van een ernstige behandeling komt ook bij dit vraagstuk, dank zij zijner interventie, niets terecht. Wil men den heer Doedes in volle kracht zien of hooren; wil men een sterksprekend voorbeeld van zijn eigenaardigen tact om, met volkomen miskenning van het punt in quaestie, in pompeusen stijl niets te zeggen; men zij dan nu oplettend. Wij volgen Professor's toespraak tot de dame voet voor voet:
‘Het is de vraag of niet veel aan de vrouwen zelven is te wijten, indien zij zich te regt beklagen.’
Uit dit tractaatjesachtige begin blijkt al terstond, dat Professor niet weet wat eigenlijk de vraag is, of dat hij

{==195==} {>>pagina-aanduiding<<}
geen plan heeft, de eigenlijke vraag te behandelen. Bij ieder sociaal of niet sociaal vraagstuk kan men met zulk soort van vragen beginnen; juist daarom zijn ze niets dan ijdele sieradiën eener ijdele rhetoriek.
‘Gaarne geef ik u toe, dat bij de opvoeding van meisjes niet altijd genoeg partij getrokken wordt van haren aanleg.’
Als het vorige, ijdelheid! Een toegevendheid die niets geeft.
‘Maar met dien aanleg moet men toch rekening houden en niet minder met hare bestemming.’
Geen mensch die er ooit aan heeft getwijfeld. Ook het goeie mensch niet, dat onder den drup van Professor's rederijkerij is gezeten.
‘De gehuwde vrouw is in het huwelijk geheel op hare plaats. Over haar kunnen wij nu zwijgen.’
We willen er 't beste van hopen. Als Professor over ‘de gehuwde vrouw’ niets anders dan dergelijke paradoxen ten beste geeft, dan kan hij er even goed over zwijgen, dat's zeker.
‘De ongehuwde kan menigmaal, indien zij wil, nog het een en ander inhalen wat misschien in de jeugd niet genoeg is ter harte genomen.’
Heel pleizierig voor de ongehuwde dat zij dit ‘menigmaal nog’ kan. Heeft zij dat vóór bij de gehuwde? Men zou wezenlijk zoo gauw niet op 't idee zijn gekomen.....
‘Zij vindt dan op het gebied van onderwijs, philanthropie, literatuur en kunst handen vol werk.’
En brood...., Professor? - Ook die vraag behoort bij het vraagstuk der emancipatie. Bovendien, niet alle ongehuwden zijn van die stof, waaruit men onderwijzeressen enz. bereidt.

{==196==} {>>pagina-aanduiding<<}

‘Het woord “emancipatie van de vrouw” werd daar zoo gebruikt.’
Zooals u zegt. We zitten reeds een poosje te wachten of u over de quaestie iets zeggen zult.
‘Zal ik tegenspraak bij u vinden, wanneer ik de echte emancipatie.... (De echte!.... Pas op, nu komt het) van de vrouw beschrijf als hare volkomene bevrijding van alles wat haar belemmert in de ontwikkeling van haren aanleg en wat haar verhindert werkzaam te zijn naar hare bestemming, in één woord, als hare volkomene bevrijding van al wat haar in den weg staat om naar haren aanleg en hare bestemming vrouw te zijn?’
Och neen, zelfs bij uw reisgezelschap zult gij geen tegenspraak vinden, want wat gij zegt is wezenlijk de moeite van 't tegenspreken niet waard. Gij komt voor den dag met waarheden als koeien, en het punt in quaestie laat gij rusten. - Nog eenmaal tracht de dame van zooeven het op 't tapijt te brengen; zij zegt:
‘Ja, maar de vrouw moest kunnen doen wat zij wilde, even als de mannen.’
Zij meende het goed, maar drukte zich verkeerd uit, waarschijnlijk door den professoraten toon etc. van straks wat geschrikt. En Professor, denkelijk verheugd dat hij nu voorgoed het heele vraagstuk in de doos kan stoppen, Professor is er als de kippen bij, en berispt de jonge dame met vriendelijke terechtwijzing, aldus:
‘Maar kunnen dan de mannen doen wat zij willen en mogen zij doen al wat hun goed dunkt?.... Het oog heeft zijne taak, het oor zijne roeping, de hand hare plaats even als de voet, en zoo heeft de man zijn werk en de vrouw hare plaats in de zamenleving.’

{==197==} {>>pagina-aanduiding<<}

Ziezoo, dat noem ik de zaken afdoen; nu is dus de quaestie uit. Mevrouw Storm, Agatha en zoovelen als in de bres springen voor de duizenden martelaressen van maatschappelijke wanverhoudingen -, voor de schare van meisjes en vrouwen die, bij gemis van een passenden werkkring, aan honger, schande, verveling en andere ellende ten prooi vallen -; die allen worden, nu verzocht met hun lamentabelen en lamenteerenden naar huis te gaan... Hoe was 't ook weer?.... O ja.... ‘het oog heeft zijne taak, het oor enz. enz. enz.... en zoo heeft de man zijn werk en de vrouw hare plaats in de zamenleving....’ Gaat nu heen, gij verkleumden en wordt warm! gij hongerigen en wordt verzadigd! gij ontevredenen en weest voldaan! Gij hebt ‘uwe plaats in de zamenleving,’ al is het dan ook in een.... Doch wacht, nog één woord van den Utrechtschen evangelist: ‘De emancipatie van de vrouw is voorts waarlijk niet iets, dat door u van de toekomst behoeft verwacht te worden. Voor vele eeuwen heeft het christendom die emancipatie reeds aangebragt. De vrouw, die waarlijk christin is en als christin doet wat zij kan, zij is de geëmancipeerde....’
Dat ontbrak er nog aan. Gij vrouwen en meisjes, die in uw verdwaasdheid meendet dat het niet alles uwe schuld was, als gij in onze maatschappij te nauwernood een kommerlijk stukske brood kondt verdienen -, gij hebt het gehoord: indien gij christin waart, ‘waarlijk christin,’ gij zoudt naar geen emancipatie meer vragen.... Maar nu zijt gij jodin, heidin, liberaal- of modern-antichristelijk.... Zoo blijft dan uw ellende, en...,
‘Gij hebt gemakkelijk praten,’ zei de dame in 't spoor.
Daarin had zij gelijk. Maar als het mensch honger had

{==198==} {>>pagina-aanduiding<<}
geleden, of voor een ouden vader en moeder den kost had moeten en niet kunnen verdienen, of bij de een of andere knorrige dame de fleur van haar jonge leven voor een stuk genadebrood had moeten ten offer brengen; of indien zij, als gouvernante of kinderjufvrouw, ergens slavendienst had verricht -, dan zou ze misschien een minder zacht antwoord hebben klaar gehad. Ik moet zeggen, Professor komt er mij nu te gemakkelijk af. Iemand, die over zeer ernstige problemen zoo ‘gemakkelijk’ praten heeft als de heer Doedes in ‘1917;’ zoo iemand mag 't wel eens hooren dat er in den lande nog ernstige lieden zijn, die zulk een ‘gemakkelijk praten’ kortweg gelijkstellen met profaneeren. Foei, het is meer dan erg dat een hoogleeraar aan een onzer academiën op zoo lichtvaardige wijze een sociaal vraagstuk karikeert. Meer dan erg dat een christenleeraar ‘gemakkelijk praten’ heeft over een onderwerp, waarbij den nadenkende, christen of niet, als vanzelf een statistiek van verminkte menschenlevens voor den geest komt, die hem van alle banale vertroostingsgemeenplaatsen huiveren doet.
Men zal zeggen dat ik mij hier te warm maak; dat den heer Doedes ook de ernstige kant van het vraagstuk der emancipatie wel bekend zal zijn; dat hij medelijden heeft, zoo goed als de beste, met de meisjes en vrouwen die als zoodanig, ten gevolge van onze maatschappelijke inrichting, tot een kwijnend en rampzalig leven gedoemd zijn. Ik betwist dit geenszins. Het is mij genoeg te hebben aangetoond dat ZHGl. den slag heeft, de ernstigste discussiën met ellendige sophistiek te ontwijden. Daartegen te protesteeren is plicht.
Laat mij hier ter plaatse nog op een ander voorbeeld

{==199==} {>>pagina-aanduiding<<}
wijzen van de manier, waarop in ‘1917’ met sociale vraagstukken wordt omgesprongen. In het Rotterdam van des auteurs verbeelding kon omstreeks 1917 ‘geen Havelooze School meer gehouden worden bij gebrek aan havelooze kinderen.’ Vanwaar dit heuglijk verschijnsel, dit heerlijk gebrek? - Wel, ‘geen kermis meer, zeide de Raad, en geen kroegjes meer, zeide de wakkere burgerij, die zich constitueerde tot ééne groote anti-kroegvereeniging. Maar ik kan niet alles noemen. Genoeg, men deed al het mogelijke, om de haveloosheid zelve in hare oorzaken te bestrijden.’
Hier is de bedoeling klaarblijkelijk goed; maar de geest der oppervlakkigheid is niet geweken. ‘Men deed al het mogelijke.... maar ik kan niet alles noemen.’ Er wordt inderdaad zeer weinig genoemd, en het weinige laat veel te vragen over, als b.v.: Hoe heeft men den Raad tot de afschaffing der kermis, en hoe de burgerij tot een anti-kroegvereeniging gedwongen? Mag het stichten van scholen voor haveloozen geen bestrijding van ‘de haveloosheid in hare oorzaken’ heeten. Mogen kroeg en kermis als oorzaken der haveloosheid worden beschouwd? Een goede bedoeling maakt geen oppervlakkig geschrijf tot een goed geschrijf. Vooral in een tijd nu vele leeraars in de christelijke kerk met allen ernst zich den eeretitel van sociale wezens en medearbeiders zoeken te veroveren; nu kan 't geen goeden indruk maken als een Hoogleeraar in de Theologie, een opleider van toekomstige predikanten, de sociale vraagstukken weer onder den ouden pekel der phraseologie komt zetten. 't Is waar, we leven in den tijd der naaldgeweren ‘'t Komt er zoo precies niet op aan, ga je gang maar, je raakt altijd wat,’ zei de man van ‘'t achterlaad’; doch daarvoor was hij dan

{==200==} {>>pagina-aanduiding<<}
ook een machine en geen professor. Een professor mag er niet zoo op los praten. ‘Als de Professoren niet uitmunten, wie zullen het dan?’ (J.I. Doedes, ‘1917’ bl. 30).
In ‘1917’ is alsnu aan de orde een fantasie over de ‘groote krisis,’ die in de laatste vijf en twintig jaren der negentiende eeuw ‘onder alle rigtingen en partijen in de Nederlandsche Hervormde kerk’ was ‘doorgestaan.’ Zeer mogelijk zullen enkele goedgeloovige ‘evangelisch-orthodoxen’ van den tegenwoordigen tijd in den waan worden gebracht, dat ze hier met een ‘grande fantasie brillante’ te doen hebben. Hun partij wordt namelijk als de alleen zaligmakende in 't zonnetje gezet; alle andere ‘rigtingen en partijen,’ verhuizen, als ik 't goed begrijp, naar het departement der schaduwe des doods. Overigens hier geen nieuws, tenzij de mededeeling dat ‘ten laatste eene grondige Herziening van de Kerkelijke Belijdenis werd tot stand gebragt.’
Het is met deze wending dat de heer Doedes op een zijner geliefkoosde stokpaardjes plaats neemt. Die herziening speelt hem niet alleen in droomen, maar ook in dagen nachtwaken sinds jaren door het hoofd. Bij meer dan één gelegenheid heeft hij daarover zich uitgelaten. Jammer dat ze bij helder daglicht niet vlotten wou en in een droom ‘tot stand’ wordt gebragt, aldus:
‘De hoofdinhoud van onze Belijdenisschriften was in een nieuwen vorm gegoten en in een zuiver-evangelischen geest teruggegeven, uitgebreid en aangevuld naar de behoeften van den nieuweren tijd, geheel overeenkomstig het onvervalschte apostolische Christendom, zooals het Nieuwe Testament het ons leert kennen.’
Als ware de hoogleeraar bevreesd dat niet iedereen 't

{==201==} {>>pagina-aanduiding<<}
zoo dadelijk zou merken, voegt hij er uitdrukkelijk bij dat deze herziening ‘tot stand’ werd ‘gebragt’ in een tijd, toen ‘hoofd en hart bij de groote meerderheid hunne regten eindelijk weer hadden laten gelden;’ toen ‘men genoeg had van valschen schijn,’ en ‘smachtte naar eerlijkheid en goede trouw in alles.’
Desniettemin is 't heele geval mij niet recht duidelijk. Ik begrijp dat er een heele drukte is geweest; dat men ‘gegoten, teruggegeven, uitgebreid en aangevuld’ heeft; maar ik begrijp niet, volstrekt niet, hoe dit alles ‘geheel overeenkomstig het ‘onvervalschte apostolische christendom’ heeft kunnen plaats hebben. Ik begrijp evenmin, hoe ‘de hoofdinhoud van onze Belijdenisschriften’ daarbij geen wezenlijke verandering heeft ondergaan. Ik begrijp nog minder, waartoe al die bereddering heeft moeten dienen, als er inderdaad niets wezenlijks door veranderd werd. Ik begrijp allerminst, hoe deze dingen geschied zijn in een tijd toen men ‘van valschen schijn genoeg had.’ Ik vermoed evenwel dat Prof. Doedes ons in dit heuglijk herzieningsbericht een staaltje van die onvervalschte harmonistiek-sophistery heeft willen leveren, wier bedoeling wellicht beter is dan haar reputatie; maar wier dagen, hoop ik, onder alle ‘rigtingen en partijen’ geteld zullen zijn. Op staatkundig, maatschappelijk, wetenschappelijk, kerkelijk en ander gebied is de methode van Bosco nu lang genoeg in de mode geweest om niet alleen haarzelve, maar ook haar schaduw zelfs te doen verachten en schuwen.
Wat de herziening der belijdenisschriften in de Nederlandsche hervormde kerk aangaat -; blijft men er nog op wachten nadat er ongeveer twee en een halve eeuw te vergeefs op is gewacht -, 'k heb er niets tegen. Doch

{==202==} {>>pagina-aanduiding<<}
zoo 't er dan eindelijk toe komen moet, dan in goeden ernst, als ik de herzieners verzoeken mag. Dan geen nieuwevormgieterij meer voor den ouden ‘hoofdinhoud;’ geen karakterloos geklikklak over ‘het onvervalschte apostolische Christendom,’ geen exegetisch-dogmatisch-harmonistisch-diplomatisch gestoei en geknoei, geen schoolsche pedanterie langer en geen kerkelijke majesteit! Neen, dan waarheidsliefde ten eerste, ten tweede, ten derde. En dus aan 't werk, zonder corrupte volzinnen over ouden inhoud in nieuwe vormen, bij wijze van voorrede! Aan 't werk met de wetenschap en bekentenis, dat wij aan nieuwe vormen voor onze geloofsbelijdenis geen behoefte zouden voelen, als niet de inhoud zelf dier belijdenis in menig opzicht een andere was geworden dan die van de apostelen der eerste en van de vaderen der 16de en 17de eeuw. Wie het innig verband tusschen inhoud en vorm niet erkent en niet ronduit durft noemen -, die mag mijnenthalve, als hij krank is, in naam van het apostolische christendom van Jacobus, de ouderlingen der gemeente tot zich roepen, dat zij hem zalven met olie; die mag in naam van den christen-apostel Judas, beide in dagen van ziekte en gezondheid, aan de wereld verhalen dat Michaël, de archangel, met den duivel over het lichaam van Mozes getwist heeft; in één woord, hij mag van zijn algeheele overeenstemming met de apostolisch-christelijke en N. Testamentische beschouwingen zoo hoog opgeven als hij verkiest -; doch ik voor mij behoef van zijn ‘herziening’ etcetera niets naders te hooren, ik ben meer dan voldaan.
Op de vermelding van de ‘groote krisis’ en van haar klein resultaat volgt nu in ‘1917’ een relaas over de geweldige vaart, die de Evangelische Alliantie in de 20ste eeuw ge-
{==203==} {>>pagina-aanduiding<<}
nomen heeft, of nemen zal.... Rrrrrrr!.. alweêr een ander stuk, zou Rarekiek zeggen, maar de stukken van Rarekiek zijn toch weer heel anders dan die van ‘1917.’ O, dat stuk over de Evangelische Alliantie.... dat moet gij zelf lezen, in zijn geheel lezen.... De laatste vergadering was te San-Francisco gehouden en de voorlaatste te Calcutta, en de eerstvolgende zou, dacht men, in een der steden van Nieuw-Holland plaats hebben.... En alles franco uit en thuis..., voor rekening van de Algemeene-Christelijke-Alliantie-Stoomvaart.... Allercomiekst... en toch zoo leerzaam!.... Neen, zoo kon Fokke Simonsz. het niet. Als die eens aardig wou zijn, dan was hij aardig..., en daar liep 't mee af.

‘Gou-da! riep een conducteur’. Alweêr een ander stuk! 't Gezelschap wordt vermeerderd met een domine en een domine'szoon; de ‘moulin à paroles’ draait lustig voort in het spoorrijtuig.
't Is of de wind nog holler begint op te steken. ‘Het gesprek werd meer en meer algemeen en kwam ook bepaald op het Roomsch-Katholicisme in Nederland. Men hoopte dat het groote Hervormingsfeest in het najaar luisterrijk gevierd....’ Nu ja, de rest was wel te raden; maar de domine - een Rotterdamsche - geeft ons niets present. Hij slaat links en rechts zijn arendsblikken in het wezen van Protestantisme en Katholicisme.
Hij ‘meent te moeten ontkennen dat er meer ware eenheid bij de Roomschen dan bij de Protestanten zou zijn.’ Hij zegt: ‘men moet niet vergeten dat er in de Roomsche kerk niet wordt gevraagd naar hetgeen men werkelijk denkt, maar naar hetgeen men zegt te denken.’ Hij ver-
{==204==} {>>pagina-aanduiding<<}
klaart: ‘wij behoeven de Roomsche kerk hare uitwendige praal niet te benijden.’ Hij verzekert: ‘de Jezuiten vertrouw ik nooit.’ In één woord, zoo ‘algemeen’ kan het gesprek niet worden, of deze Rotterdamsche predikant der 20ste eeuw heeft het hoogste woord en schijnt zich daarbij te verbeelden, dat hij een troepje opgeschoten jongens en meisjes voor zich heeft. 't Zonderlingste van 't geval is dat Professor hem laat begaan. Eens zelfs sprak deze: ‘laat mij u de hand mogen drukken;’ maar dat was dan ook bij gelegenheid dat domine verklaarde: ‘De ware, echte, rechtmatige Aartsbisschop van Utrecht is en blijft de Aartsbisschop van de Oud-Bisschoppelijke klerezie.’ Zoo'n getuigenis is wel een professoralen handdruk waard; een gewoon mensch zou er gevoelig bij worden.
Nadat de jongste der beide dames gansch onverplicht heeft meegedeeld, ‘dat zij zonder gewetensknaging in Roomsche winkels’ koopt, indien zij ‘daar even goed te regt kan komen als bij Protestanten en het bij deze laatsten niet goedkooper is;’ nadat zij derhalve, èn van haar algemeene menschenliefde, èn van haar huishoudelijkheid, èn van haar lossen, amusanten conversatietrant een ongevraagd bewijs heeft gegeven, valt Professor's oog op voormelden domine'szoon, die ook al een boek in zijn hand heeft en, volgens Professor, om zijn ‘gedistingeerd voorkomen terstond aan een student deed denken.’ (Een opmerking tusschen twee haakjes, die menig oud-student weer aan zijn eigen goeden ploert zal doen denken, die ook dadelijk kon zien dat Meheer student was). - Nu, hij was dan student, de domine'szoon, en hij zat al ‘glimlachende te lezen,’ tot op het oogenblik dat Professor's ‘oog’ op hem ‘viel’.
‘Wat een dwaas stuk is dat,’ zeide hij alstoen tot zijn ge-
{==205==} {>>pagina-aanduiding<<}
achten vader. Het boekje nu was getiteld: ‘Telegrammen uit eene Luchtballon over den op handen zijnden Wereldbrand.’
En de vader, (die mij terstond, om zeker nameloos iets, aan een taaien wijsneus deed denken), de vader sprak: ‘'t Is treurig dat er nog altijd wezenlijk vrome menschen gevonden worden, die waarde hechten aan soortgelijke berekeningen....’
Een poos later informeert Professor hoe het toch komen zou, ‘dat zulke boekjes nog vele lezers in ons land vinden?’
Ook nu weêr is domine met zijn antwoord gereed: ‘Wat zal ik u zeggen? Men wil altijd nog iets vreemds, iets extra's, iets dat eens weer iets anders is. Van daar dat allerlei singulariteiten bijval vinden. Predik het Evangelie zoo eenvoudig als de Heer Jezus het zelf gepredikt heeft, zoo zuiver als de Apostelen het verkondigden, 't helpt niet. Altijd zijn er nog, die iets anders verlangen, zelfs onder de welgezinden.’
Dit antwoord schijnt Professor te hebben bevredigd, maar het blijft geoorloofd te vragen of 't wel een antwoord was. Als iemand zegt: de menschen willen altijd nog iets vreemds, vandaar dat allerlei singulariteiten bijval vinden -; dan zegt hij met andere woorden: de menschen willen iets singuliers omdat ze iets singuliers willen. Hij zegt dus in dat geval, óf niets, òf iets zeer onbeduidends. Toch beduidt dat zeggen van den Rotterdamschen predikant uit ‘1917’ iets anders en treuriger dan menigeen wel denken zou. Lieden van zijn slag, namelijk, vertroosten zich licht met allerlei zelfmisleiding, wanneer zij bemerken dat verstandige hoorders niet van hen gediend zijn. ‘Predik het evangelie zoo eenvoudig als de Heer Jezus het zelf gepredikt heeft...., 't helpt niets.’ Ziet ge, aan hun pre-
{==206==} {>>pagina-aanduiding<<}
diking ligt het niet, als de menschen geen belangstelling toonen. Zij prediken zoo eenvoudig als.... de Heere Jezus zelf...., zoo zuiver als de apostelen.... O heilige eenvoud, o apostolische zuiverheid, hoe is het mogelijk dat men u hooren kan en toch naar iets anders verlangen?....
En voorts: hoe is het mogelijk dat ook Prof. Doedes zijn bevreemding en ongenoegen te kennen geeft aan de leergierigen, die van den toekomstigen wereldbrand iets naders willen weten? Wat hindert ZHGl. in dit bijzonder geval zoozeer? Toch niet het geloof aan dien wereldbrand zelf? Dat geloof behoort immers tot ‘het onvervalschte apostolische christendom zooals het N. Test. ons dat leert kennen’? ‘De dag des Heeren’ zal immers komen ‘in welken de hemelen met gedruisch zullen voorbijgaan, en de elementen branden zullen en vergaan, en de aarde en de werken die daarin zijn, zullen verbranden’? (2 Petr. 3:10). Of hebben we hier met vervalsching van het apostolische christendom te doen? Of is ‘het apostolische christendom’ niet anders dan een kunstterm, dien men naar willekeur kan gebruiken? Of, bijaldien de heer Doedes zeer bepaaldelijk in 't geloof aan den toekomstigen wereldbrand deelt, zijn het in dat geval de berekeningen omtrent 't wanneer, die hem hinderen? Maar hebben ook de apostelen omtrent den ‘dag des Heeren’ hun berekeningen niet gehad? Hebben ook zij zich niet misrekend? En onderzoekt de geest niet alle dingen, ook de toekomende? Waarom dan met zulk een gewichtig hoofdschudden de onderzoekers in casu bestraft? - Ik voor mij heb sterker afkeer van zulk een willekeur en aanmatiging, dan van 't gemoedelijk sjouwen met het Beest uit de Openbaring en zijn getal. Desgelijks, om er dit maar dadelijk bij te zeg-
{==207==} {>>pagina-aanduiding<<}
gen, desgelijks prefereer ik de onvervalschte tale Kanaäns der ‘pantheistische en theosophische mijstiekerij,’ waartegen Professor waarschuwt, zeer verre boven de humoristische taal van Professor's vervalschte orthodoxie.
't Wordt tijd dat we met ‘1917’ ten einde spoeden. De ongehuwde dame redt ons uit den ‘wereldbrand’ door op haar eigenaardige, onderhoudende manier te verhalen, waarom zij geen predikant zou willen zijn. Zij laat het leven en werken van een predikant de revue passeren en zorgt, door een kwistig gebruik van gemeenplaatsen, dat men haar niet van jacht op originaliteit verdenke. In weerwil daarvan, of juist om die reden - weet ik het? - brengt ze den student met het gedistingeerde voorkomen en met de studentikoze lectuur, in een staat van opgewondenheid, die voor zoo gedistingeerd een jonkman misschien bedenkelijk had kunnen worden.
‘'k Wou dat u Professor in de praktische Theologie bij ons waart,’ zei deze brave collegehouder, die, gelijk Professor iets later vernam, (gelukkig!) te Utrecht studeerde en ‘ofschoon hij reeds bijna een jaar in de Theologie was, zich toch op zeer bescheiden toon over personen en zaken uitliet.’ (Dit schijnt Professor's attentie te hebben getrokken. Zijn de Utrechtsche jongelui met wie hij in wakenden toestand te doen heeft, soms minder bescheiden.... minder zoet?....)
De jonge dame, intusschen, gaf op de ontboezeming van den bescheiden knaap ten antwoord: ‘Maar waarom wordt u niet liever zendeling?....’ En de predikant, die als vader natuurlijk een oog in 't zeil moest houden, en bovendien voor de heele familie best heel alleen het woord kon voeren -, als mij niet alles bedriegt -; de predikant

{==208==} {>>pagina-aanduiding<<}
zei: ‘Ja, dat is vreemd....’ en wat hij verder zei is al even degelijk als hetgeen wij hem tot hiertoe hoorden zeggen. En daar ZWEw. van nu af tot den einde van ‘1917’ schier zonder ophouden het woord voert; en daar hij, trots al zijn apostolische zuiverheid, zich geregeld Oost-Indisch doof schijnt te houden voor de apostolische vermaning: ‘Uw woord zij te allen tijde in alle aangenaamheid met zout besprengd;’ en daar de onderwerpen, door ZWEw. behandeld, deels al eens meer en beter behandeld, deels uitsluitend voor een behandeling in droomen geschikt zijn -; zoo neem ik nu van hem en van zijn reisgezelschap afscheid. Ik ben er op gesteld dat een ander hem dankzegt voor den heilzamen wenk, dien hij, even voordat de trein te Rotterdam kwam, aan zijn medereizigers naar de eeuwigheid ten beste geeft.... Ik zou dat wezenlijk haast vergeten hebben. 't Geval is dit:
't Gezelschap had om een vergissing van Professor gelachen; maar een van de dames ging verder... Zij riep al lachend: ‘Mijn hemel!’
‘Met uw verlof’, had toen de predikant ‘heel vriendelijk en bescheiden’ gezegd; ‘met uw verlof, vindt u dat de hemel er bij te pas komt?’
Laat een ander ZWEw. dankzeggen. Ik kan mij niet langer in het spoorrijtuig ophouden; ik snak naar wat frissche lucht.

Een dag of wat geleden las ik in de Haarlemmer Courant van 30 Mei jl. de volgende advertentie:

{==209==} {>>pagina-aanduiding<<}

hongersnood in finland.


Ontvangen - - - - Te zamen f 34,96. Eene groote verrassing. Ik dacht: als honderd menschen ieder één kwartje geven voor Finland, behalve het vele, dat zij geven voor meer dringende behoefte in ons vaderland, dan kon er toch f 25 naar Finland gaan. En zie, nu gaat er bijna f 35.


j.i. doedes.
Hildebrand kan nu bij zijn reeks van humoristen de nieuwe rubriek van advertentie-humoristen voegen. Maar had hij geen gelijk met zijn verklaring dat ‘het land’ van al dien humor ‘vergiftigd wordt’? Wat moet er van het land worden als zelfs de oude, deftige Haarlemmer door de epidemie wordt aangetast? En had ik geen gelijk toen ik den heer Doedes aanried, een anderen weg in te slaan? Wat moet er van zijn uitzicht op de Kweekschool worden, als hij in een wereldsch blad de gebroeders Koster en andere adverteerende grappigen naar de kroon gaat steken?
't Is waarlijk na de verschijning van ‘1917’ al erg genoeg. Maakt dit boekje in Utrecht eenigen opgang - en in Utrecht is ook dit niet onmogelijk -, dan weet ik niet wat de grijze Bisschopsstad boven het hoofd hangt. Dan vrees ik dat alle bakers, stovenzetsters, bankopsluiters enz. satiriek gaan worden. Dan zal de Dom eerlang uien hooren, en zullen de huizen en kluizen in humor drijven. Dan wordt zelfs de Stichtsche aristocratie blijgeestig en met den ernst der Maliebaan is 't uit.
Misschien zal te dien dage de schrijver van ‘2065’, de voortreffelijke Dioscorides gaan zuchten dat hij eigenlijk den

{==210==} {>>pagina-aanduiding<<}
humorist van ‘1917’ op zijn geweten heeft. Misschien ook fluistert in dien dag de Muze van V. Schiller hem vertroostend toe: ‘Waar de koningen voorgaan, daar volgen de karrelieden.’
Hoe het zij of worde, niemand zal mij verwijten, dat ik den heer Doedes in zijn humoristisch drijven heb aangemoedigd. Mogelijk zal iemand meenen, dat mijn waarschuwing wat forsch is geweest. Doch ten eerste verklaar ik met den meest mogelijken nadruk, dat ik in gansch ‘1917’ geen enkele geestigheid, daarentegen veel lafheid, wansmaak, verdachtmaking en sophisterij heb aangetroffen. Ten tweede betuig ik, dat de laatste aarzeling om den heer Doedes tot de orde te roepen van mij geweken is, toen ik een zijner jongste geschriften, de ‘leer der zaligheid,’ onder mijn bereik had gekregen.
Men moet weten dat de Utrechtsche hoogleeraar geen ‘leer der zaligheid’ compleet acht, die niet de eeuwige verdoemenis van een deel des menschdoms leert. Het is dus begrijpelijk dat we hem als handhaver dier verdoemenis zien optreden. Maar dat hij, ook bij een gelegenheid als deze, aan zijn humoristischen hartstocht zou toegeven, dát kon bezwaarlijk iemand vermoeden. Toch is het geschied. Eén bewijs:
‘En dan die arme Heidenen,’ dus laat Professor de barmhartigen spreken; ‘En dan die arme Heidenen. Is 't niet verschrikkelijk hard, dat zij die nooit van God, nooit van den Heer Jezus - - - gehoord hebben, eeuwig rampzalig zullen zijn na hunnen dood?’
Blijkbaar wordt hier een poging gewaagd om met de sentimentaliteit der barmhartigen een loopje te nemen. Volgt daarop de zeer rustige verzekering van dezen zaligheids-
{==211==} {>>pagina-aanduiding<<}
leeraar, dat bedoelde Heidenen ‘bezwaarlijk geschikt geacht kunnen worden voor Gods gemeenschap.’ Volgt verder de noodiging om, ‘met de Heidenen diep bewogen’ (men lette op dit gemaskeerde sarcasme), ‘hun het Evangelie der zaligheid te doen verkondigen.’ Volgt ten laatste de vermaning, niet ‘de houding’ aan te nemen, ‘alsof wij barmhartiger zijn dan God.’ Ook hier verloopt dus de humor ten slotte in afschuwelijke sophisterij. De bestrijder van het leerstuk der eeuwige rampzaligheid heeft immers nooit of nimmer beweerd dat hij barmhartiger zou zijn dan God. Integendeel was 't juist zijn geloof in Gods volmaakte barmhartigheid, waardoor hij ter bestrijding werd geroepen. Niet barmhartiger dan God wil hij zijn. Een stelsel vernietigen, waarin de Albarmhartige wordt voorgesteld als een duivel -, dat wil hij.
De omstandigheid dat Prof. Doedes dit streven niet begrijpt en niet waardeert, bewijst mij geenszins dat hij een hardvochtig man zou wezen; ik houd het voor zeker dat hij geen vlieg, laat staan, een medemensch voor eeuwig zou willen verdoemen. Maar die omstandigheid bewijst mij tot welk een jammerzaligheid de schrijver vervallen kan, die zijn roeping niet begrijpt, zijn kracht en zwakheid niet kent, zijn hartstocht niet beheerscht -; al is het de hartstocht voor zekeren bastaardhumor, voor zekere vliegafvangersdialectiek.
Daarom heeft die omstandigheid mijn laatsten twijfel overwonnen bij de vraag: of ik den hoogleeraar Doedes tot de orde mocht roepen, gelijk ik gedaan heb en doo bij deze.






{==212==} {>>pagina-aanduiding<<}

Nog eens over Piet Paaltjens.

- - - - Maar zou 't dan in allen ernst zoo zijn? Ik had, onder ons gezegd en gebleven, alleen voor de grap verteld dat Piet een klopgeest was.... Is hij wezenlijk een klopgeest? Heeft hij den heer Polak wijs gemaakt, dat ik de verzen van Elliot Boswel mooi vond? Spelde hij den heer Van Vloten op de mouw, dat ik een modern theoloog en domine ben? Was het zijn werk dat die twee heeren aan een paar andere heeren een kool gingen stoven? Zit hij op dit oogenblik ergens in 't heelal te grijnzen over Polak en Boswel, Van Vloten en F.H. te gader?
Hoe het zij, onmiddellijk na mijn recensie van Piet's ‘Snikken en Grimlachjes’ voelde Polak zich aangepord om Elliot Boswel, nog eens te roosteren, nadat hij hem gebraden had, en de heer V. Vloten, 't bekende slachtoffer van verkeerde aanwensels, greep, ouder gewoonte, naar een hoop vuil en strooide dat uit, o.a., over 't hoofd van zijn protégé, F.H., den modernen kerkleeraar.
Liever dan tot het supranaturalisme mijn toevlucht te

{==213==} {>>pagina-aanduiding<<}
nemen, tracht ik vooralsnog gezegde verschijnselen natuurlijk te verklaren. Hebben èn Polak èn Van Vloten zich deerlijk vergist, het komt mij voor dat dit aldus kan zijn toegegaan:
Bij den eerstgenoemde ontstond de vergissing uit zekere zenuwachtigheid, die hem door dik en dun schijnt te hebben voortgejaagd, sinds den dag toen hij Elliot Boswel voor de eerste maal onder handen nam. - De arme Boswel had zich destijds onder de operatie niet verroerd, had zelfs niet gepiept; en nu meende Polak - zoo althans stel ik 't mij voor -, nu meende Polak dat hij een mensch vermoord had. ‘'t Zal gebeuren,’ heeft hij toen tot zichzelven met een citaat uit Genesis gezegd, ‘'t zal gebeuren dat ieder die mij tegenkomt, mij (op mijne beurt) zal doodslaan.’ Onder zulke omstandigheden zou 't niet gebaat hebben al had ik hem tijdig mijn naam genoemd, al had ik hem bezworen dat Boswel's verzen mij weinig belang inboezemen,... Den heer Polak bleven in zijn gejaagdheid slechts twee wegen open. Of hij moest de schim van den vermoorden dichter met geweld het zwijgen opleggen, opdat hij de zekerheid verkreeg, dat deze niet zelf onder 't masker van een anonymus hem zou komen verschrikken òf hij was verplicht alle eenigszins verdachte voorbijgangers 't pistool op de borst te zetten, hun de keus gevende tusschen een letterkundigen dood en een anathema over Boswel's Muze. Ronduit gezegd, bij dezen stand van zaken bekruipt mij zelfs de vrees, dat Polak door deze weinige regels zal worden aangezet om nog eens en nu ten derden male tegen den rampzalige uit te trekken, wiens asch reeds op den adem der winden verstoven is.
Ik bid u daarom, waarde doctor, laat 't hiermeê uit

{==214==} {>>pagina-aanduiding<<}
zijn! Laat mij u zeggen dat ik uw recensie van Boswel's verzen noch goed-, noch afgekeurd heb. Op mijn woord, er heeft tusschen ons een misverstand plaats gehad. Ik weet heel weinig van metriek; ik had gezien dat gij er heel veel van weet; ik verstoutte mij derhalve, het oordeel over Piet Paaltjen's versmaat aan u op te dragen -, ziedaar het heele geval. Voor de rest verheug ik mij (maar om Boswel's wil met beving) dat gezegd misverstand u aanleiding gaf tot zeer voortreffelijke opmerkingen over kunst en kunstvormen. Ik meen dit oprechtelijk en zeg van harte: tot weerziens!

De heer J. Van Vloten houdt Piet Paaltjen's recensent voor een modernen domine. Dat is zijn vergissing en dat zet den wakkeren man terstond op zijn stokpaardje. En zie, zijn verontwaardiging over de ‘lamlendigheid,’ de ‘bekrompenheid’ etc. van onze moderne leeraars verrijkt de Nederlandsche letterkunde opnieuw met een van die eigenaardige artikelen, die 't den gewezen hoogleeraar onmogelijk maken, ooit anoniem te schrijven. Wie riekt dezen ongewasschen criticus niet op een uur afstands?... Er worden in Europa maar weinig auteurs gevonden, die hem evenaren -, en dat zijn nog niet eens de lieden, die 't meest gelezen worden.
Daar ik op dezen schoonen Junidag in een blijmoedige stemming verkeer, wil ik den heer J. Van Vloten niet heenzenden zonder antwoord op zijn onrein geschrijf. Te minder omdat er, bij al de troebelheid zijner taal, ditmaal iets zuivers in zijn verontwaardiging schijnt te tintelen. Hij prijst nu eens niet omdat zijn client hem zelven gevleid of verheerlijkt heeft (zie 't levensbericht over V. Royen),

{==215==} {>>pagina-aanduiding<<}
maar omdat hij in Piet Paaltjens ‘een miskend dichter’ ziet. Hier ligt dus 't punt in quaestie! Heb ik waarlijk in Piet Paaltjens den dichter miskend? De heer V. Vloten leze mijn stuk nog eens na, terwijl ik mij, volgens zijn heusche noodiging, in Heine verdiep. Bij kalmer lezing zal hij zijn dwaling inzien.
Ik heb van Piet's ‘verklaarden aanleg voor natuurpoëzie’ gesproken; ik gaf te kennen dat hij ‘een onzer voortreffelijkste dichters’ zal kunnen worden, bijaldien hij trouw blijft (of wordt) aan ‘zijn beter ik,’ enz. enz.
Voorts beoordeelde ik Piet's ‘Snikken en Grimlachjes’ naar den maatstaf, dien de heer F.H. mij aan de hand gedaan had. (Wie F.H. is, gaat mij niet aan. Zoolang die auteur alleen zijn initialen verkiest te gebruiken, is 't onbeleefd zijn naam te noemen. Van Vloten evenwel noemt zoo iets openhartigheid, dat weten we al sinds eenige jaren). De ‘zedelijke strekking,’ die de heer F.H. niet kon vinden, is ook door mij vruchteloos gezocht. Of mocht ik er soms niet naar zoeken? Mocht ik niet 't gemis van een zedelijke strekking ‘betreuren?’ Ik niet en F.H. wel? We leven, denk ik, in een vrij land, en daarenboven, niet ieder geeft zoo weinig om de zedelijke strekking in een geschrift als de heer Van Vloten.
Deze heer verklaart verder dat de verzen van P.P. parodiën zijn. Met die verklaring zonder bewijzen gelooft hij te kunnen volstaan. (Dergelijke sporen van bijgeloof vindt men bij de meeste bestrijders van ‘'t geloof’ te kust en te keur). Met mijn neef Van Puffelen (zie 't ‘Naschrift’ van mijn stuk over P.P.) had ik intusschen al afgesproken, dat in het onderstelde geval ook mijn recensie een parodie zou heeten. Ik voeg er nu bij, dat alle

{==216==} {>>pagina-aanduiding<<}
parodiën haar tijd hebben. Parodiën op Heine enz., in 1868 voor 't eerst klaar gemaakt, of opgestoofd, zijn alleen genietbaar als souvenirs voor enkele goede kennissen en vrienden. Aan 't publiek biedt men zulke dingen niet meer aan, tenzij in bloemlezingen en soortgelijke allegaartjes. De heer V. Vloten heeft evenwel een zoo bijzonderen smaak, dat ik hem alleen verzoeken kan, mij den mijne niet te misgunnen.
Ik meen verder, dat men P.P. niet rechtvaardiger kan beoordeelen, dan door zijne verzen te beschouwen als producten van een niet volkomen gezond student.... een soort van jongelui, waarover ik al lang eens een woordje heb willen zeggen. Piet Paaltjens was mij een te bruikbaar figuur dan dat ik hem met rust kon laten. Al geleek hij niet in allen deele op mijn antipathie, hij vertoonde er trekken genoeg van om te mogen rekenen op mijn attentie.

Eén vraag ten slotte, naar aanleiding van dat opschrift ‘een miskend dichter’: Wie praat hier van miskenning?
De man, die al wat in den lande miskenbaar is, sinds jaar en dag regelmatig miskent. De man die, in 't leelijkste Hollandsch dat een Nederlander schrijven kan, zijn eigen onbeschoftheid pleegt te miskennen door ze als karakteradel te prijzen. De man, die geen andersdenkende kan voorbijgaan zonder hem uit te jouwen. De man, voor wien al wat hooger is dan hijzelf een schijf wordt, waarop hij vuile projectielen afschiet.
Die man praat van miskenning.
Ik vertrouw dat de waarde van zijn verontwaardiging, zelfs in weerwil van de aanprijzende advertentie der jeugdige Zaanlandsche Courant, door weinigen zal worden miskend.



{==217==} {>>pagina-aanduiding<<}

Politiek.

Een burgermansgeest staat er voor stil, en een man die 't orakel van 't koffijhuis heet, heeft onverholen verklaard, ‘er niemendal van te begrijpen’. De wijzen schudden het hoofd, en de eenvoudigen van harte vragen: ‘of zij er ook iets aan doen kunnen?’ De alarmisten slaan de kalfsvellen hunner trommen stuk, en de pessimisten hangen zich op, uit vrees voor de dingen die ons zullen overkomen. Jongens, die in andere tijden lucifers verkoopen, houden u nu op straat tegen en bieden aan, u de toekomst te voorspellen; terwijl professoren, die tot nog toe, 's avonds op hun slaapkamer, zich verbaasden over hun eigen geleerdheid en 't jammer vonden, dat zooveel doorzicht naar bed moest gaan, nu wanhopig naar de pluim van hun slaapmuts grijpen, als hun wederhelft vraagt, ‘waar 't met het vaderland heen moet?’ Er is iets in de lucht dat de prachtvolste Meimaand bederft; er is iets in het water dat groote snoeken sterven doet, omdat ze den lust verloren, hunne natuurgenooten op te eten en te oud zijn geworden om nog te leven van grassprieten

{==218==} {>>pagina-aanduiding<<}
en plompenbladen. In de sigaren is toenemend bedrog op te merken. In de suiker valt meer en meer krijtschrapsel te ontdekken. Alle schoorsteenen zouden rooken, als de kachels niet waren opgeruimd, en alle oud-ministers brommen van den morgen tot den avond, niettegenstaande hun een plaats bij de opgeruimde kachels gereserveerd is.... Pecksniff zou zeggen: ‘Ach, mijne medemenschen! Hoezeer bedriegt gij u, mijne medeaardwormen! De sterren zijn allen volmaakt tevreden, denk ik, ieder in hare sfeer. Waarom zijt gij dat ook niet? O! zwoegt en worstelt zoo niet om u zelven te verrijken of elkander iets af te winnen, mijne verdoolde vrienden, maar ziet hier met mij omhoog’.... En Worp Tyaerde van Rinsumageest, die eerstmael Subprior, ende daer nae procurator, ten laetsten prior van dat clooster Thabor in Isbrechtemer was, zoude nederschrijven voor alle komende geslachten:
Int jaer ons Heeren xviijc acht ende sestich begosten die partije weder wt te spruijten, ende die heerschappen onder malcanderen, om die partie wille, als voorsz. is, begosten weder te oorlogen’.... maar hij zou er niet kunnen bij voegen: ‘Nochtans hadde men dat voor een sekere regel, wanneer eenige landtsheeren tlandt aen fochten, om huer vrijheit te becrencken ende onder subjectie te brengen, terstont worde alle partije ende inwendige oorloch neder gelecht,’.... of er zou onfeilbaar ook bij moeten: ‘Waer omme hun schaedelicker was vrede, dan aenvechtinge van vreemde heeren: want sij in tijde des vredes meer bloedt storten onder malcanderen, dan als sij eendrachtelick die wtlandtsche vianden teghen stonden.’

{==219==} {>>pagina-aanduiding<<}

De groote quaestie van den dag is het meer of minder constitutioneele van onze monarchaal-constitutioneele instellingen.
De conservatieven meenen, dat elke kamer die ontbonden wordt, het recht verliest om later over de ontbinding te praten. Dan zouden de dooden ook wel kunnen opstaan, om dokter en apotheker tot verantwoording te roepen!
De liberalen meenen, dat een kamerlid niet dood geweest is, als hij door de verkiezingen nieuw leven gekregen heeft. De kiem van 't nieuwe leven was in het lichaam dat begraven werd. De liberalen houden zich te dezen opzichte, tot op zekere hoogte, aan de onsterfelijkheidsleer van Paulus.
De conservatieven meenen, dat een ministerie, 't welk door werkzaamheid uitmunt, zich 't een en ander mag permitteeren dat tegen den gewonen regel aandruist.
De liberalen raeenen, dat kamerontbindingen tot een soort van uitspanningen behooren, die alle inspanningen in de schaduw plaatst. ‘Gebrek aan constitutioneelen zin,’ noemt partij het, in college-hollandsch.
De conservatieven meenen, dat het parlementair alvermogen ten troon verheven wordt, zoodra men de souvereine daden des koning beoordeelen durft.
De liberalen meenen, dat hunne tegenpartij beter zou doen met 's konings naam er buiten te laten. Ook meenen zij dat het monarchale en het parlementaire stelsel twee zijn, maar best vreedzaam naast elkaar kunnen wonen. Ministers die den koning ongemotiveerde kamerontbindingen aanraden, hebben 't recht niet, zich voor te doen als de lijftrawanten der kroon.
De conservatieven meenen, behalve 't genoemde, nog een

{==220==} {>>pagina-aanduiding<<}
heele boel -; de liberalen volgen hen op den voet en hebben naast elke conservatieve meening de hunne.
De slotsom van dit alles is, dat wij in de laatste maanden aan het werkwoord meenen zijn overgegeven. De kamer heeft 't vervoegd door alle tijden, wijzen en personen heen, en er niet alleen al 't werk, maar ook alle discussiën over wezenlijk interessante vragen voor laten staan.
‘Ik meen dat de geachte afgevaardigde omtrent de partij tot welke ik de eer heb te behooren, omdat mijne committenten in de meening waren dat ik haar met hart en ziel was toegedaan, toen ze mij kozen..... ik zeg dat die geachte afgevaardigde schijnt te meenen, dat de meening van die partij zou zijn 't den ministers lastig te maken.... Mijnheer de Voorzitter, dat ligt geenszins in onze meening, maar de tegenpartij gelooft dat zij deze ministers, met opoffering van eigen meening, verdedigen moet’.... ‘De geachte afgevaardigde uit H. meende vroeger ook dat gebrek aan constitutioneelen zin een reden was tot verwerping van begrootingen’.... ‘Hebben de ministers gemeend den koning te moeten adviseeren tot ontbinding van de kamer, dan zijn zij naar mijne meening daarvoor aansprakelijk’.... ‘Hadden de ministers gemeend den koning een anderen raad te moeten geven, 't zou naar mijne meening beter geweest zijn’.... ‘Indien de meening van het Nederlandsche volk gevraagd werd, zouden de tegenstanders van het ministerie meenen dat die meening hun gunstig kon zijn?’.... ‘Meen niet, mijnheer de Voorzitter, dat het in mijne bedoeling ligt de bestaande spanning te vergrooten, maar meenende te handelen in overeenstemmig met plicht en geweten..... enz. enz.’.....

{==221==} {>>pagina-aanduiding<<}
Deze en gelijksoortige fraaiigheden liggen in 't Bijblad voor de hand. Wie lust heeft neme ze er uit, en plante ze over in den bloemhof van een of andere rederijkerskamer, waar men meer op 't gezicht dan op den reuk afgaat..... Ik voor mij stel weinig prijs op al die meeningen van menschen, die 't met elkaar evengoed meenen, als de poes en de muis, of de besseboom en de aardbeienstruik die onder zijn trossen poogt te bloeien..... Meeningen zijn als de schakellijm; goed om papier, maar niet om planken aan elkaar te hechten; of als de zweepknallen van een vroolijken postillon. Deze kunnen soms dienen om de paarden voort te jagen, maar ook wel geen ander effect beoogen dan al de knappe kindermeisjes uit de buurt aan 't venster te lokken. Laat ons meeningen hebben, maar ze niet produceeren, voordat wij ze verwerkt hebben tot gezonde gedachten, die, zoodra ze vorm en leven ontvangen, als feiten optreden, of als woorden 't figuur maken van een feit.
Een feit van de laatste maanden is, dat wij een oceaan van partijquaestiën hebben gezien, en getracteerd zijn op de fijnste merken van hatelijkheid. Een ander feit is, dat dit het Nederlandsche volk schrikbarend heeft verveeld. De kennelijke toeleg van den eenen kant om het ministerie dood te maken en te dien einde dood te verklaren, heeft bij de tegenpartij fanatieke vereering van de regeeringsdaden teweeggebracht.
't Is een feit, dat de liberale partij ondankbaar is gebleken tegenover de onmiskenbare verdiensten van den minister Heemskerk; dat zij de oogen gesloten heeft voor zijn groote bekwaamheden als administrateur van 's lands zaken; dat vele harer adepten den neus hebben

{==222==} {>>pagina-aanduiding<<}
opgehaald over 't heele ontwerp voor 't Hooger Onderwijs dat zij niet half gelezen of begrepen hadden; dat men 't edele en belangelooze van vele zijner handelingen niet heeft weten te waardeeren, verblind door spijt over zijn Bismarckianisme.
't Is een feit, dat de liberale partij evenzeer onrechtvaardig is geweest tegenover het Oranjeboek; dat zij het diplomatieke beleid van Van Zuylen, ook na inzage van dat document, is blijven behandelen met een hooghartigheid, die meer handig dan nobel was; dat zij edelmoedigheid heeft gemist, die de hoogste diplomatie is van een waarlijk grootsche partij, the royal opposition, die 't roer niet in handen behoeft te hebben om den koers voor 't schip aan te geven.
't Is een feit, dat de conservatieven zeer onvoorzichtig gespeeld hebben met 's konings naam, en hun oude rol van alarmisten weer opnamen, toen 't belang der partij zelve gevorderd had, dat zij minstens nog den schijn bewaard had, alsof de zaken in haar handen zouden blijven en alles dus wél bewaard zou zijn.
't Is een feit dat conservatieven en ministerie, beide, in de hitte der debatten menigmaal gesproken hebben, als wilden zij toestanden in 't leven roepen, die voor alle partijen in ons land even verderfelijk en gehaat zouden zijn, geworden, in geval ze werkelijk het levenslicht hadden aanschouwd.
't Is eindelijk een feit, dat de ministers zich hebben vergist in de klok en nog zijn blijven plakken, toen 't voor deftige huisvaders en verbruikte ambtenaren reeds lang hoog tijd was om naar bed te gaan.
Andere feiten zijn niet tot onze kennis gebracht. Dit

{==223==} {>>pagina-aanduiding<<}
bewijst evenwel niet, dat er geen voorbanden waren. 't Is wel mogelijk dat een of andere afgevaardigde van zijne kiezers een serenade gehad en daaruit opgemaakt heeft, dat al die kiezers de quaestie begrepen. 't Is wel mogelijk dat de vrouw van den geachten afgevaardigde uit A. of B. haren echtgenoot heeft verteld, dat zij wat meer menschlievendheid bij alle partijen zou wenschen op te merken, en gezegde afgevaardigde daarop geantwoord heeft, dat zij van de zaak in quaestie niets begreep, en dezelfde afgevaardigde uit die omstandigheid heeft afgeleid dat hijzelf de zaak geheel onder de knie had. 't Kan wel zijn, dat een enkel kamerlid, zittende in zijne binnenkamer, of 's morgens wakker liggende in zijn bed, den wensch heeft voelen opkomen, dat hij met de heele boel eens veertien dagen lang niets te maken mocht hebben, dat hij mocht ziek worden zonder pijn en doodsgevaar, een permanente neusbloeding krijgen zonder bloedverlies. Ook hebben, niet onmogelijk, een paar van de ministers deze of dergelijke booze gedachten voelen opkomen..... doch van dit alles is niets met zekerheid aan Los en Vast bekend. De redactie was zoo geheel onder den indruk van 't weinig belangrijke der jongste zittingen, dat zij haar stenograaf alleen voor 't fatsoen van haar veelgelezen tijdschrift heeft aangehouden, en haar dwarskijker op nonactiviteit heeft gesteld.
Toen 't nieuwe ministerie in de Staats-Courant stond, is de man weer in functie getreden. De redactie hoopt dat hij nu ook nieuw werk zal vinden, en, zooals men 't uitdrukt, zijn kost waard zal zijn.
't Eenige wat wij tot nog toe van hem gehoord hebben, is het volgende telegram:

{==224==} {>>pagina-aanduiding<<}

Scheveningen, badkoets no. 11, half onder water, temperatuur onuitstaanbaar.
Interpellatie Koorders dood paard aan boom gebonden Van Bosse doode boom aan paard Fock jong paard cordaat kan goed worden, rest raar, is wel goeds bij, kan door hitte kop niet lang boven houden, respect.

Men ziet dat onze dwarskijker lang buiten functie geweest is. Uit zoo'n telegram kan niemand wijs worden. Wij zullen hem explicatie vragen en die in 't volgend nommer meedeelen.







{==225==} {>>pagina-aanduiding<<}

Lidewyde.

I.

Men weet dat Gotthold Ephraim Lessing niet bijster was ingenomen met het Duitsche tooneel zijner dagen, waar Gottsched schier onbeperkt als dictator gehuldigd werd. Toen de ‘Leipziger Bibliothek’ op zekeren dag goedvond te berichten dat niemand aan de groote verdiensten van Gottsched twijfelde, toen stond er een jong auteur op en verklaarde: die niemand ben ik. 't Was Lessing; bij nader inzien toch waarlijk iemand. Zijn ure had geslagen; hij trad als criticus op.
Zonder omwegen ging hij 't Fransche classicisme en zijn Duitschen patroon te lijf. Hij maakte zich vroolijk met de tragische Alexandrijnen, die sinds jaar en dag hun deftig bestaan over de planken sleepten; hij fronste de wenkbrauw bij de idyllen van Damon en Phyllis, wier lieverigheid, in lintjes en strikjes, meer schaap- dan herderachtig de classieke onschuld speelde; hij riep den geest van Shakespeare op om de geesteloosheid des tijds te verjagen.

{==226==} {>>pagina-aanduiding<<}
In één woord, hij critiseerde gelijk vóór hem geen mensch had gecritiseerd.
Slechts middelmatige geesten kunnen zich verbazen of ergeren, in geval met hun recensies geen gouden tijdperk aanbreekt voor het rijk der fraaie letteren en kunsten. Lessing was geen middelmatige geest. Een hoofd grooter dan de meesten zijner tijdgenooten - gelijk door een bevoegde autoriteit is verzekerd -, zag hij verder en dieper dan zij. 't Ontging hem niet dat critiseeren voor een hervormer nog slechts het halve werk is; dus zette hij zich aan den arbeid en schiep o.a. zijn ‘Miss Sara Sampson.’ - Miss Sara nu maakte weinig of geen opgang. Miss Sara bleef, meende men, een droge, Engelsche gouvernante, al kon men haar wasschen in een tranenzee. Van vele zijden brak de storm los. Dat kwam er van, dus riep het heirleger van dilettanten en stumperds, wier vleesch den forschen greep van Lessing had gevoeld; dat kwam er van als die heeren critici eens zelven iets wilden leveren. Daar zag men opnieuw: ‘la critique est aisée’ enz.
Intusschen ging de ander voort, al tastend naar het ideaal dat hem... voorzweefde?... neen, dat in helder licht en duidelijke omtrekken hem stond voor den geest. ‘Minna Von Barnhelm’ vooral heeft daarna getoond met welk een succes. Zeer ver bleef Lessing nogtans van het denkbeeld verwijderd, dat zijn eigen producten de modellen der kunst zouden zijn. Niet eenmaal hield hij zich zelven voor een dichter. Voor niets meer dan wegwijzers naar het land der ware dramatiek wilde hij zijne drama's gehouden hebben. Niet om eigen eer of welk persoonlijk belang ook -, om den bloei der Duitsche letteren en

{==227==} {>>pagina-aanduiding<<}
kunst was 't hem te doen. In die adellijke stemming heeft hij zijn stukken geschreven. Om dat doel heeft hij 't getier der menigte veracht. En het is deze rustige moed van 't goed geweten, waardoor hij een held en overwinnaar van blijvend gezag is geworden.
Dit van Gotthold Ephraim Lessing.
Een parallel tusschen dezen heros en Coenraad Busken Huet speelde mij dezer dagen door 't hoofd.
Daar kwam een zeker iets of iemand dat spel breken. Het was mij als hoorde ik een vriendelijk terechtwijzende stem, en ze sprak, min of meer in de manier en stijlwending van Cd. Busken Huet, aldus;
‘Niet onmogelijk zijn er punten van aanraking en verschil tusschen den gewezen Bloemendaler criticus en den uitgever der Wolfenbüttler Fragmenten, of, wat wilt ge, der Hamburger Dramaturgie. Doch laat ons, bid ik u, geen onmannelijke daad plegen door aldus met eerlijke namen te spelen. Ook tusschen Napoleon I en den onderofficier van het Nederlandsche leger te voet, die, tijdens de veepest van 1866, om zijn manmoedig gedrag bij gelegenheid van zeker boerentumult, tot den rang van tweeden luitenant werd verheven; ook tusschen deze lieden, ik beken het, ware met nauw merkbare inspanning een lijn te trekken. Niettemin, wie gevoelt niet aanstonds dat reeds de enkele zucht naar soortgelijke enormiteiten een niet geringe mate van wansmaak vertegenwoordigen zou? Of is niet het noemen van een wereldberoemden naam tot kenschetsing, hoe oppervlakkig ook, van een belletrist, die van al de genietingen van het litteraire leven, juist te eenenmaal onbekend is gebleven met die van wereldberoemd te zijn; - is niet zoodanige handeling, zeg ik, een begin van medeplichtigheid aan die

{==228==} {>>pagina-aanduiding<<}
soort van nationale zelfaanbidding, waarvan de genius van den goeden toon ons veeleer behoorde te ontzwavelen?’
Zoo ongeveer sprak het nikkertje, of wat was het? Had dit fantastisch schepsel de voorrede der ‘Litterarische Fantasiën’ niet gelezen? Of had juist die lectuur zijn luim geprikkeld? (- - ‘Toen mij de eer der navolging te beurt gevallen was, mijne zwakheden altegader waren afgezien, en ik vreezen moest den weg gewezen te hebben tot eene bedenkelijke manier, vond ik het voorbeeld bijna nog leelijker dan de kopij,’ schrijft Busken Huet in gezegde, om hare menigvuldige zwakheden wel wat bedenkelijke, voorrede). Hoe het zij, sedert gemelde interpellatie heb ik mijn oorspronkelijk plan van vergelijking laten varen, op één punt na, dat ik hier, zoo mogelijk ten algemeenen nutte, volgen laat.
In zijn mate en tot op zekere hoogte is Cd. Busken Huet voor het Nederland van onzen tijd als criticus geweest, wat Lessing voor meer dan één land en ééne eeuw blijven zal. Een schrik voor de gelauwerde middelmatigheid, een geesel voor veel geblankette onwaarheid en menige verwaande populariteit. (Dit geldt, beide, van 't gebied der theologie en der fraaie letteren; al wat het eerste betreft laten wij hier evenwel rusten.) Den Jan Salie der conventie en routine heeft hij heen en weer geschud dat Jan's holle ingewand ging rommelen van Jan's narigheid. De kwade eigenschappen van den Hollandschen Michel heeft hij in vader Cats en nog andere vaderen bestraft. Onzen patriotschen, vrijheidlievenden zangers zocht hij het genot van hun bloederige deuntjes over 't Spaansche rot, 't Godhonend Frankrijk en 't huichelend Albion meer dan een weinig te bederven -, gelijk Lessing het quasi-Duit-
{==229==} {>>pagina-aanduiding<<}
sche bardengebrul van Wieland's ‘Hermann’ en dergelijke onvoegzaamheden tot zwijgen bracht. In tal van recensies trachtte hij den weg naar 't volksgeweten te banen. Een edel, krachtvol leven wilde hij opwekken in de schrijvers van den dag of, beter misschien, in de schrijvers van morgen. Niet altijd heeft hij juist gezien, niet altijd de rechte middelen aangewend. De heer L. was in de ‘Spectator’ wat heel scrupuleus, toen hij van Huet gewaagde als van den ‘wellicht velen miskennenden schrijver.’ Doch op zijn beurt is Huet miskend geworden, onder anderen door mij zelven. Zijne zonden werden hem niet zelden hoog aangerekend, met ignoreeren zijner verdiensten. Hieraan moet een eind komen. ‘Eene te vurige liefde voor de eer der nationale letteren is de eenige zedelijke fout, welke aan deze opstellen kleeft;’ zoo oordeelde Huet, in April dezes jaars, over zijn eigen critieken (zie meergemelde voorrede der ‘Litterarische Fantasiën’). Er is geen redelijke 
reden, dunkt mij, waarom men aan dat getuigenis alle waarde ontzeggen zou. Wij moeten aannemen dat onze criticus (de scherpe en geestige recensent van - de geheele wereld, gelijk de heer Bronsveld onlangs in zijn tijdschrift jokte) van goeden wille is geweest, al erkent hij zelf dat er een zeker ‘te’ onder zijne recensies doorliep; iets, wat dan ook, waarvan ons volk pleegt te zeggen: ‘'t is al té!’
In die onstuimige dagen toen Huet's ‘te vurige liefde’ voor onze letteren zich in haar roes te buiten ging aan te veel onwil jegens onze letterkundigen; in die dagen van opgewekte gevoeligheid en ziedenden toorn, toen 't zeer rechtmatig instinct van zelfbehoud bij sommigen met al te veel hartstocht zich gelden liet -; toen was 't verschoonbaar dat hier en ginds, met het oog op den

{==230==} {>>pagina-aanduiding<<}
slooper, van Herostratus-ijver en dergelijke gemompeld werd. Doch we zijn sedert een jaartje wijzer en, ik hoop, beter geworden. Er is tijd geweest om van weerszijden het ‘te vurig’ wat af te koelen.
Met mijn vergelijking ben ik intusschen, gij zegt dit terecht, nog niet ten einde.
Ook Huet dan, ziedaar waar ik heen wilde, ook Huet begreep ten leste dat hij bij critiseeren alleen niet leven kon, wilde hij een hervormer zijn. Het werd hem gaandeweg duidelijk dat zijn critiek meer geesten boos maakte, dan booze geesten verjoeg. Wat zou hij doen? Zelf iets geven?
Hij bedacht zich niet lang. Hij zou iets geven.
En hij gaf ‘Lidewyde.’
Wat is nu geschied? Dit boek is door ‘het toongevend gedeelte des publieks’ tot heden, zoover ik zien kan, ‘met vrij eenparige stemmen gerepudieerd.’ Het onthaal aan Miss Sara Sampson te beurt gevallen is, daarbij vergeleken, uitmuntend geweest. Voor een deel, zegge: voor een deel, moet deze ongelukkige uitslag worden toegeschreven aan de te hoog gespannen verwachting, waarmeê het meerendeel van dat publiek naar den roman van Busken Huet heeft uitgezien. Ik acht het wenschelijk bij dit punt een oogenblik stil te staan.
‘Geen wonder,’ aldus schrijft Glaukus, die ten deze de tolk van zeer velen mag heeten, ‘geen wonder, dat eenige weken vóór de verschijning van dit belangrijk boek ieder er verlangend naar uitzag, en 's mans bewonderaars hunkerden naar het model, waarnaar men zich voortaan te regelen zou hebben als een voorbeeld van smaak, moraal, geestigheid, natuurlijkheid en wat men al meer volmaakts in zulk een compositie verwachten durft.’

{==231==} {>>pagina-aanduiding<<}

‘Geen wonder?....’ Dat is te zeggen, als men zich van zijn verwachtingen niet ernstig rekenschap heeft gevraagd, dan.... geen wonder.
In het tegenovergestelde geval wèl min of meer een wonder.
Of is het tegenwoordig een uitgemaakte zaak, dat men in deze wereld kunstvaardigheid en kunstgevoel voor één en hetzelfde mag houden? Sinds wanneer staat het geloofsartikel vast (en op welke gronden?) dat de beste kunstrechters ook de eerste virtuozen zijn, als het op technische vaardigheid en geest van compositie aankomt? Heeft de gelijkenis der talenten haar waarheid verloren? Is niet een andere de heerlijkheid van den criticus, een andere de heerlijkheid van den dramaticus? Ik meende dat het nog altijd gelden mocht: ‘Non omnia possumus omnes.’ Ik dacht dat vooral onze tijd met zijn hartstocht voor specialiteiten geen overdreven eischen zou stellen, niet vorderen dat één mensch in twee zeer verschillende departementen van 't rijk der letteren gelijkelijk behoort uit te munten. Is niet, om iets te noemen, de man der letteren een mensch van gelijke bewegingen als die der geneeskundige faculteit? En indien hier beweerd wordt dat de anatomie is voor den anatoom, de physiologie voor den physioloog; dat de ‘oogendokter’ niet is voor de keel en de ‘keeldokter’ niet aansprakelijk is voor uwe ooren -; mag het dan anders zijn op het andere gebied? Moet b.v. de aestheticus, die sommige gegronde aanmerkingen op Shakespeare's compositiën heeft, moet hij op staanden voet geacht worden, den vorst der tragedie in kunstvaardigheid te willen overtreffen?
Met de meeste bescheidenheid richt ik deze vragen tot

{==232==} {>>pagina-aanduiding<<}
Glaukus en de zijnen, overtuigd dat zij in alle vriendelijkheid hun antwoord zullen geven, zoodra een beantwoording hun wenschelijk schijnt. Voorloopig kan ik den wensch niet bedwingen dat men der medische faculteit niet ganschelijk haar methodologische eer onthoude. Op ieder terrein van menschelijke arbeidzaamheid kan de verdeeling van den arbeid haar zegen meebrengen, en ik geloof niet dat er, met name op letterkundig gebied, goede redenen bestaan om de vermenigvuldiging der ‘Universal genieën’ aan te moedigen.
Saphir heeft zulk een Universal genie gekend. Hij ('t genie) arbeidde met ieder van zijn tien vingers aan een andere onsterfelijkheid. Als hij 's morgens opstond rookte hij een sigaar en schreef een ode aan 't morgenrood, benevens een humoristisch opstel over 't ontbijt. Dan wiesch hij zich met de linkerhand en schreef met de rechter een satire. Vervolgens poetste hij met de rechterhand zijn gezicht en schreef met de linker een sonnet. Daarna liet hij zich scheren en dicteerde een novelle. Eindelijk zette hij zich aan 't ontbijt en onderwierp alsnu de Aristotelische eenheden, Henriette Sonntag, de Weener cliniek, den Hollandschen bokking en de Italiaansche schilderschool aan zijn critische analyse. Hij schreef in één woord alles voor allen, aan allen, over alles en allen, en Saphir vond niets van dat alles bijzonder belangrijk of mooi. - Ik geef dit sprookje voor wat het is en keer terug tot mijne stelling: dat de hooggespannen verwachting van 't publiek tegenover den te verschijnen roman van zijn gevierden criticus almede een der ongelukkige dingen is geweest voor dien roman zelven en daarenboven een blijk van publiek's onnadenkendheid.

{==233==} {>>pagina-aanduiding<<}

Wat het laatste betreft, er zijn ook personen, die, gelijk het heet, ‘hun hart hebben vastgehouden,’ toen zij hoorden dat Huet een roman zou geven. Niet alleen wijl de geschiedenis hun had geleerd dat theorie en practijk twee zijn, gelijk b.v. Winckelmann en Dannecker -; maar bovendien wijl zij den scherpen, vaak paradoxalen criticus, wegens gebrek aan fantasie en beweeglijkheid, aan helderen levenslust en diepe gemoedelijkheid, vooral ook om de niet voorspoedige ontwikkeling van zijn ‘orgaan der bewondering’, voor de taak van romanschrijver vrij ongeschikt rekenden. Huet zelf zou, dunkt mij, de laatste zijn om hun dit euvel te duiden. Is niet uit zijn eigen pen eenmaal de bekentenis gevloeid dat hem de gave des vertellens te eenenmaal ontbrak? Nog in den nazomer van 1866 heeft hij verklaard dat ‘Klaasje Zevenster’ een prul was, doch niet dan om er, als in één adem, bij te voegen: ‘Klaasje Zevenster nu onderscheidt zich eerstens hierdoor, dat op dit oogenblik niet één auteur in Nederland bij machte is, iets beters te leveren dan dit verhaal.’
't Is zoo, Huet bewoog zich, ook tijdens het uitvaardigen dezer proclamatie, in het element der overdrijving; doch onrecht zou hem geschieden als aan zijn paradox geen waarde hoegenaamd werd toegekend. Ook al bezaten wij niet sinds eenigen tijd de ingewikkelde en toch duidelijke verzekering van zijne hand (zie voorrede der Litt. Fant.), dat hij, om zichzelven te leeren kennen, op de wijze der Trappisten nu en dan in zijn eigen kist gaat liggen -; ook dan zelfs behoorden wij aan te nemen dat hij, vóór nu twee jaren, niet zonder reden zich tot het schrijven van een draaglijken roman onmachtig vond -, al miskende hij eenige auteurs van Nederland. En nu, twee jaren

{==234==} {>>pagina-aanduiding<<}
tijds zijn allerwaarschijnlijkst voldoende geweest om die auteurs van hun mogelijken schrik te doen bekomen; maar men wordt in twee jaren geen romancier, en dus nog minder in ongeveer de helft van dien tijd; dat weet Huet zoogoed als iemand. Derhalve ligt het gevoelen voor de hand dat ‘Lidewyde’ door hem niet is ontworpen en niet wordt gegeven als monument zijner grootheid op dramatisch terrein. En hieruit volgt alweer dat hij terecht zich kan beklagen over de geestdrift van hen, die in den aangekondigden roman een toonbeeld van alle romanschrijversdeugden te gemoet hebben gezien. Ook aan Huet is het woord van Beets bewaarheid geworden: ‘Daar is geen grooter toorn dan tegen den afgod, aan wiens verheffing niemand schuld heeft dan wijzelven.’
Het verwondert mij dat het ongunstig onthaal van ‘Lidewyde’ zelfs in de verte niet uit het hier aangegeven oogpunt is beschouwd geworden door den lang niet kinderachtigen recensent, die vóór weinige dagen, in de Arnhemsche Courant, zijn stem ten gunste van den roman verhief. Deze wijt, naar allen schijn, het afkeurend oordeel der critiek in de eerste plaats aan haar eenigszins dorperlijke opvatting van hetgeen den kunstenaar al of niet geoorloofd zou wezen. Maar eigenlijk meent hij het met deze meening niet zoo heel ernstig en ziet hij de heeren critici toch geenszins voor zoo onnoozel aan, getuige zijn ironische uitroep: ‘Een geest van kuischheid heeft zich over Nederlands letterkundigen en publicisten uitgestort.’ 't Is als wil hij zeggen: allemaal larie, ze meenen er niets van. - Alzoo, hij moet een andere verklaring zoeken voor het, in zijne oogen, even bevreemdend als bedroevend verschijnsel dat de stem der critiek haar amoveatur! heeft doen

{==235==} {>>pagina-aanduiding<<}
hooren. En hij bekent: ‘Een oogenblik heeft zich de gedachte van ons meester gemaakt dat het hier gold een executie van den beul;’ dat ‘de wraakfiolen van allen, wier eigenliefde gekwetst was over hem werden uitgestort.’ Doch die gedachte heeft hij, als een te ongerijmd en onedel vermoeden, den kop ingedrukt. - Nu, ik moet zeggen, ziedaar een zonderlinge, onaangename manier. Als men geen vrede heeft met een tijdelijk overheerschende, voor velen niet zeer vereerende gedachte, dan is 't geraden, die gedachte maar voor zichzelven te houden. Men weet hoe de wereld is. Ook vind ik 't een bedenkelijke zaak, zich over de ‘kuischheid’ onzer vaderlandsche ‘letterkundigen en publicisten’ op soortgelijke wijze uit te laten als 't den publicist in de Arnhemsche heeft goedgedacht. Door zulke satiren wordt het publiek kapitaal van den zedelijken ernst niet vermeerderd, en om vermeerdering daarvan is 't den bedoelden schrijver, blijkens de motiveering zijner ingenomenheid met Huet's roman, toch te doen. Nog schijnt mij zijn verdediging van de naakte partijen in dien roman niet gelukkig. Door de herinnering, immers, dat ook het genre van 't naakt zijn meesters heeft gehad, is de naaktheid van ‘Lidewyde’ niet als classiek geadeld. Eveneens, door de vermelding dat er ook in Holland nog liefhebbers zijn van Fielding, Musset, Dumas enz. op hun leelijkst, is de critiek over ‘Lidewyde’ niet geoordeeld. We mogen aannemen, wat dit laatste betreft, dat de critiek die het scabreuse in ‘Lidewyde’ berispt, ook met de onkiesche tooneelen in Tom Jones, de ‘affaire Clémenceau’ enz. geen vrede heeft. Meer nog - en laat ons vooral dit niet vergeten -, dat zij dubbelen toorn en smart gevoelt als zij de Hollandsche Muze bezig ziet,

{==236==} {>>pagina-aanduiding<<}
zich op beruchte uitheemsche markten te verloopen. Doch ten einde niet mijzelven vooruit te loopen, sluit ik mijn eerste paragraaf.

II.

Is men, na lectuur van 't voorgaande, niet gansch ongeneigd, mijne stellingen te onderschrijven; meent men dat voor de hooggestemde verwachting, waarmede ‘Lidewyde’ verbeid werd, geen afdoende reden bestond; stemt men toe dat de auteur zelf, bij 't aanvaarden zijner taak, zich geen illusies schiep omtrent de maat en 't gehalte zijner krachten -; het laat zich voorzien dat alsnu een andere vraag bij velen zich opdringt, de schijnbaar zeer natuurlijke en logisch wettige vraag, namelijk, waarom de heer Huet, bij zoo geringen dunk van zijn bekwaamheid als romanschrijver, nogtans in die rol voor 't publiek verkoos op te treden.
Ter oplossing van deze zwarigheid zou men waarschijnlijk nogmaals op 't voorbeeld van een Lessing en andere groote mannen mogen wijzen. Men zou verder uit den oceaan der geschiedenis een geval of wat kunnen opdiepen, waaruit zoo klaar mogelijk bleek dat in deze wereld enkele vingerwijzingen van een dilettant soms genoeg waren om een sluimerend talent op te wekken, een verdoold genie op den rechten weg te brengen. Men zou, al verder, zich kunnen indenken in het lijden van een vaderlandslievend persoon, die door een te vurige liefde voor de eer der na-
{==237==} {>>pagina-aanduiding<<}
tionale letteren wordt verteerd. Stel, zoo iemand voelt zich bij den aanblik dier letteren, beide; door toorn en ontferming diep bewogen. Haar vertegenwoordigers of priesters zijn beneden het peil der jammerlijkste middelmatigheid gedaald. Nogtans schijnen zij rustig, als dreigde er geen gevaar: vroolijk, als waren zij niet doodelijk krank, of voor het crimineele recht niet strafschuldig. Wat zal de vaderlandslievende voormeld, wat zal hij van de ongelukkigen denken? Zijn zij gewetenloos, of zijn ze misschien gek? Mangelt het hun aan goeden wil, of aan goeden smaak en kennis van zaken? Hij, de vaderlandslievende, weet het niet recht. Zijn liefde gebiedt hem, het beste te hopen. Welnu, hij hoopt. Maar tot redding der nationale eer is dit hopen onvoldoende. Er moet iets anders zijn, of komen, of gedaan worden, wat dan ook. Hij aarzelt -, neen, de tijd des aarzelens is voorbij. Hij tast in zijn brein, in zijn hart en geweten, hij grijpt naar de pen.... Kris, kras, eenige lijnen, omtrekken, schetsen, beelden.... Ziehier, dit boek! Het is geen model, zeg ik u, maar het is althans iets; ja, bij uw nietigheden vergeleken is het iets. Het is natuur, het is waarheid, het is - iets kostelijks voor wie het er weet uit te halen. Wie zoekt, die vindt; en de eerlijke vinder zal worden beloond. Mij lezend zal hij, 't is waar, niet uitroepen: ziehier den roman gelijk hij wezen 
moet, den roman der eeuw, der eeuwen, der menschheid, den Ur roman. Maar zeggen zal hij: ik heb den weg gevonden, het ideaal zien flikkeren tusschen de regels; ik weet- nu waar 't heen moet, en waar ik heen moet. Dáár.... zie ik den weg.... Daar ergens!....
Zeer mogelijk hebben dergelijke fantasieën haar recht en brengen ze licht bij de zooeven gestelde vraag. In ons

{==238==} {>>pagina-aanduiding<<}
bijzonder geval evenwel is het plicht, den auteur van ‘Lidewyde’ zelven te hooren. Hijzelf toch geeft te kennen waarom hij, hoewel niet onder de bevoegde romanschrijvers zich rekenend, niettemin zijn letterkundige loopbaan hier te lande, voorloopig althans, met het schrijven van een roman besloot.
Hij schreef dien roman, getuige de voorrede, om te eeniger tijd ‘nut te stichten’. Aan wie zich over het boek mochten ergeren verzoekt hij (aldus voor een enkele keer, men ziet het, een greep in mejufvrouw Van Naslaan's burgerlijken spreukenschat niet versmadend) in aanmerking te nemen, ‘dat nut stichten en dadelijk nut stichten twee zeer verschillende zaken zijn.’
Hier hebben wij dus des schrijvers antwoord, dat evenwel minstens twee zeer verschillende handvatsels schijnt te hebben en, in elk geval, aan nog anderen dan mij eenig hoofdbreken heeft gekost.
‘Nut stichten’ wil de auteur van ‘Lidewyde’ met zijn boek, die verklaring staat er rond en duidelijk genoeg. Doch welk nut? Noch de volzin waarin gemelde verklaring voorkomt, noch het verband is van dien aard dat verdere toelichting overbodig kan worden geacht. Den volzin nu heb ik geciteerd. Het verband? Laat ons de voorrede nog eens inzien.
‘De schouwburg, - en in ruimer of beperkter zin kan men hetzelfde zeggen van concerten, van tentoonstellingen, van romans, van bundels poëzie, - de alle uitingen der kunst in zich vereenigende schouwburg is onuitstaanbaar indien hij verveelt.’ Ziedaar, primo, een mededeeling, die, als vanzelf spreekt, ons niet verder brengt. Sinds de schepping toch was al het onuitstaanbare vervelend,

{==239==} {>>pagina-aanduiding<<}
gelijk alle cirkels rond waren. Doch van die mededeeling kan men althans niet zeggen - tenzij men er met geweld iets achter wil zoeken - dat zij aan onduidelijkheid lijdt. Hooren we verder:
‘Hij (“de alle uitingen der kunst in zich vereenigende schouwburg”) kan alleen belangstelling wekken door in het gemoed te tasten. Een apathisch tooneel is als een visch op het drooge. Passie is hier het eerste vereischte, passie het tweede, passie het derde. Doch hartstochten zijn geene olie in de lamp der deugd, en ligter zal iemand door den schouwburg gevormd worden tot een held dan tot een braaf mensch.’
Met deze volzinnen begint voor den nauwgezetten lezer, die gaarne verstaat wat hij leest, de moeielijkheid. Wat heeft hij gelezen?
Een kunstwerk wekt geen belangstelling als het niet ‘in het gemoed’ tast.
Om ‘in het gemoed te tasten’ moet in het kunstwerk ‘passie’ zijn ten eerste, ten tweede, ten derde.
Wat in 't gemoed tast moet ook uit 't gemoed zijn voortgekomen. (Volgens Huet's vroeger gestelden regel: ‘eene macht, die bestemd is om driften te doen ontwaken, moet ook zelve uit driften geboren zijn’).
Passies nemen dus haar oorsprong in het gemoedsleven; niet in wat men 't zinnelijk leven pleegt te noemen.
Nogtans zijn passies (‘hartstochten’) geen olie in de lamp der deugd; hetgeen hier ter plaatse wel niets anders kan beduiden dan dat zij bedenkelijk zijn voor de deugd.
Bedenkelijk voor de deugd schijnt alzoo de uiting van 't gemoedsleven, en ‘ligter zal iemand’ daardoor gevormd worden tot een held dan tot een braaf mensch.

{==240==} {>>pagina-aanduiding<<}

(Door de uitingen van 't gemoedsleven, let wel!).
Als ik zei dat deze redeneeringen mij zoo helder schijnen als kristal, zoo onwedersprekelijk als het theorema van Pythagoras, dan zou ik onwaarheid spreken. Ik heb tot heden van 't gemoedsleven andere gedachten gehad. Doch ik opper nu slechts de vraag: wat men van de kunst en haar beminnaars zou behooren te zeggen, indien een kunstwerk onuitstaanbaar moet worden geacht, wanneer een bedenkelijke passie daarbij niet het eerste, tweede, derde, m.a.w., het hoofdelement is?
De auteur geeft vervolgens zijne ‘bezorgdheid’ te kennen dat ‘men’ over ‘Lidewyde’ ‘met noodlottig gevolg naar den aangeduiden maatstaf uitspraak zou kunnen doen.’ Maar het is niemand kwalijk te nemen als hij niet zoo dadelijk den ‘aangeduiden maatstaf’ vindt. Met wat meer eenvoud en klaarheid van stijl zou de heer Huet 't zijn lezers minder lastig hebben gemaakt. Doch laat ons verder hooren. Misschien geeft het volgende nog licht.
‘Ondeugend,’ aldus gaat de auteur voort, ‘ondeugend zou intusschen de kans hare rol spelen indien mijne lezers en lezeressen die bezorgdheid niet te huis wisten te brengen, en zij zich verwonderd afvroegen, hoe de schrijver van Lidewyde vreezen kon, door het opvoeren van zulk een onschadelijk drama, iets anders te zullen doen als olie gieten in de zoo even bedoelde lamp 1). Mocht daar-
{==241==} {>>pagina-aanduiding<<}
entegen het verwijt hem (den schrijver) treffen, ergernis gegeven te hebben, dan verzoekt hij in aanmerking te nemen, dat nut stichten en dadelijk nut stichten twee zeer verschillende zaken zijn.’
Wie 't nú begrijpt, moet het maar zeggen.
Ik voor mij ben aan 't eind der voorrede niet veel wijzer dan in 't midden of aan het begin. Ik blijf vragen om meer licht en minder stijlverwringing, Ik wensch nog steeds een ondubbelzinnig antwoord op de vraag, welk nut de auteur voor heden of morgen wilde stichten. Daar niemand mij tot nog toe het geheim heeft ontsluierd, blijft mijn eenige toevlucht de conjectuur, en onder deze omstandigheden acht ik 't inderdaad een voorrecht dat de volgende merkwaardige passage uit Huet's ‘Ernst of Kortswijl?’ te goeder ure mij weer onder de oogen kwam. (In genoemde brochure te vinden op bladz. 12 enz.)
‘- - En dan, wij zien Mevrouw Van Zirik wel eene enkele maal toegeven aan hare booze lusten; doch juist omdat wij dit en niet iets anders en beters zien; omdat het overspel dezer dame van eene zoo vulgaire soort is, gaat de moraliteit van haar wangedrag volstrekt verloren. Een jong gemoed, nog onkundig van de wereld en niet verzekerd van eigen kracht, kan sidderen bij de kennismaking met eene Medea, kan de bede slaken: Bewaar mij, o God, van immer te vallen in de handen eener vrouw als deze! Die indruk is zedelijk en tegelijk bestaanbaar met echt schoonheidsgevoel, doch voor eene vrouw als mevrouw Van Zirik, die in de tegenwoordigheid van haar zoontje zich door den goeverneur van dat zoontje laat omhelzen en in haar eigen boudoir aan dat mans-
{==242==} {>>pagina-aanduiding<<}
persoon verdachte rendez-vous geeft, voor zulk eene vrouw gevoelt het onbedorven gemoed slechts walging.’
Ik stem het toe, ook deze episode munt niet in de eerste plaats door helderheid uit. Het springt toch niet aanstonds in het oog hoe de ‘moraliteit’ van iemands ‘wangedrag volstrekt verloren gaat,’ wanneer datzelfde wangedrag tegelijkertijd ‘walging’ inboezemt. Ook kan de ‘moraliteit’ van een ‘wangedrag,’ als kunstterm, iets benevelends hebben voor wie niet dagelijks in de sferen der hoogere aesthetische critiek zich beweegt. Nog zou een oningewijde op het denkbeeld kunnen komen dat er in zekere kringen, tegenover 't ‘vulgaire’ overspel, een subliem of fatsoenlijk dito bestaanbaar is. Niettegenstaande dit een en ander is Huet's bedoeling, naar mij voorkomt, met een weinig inspanning wel te vatten. De kunstenaar, dit zal hij meenen, mag alles in beeld brengen, zelfs de machtigste en gevaarlijkste hartstochten -, mits hij 't ook waarlijk als kunstenaar doe. Bij dit zijn werk moet hij voor twee dingen zich wachten. Hij mag, eerstens, het zedelijk afkeurenswaarde in zijn figuren niet onder een vulgair licht plaatsen; anders keert de lezer of toeschouwer zich met walging af van het tafereel en hem ontgaat wat er leerzaams en ontroerends in het spel der menschelijke hartstochten mocht schuilen. Hij mag, ten tweede, evenmin met zijn groepeering, lichteffect of wat ook, zóó tooveren dat het kwade niet meer den indruk geeft van kwaad te zijn; want in het tegenovergestelde geval zou hij inderdaad, willens of onwillens, een bederver zijn der goede zeden. - Om dit laatste met een voorbeeld toe te lichten: Schiller's ‘Räuber’ hebben in het Duitsche vaderland een heilloozen invloed geoefend. Dit drama is gevaarlijk; niet zoozeer om de figuur

{==243==} {>>pagina-aanduiding<<}
van Franz Moor, wiens sophismen allicht walging inboezemen, als wel om den persoon van Karl Moor, op wiens wangedrag een bedrieglijk licht valt. Karl Moor is geen vulgaire roover, geen gemeene natuur; nogtans is hij een roover; maar een roover, wiens uitspattingen en misdrijven naar allen schijn gedekt worden door de banier der vrijheidsliefde, die hij omhoog steekt; een roover op wiens voorhoofd het enthusiasme eener hoogadellijke jeugd zijn wijdenden stempel heeft gedrukt. Laat ons zulke roovers worden, dacht indertijd menigeen, wien 't sophisme van Karl's heldenrol verborgen bleef -; en menigeen is door dien dramaheld op 't dwaalspoor geraakt. Het laat zich begrijpen; wat niet vulgair is, dunkt ons allicht verheven; het verhevene wekt in het onbedorven hart bewondering; tusschen bewondering en sympathie is maar als ééne schrede; en uit de sympathie wordt straks de daad geboren. 't Geheim van den echten kunstenaar is alzoo dat hij de twee genoemde klippen weet te ontgaan en die tragische ontroering, die mengeling van schrik, medelijden, bewondering en ontzetting teweeg brengt, waarbij wij in den zedelijk gevallene, èn den gevallene beklagen, èn den medemensch erkennen, die met ons van gelijke bewegingen is.
In een zijner brieven aan Mendelssohn schrijft Lessing, dat de roeping der tragedie is, ‘hartstochten op te wekken.’ Een gevoelen, eensluidend met dat van Huet. Doch Lessing verwart nergens de uitingen van 't gemoedsleven met die der zinnelijkheid, en ontwikkelt overigens met de hem eigen klaarheid tot een vrij volledige theorie, wat bij Huet slechts sporadisch en schemerachtig wordt aangestipt. - De mogelijkheid bestaat natuurlijk dat ik Huet's credo als kunstrechter niet gansch heb begrepen,

{==244==} {>>pagina-aanduiding<<}
doch in ieder geval heeft de passage uit ‘Ernst of Kortswijl?’ eenig licht gebracht in de duisternis van Lidewyde's voorrede.
Bij al het nevelachtige dat op beide plaatsen nog overblijft, staan nu althans twee dingen vast: vooreerst, dat Huet èn het zedelijk- èn het schoonheidsgevoel door de kunst - hier het drama of den roman - wil laten bevredigen; ten tweede, dat hij de bevrediging van het schoonheidsgevoel alleen mogelijk, maar dan toch zeer bepaald mogelijk acht langs een weg, die voor de zedelijkheid gevaren meêbrengt, immers door het opwekken van bedenkelijke passie.
Met de intentie der eerste stelling heb ik allen vrede. Meer nog, het verheugt mij dat een man van Huet's gezag die heeft uitgesproken; het kan voor sommigen zijn nut hebben. Maar de tweede uitspraak zou ik niet zonder voorbehoud onderschrijven. Zij wordt, dunkt me, door de geschiedenis der kunst gelogenstraft. Iets anders is het, te zeggen dat de echte kunstenaar alles aandurft, ook de verscheurende dieren van den woest-zinnelijken hartstocht; iets anders, te decreteeren dat zonder dergelijke waaghalzerij geen degelijke roman, geen boeiend drama kan gegeven worden. Het eerste is waarheid, het tweede niet meer dan een onhoudbare machtspreuk. Mag ik gissen wat den auteur daartoe verleid heeft, ik zou meenen dat zijn minachting voor onze nationale letteren hier de verzoekster is geweest. Uit zijne critieken blijkt zonneklaar dat hij in onze hedendaagsche letterkunde zoogoed als vruchteloos gezocht heeft naar krachtvolle figuren, wier leven, denken, lijden, werken den stempel droeg eener ernstige realiteit. Meer dan eens heeft hij de bloedelooze dramahelden be-
{==245==} {>>pagina-aanduiding<<}
lachen, die hem in menigte schenen tegen te komen. Hij zocht menschen, en wat hij vond dacht hem niet beter dan mannetjes in de maan, of poppen uit een marionettenspel. Moreele romans zocht hij -, en hij vond slechts moraliseerende stukken. Pamela's en Grandison's, men zal 't zich herinneren, ze maakten hem 't hart wee. Ach, in de oud-Hollandsche kunstscholen (of elders) had hij realisme gevonden; natuur en waarheid, schildering van wezenlijke zonde en ware deugd, menschelijk leven in één woord; geen armzalig namaaksel, geen smakelooze parodie. In de latere schrijvers -, nu, men weet wat hij daar aantrof. Het komt mij inderdaad aannemelijk voor dat een te vurige liefde voor de eer onzer nationale letteren hem tot zijn forsche, door haar overdrijving onware uitspraak over de passie heeft verleid. Is mijn opvatting juist, dan zal de slotsom onzer nasporing niet onbevredigend schijnen. 
We weten dan ten naastenbij, welk nut de auteur van ‘Lidewyde’ heeft willen stichten. Met zijn theorie kunnen we ons ten deele vereenigen. En aan de orde komt alsnu de vraag in hoever de roman ‘Lidewyde’ aan die theorie beantwoordt, of wat wij van dit boek hebben te denken?


III.

‘De verdiensten van dit boek overtreffen ver de gebreken,’ meent de recensent in de Arnhemsche Courant, van wien in het voorgaande reeds eenmaal sprake is geweest.

{==246==} {>>pagina-aanduiding<<}
Op de vraag: ‘welk nut sticht Huet met zulk een vrouw (als Lidewyde) tot hoofdpersoon van zijn boek te maken,’ wordt door hem met genoemden auteur ten antwoord gegeven: ‘nut stichten en dadelijk nut stichten zijn twee zeer verschillende zaken.’ Welk antwoord hij vervolgens aldus poogt toe te lichten:
‘Het boek is waar, naakt waar en zijne personen zijn geen verschijningen uit een andere wereld.’
Voor mijne meening dat het den schrijver van ‘Lidewyde’ om een realistischen roman te doen was, heb ik dus in bedoelden recensent een bondgenoot, ik kan niet nalaten dit met eenig genoegen te constateeren. Overigens verschil ik met hem niet weinig in de waardeering van den roman zelven, gelijk nader blijken zal; met name moet ik zoo sterk mogelijk opkomen tegen de bewering, die hij volgen laat, dat nl. ‘het geheele werk een spiegel van onze zamenleving’ zou zijn. Doch hierover straks. Thans neem ik de vrijheid te herinneren, dat het een dubbelzinnige, of misschien wel zoo goed als geen loftuiting is, als men van een boek verzekert: ‘het is waar, naakt waar en zijne personen zijn geen verschijningen uit een andere wereld.’ Ware het anders, ware de roeping der kunst eenvoudig, hare sujetten uit dit ondermaansche te kiezen en ze in naakte waarheid of ware naaktheid voor te stellen -, de kunst zou langer geen priesteres mogen heeten. Wat onderscheidt den kunstenaar van 't profanum vulgus? Onder anderen het oog waarmee hij de dingen ziet, de tact waarmee hij het leven van natuur en menschenwereld in zijn gewichtigste oogenblikken weet te betrappen, de fijne distinctie waarmee hij het niet belangrijke weet uit te monsteren, de intuitie waardoor hij in den

{==247==} {>>pagina-aanduiding<<}
chaos licht ziet rijzen, de combinatiegave die hem boven anderen in staat stelt, in het meest tegenstrijdige eenheid en waarheid te ontdekken. Daarom kon Goethe van de echte kunstproducten zeggen: ‘sind für den Pöbel nicht da’. Schilderijen vol ‘naakte waarheid’ zijn er in deze wereld genoeg. Het talent waarmee ze geschilderd werden, was vaak onmiskenbaar. Toch is er geen bijzondere welwillendheid, of aesthetische ontwikkeling noodig om Hildebrand's meening op prijs te stellen waar hij op zijn ondeugende manier over die eeuwig ‘passedijzende boeren’ van zekere realistische school spreekt, en bij een andere gelegenheid het niet onwenschelijk keurt, dat onze schilders eens ‘een oogenblikjen uitrusten van mannen die pijpen rooken, en vrouwen die groente hebben gekocht.’ Boeken vol naakte waarheid zijn er eveneens genoeg. Aan reactie tegen onnatuurlijke, onbestaanbare toestanden en figuren heeft het te geenen tijde ontbroken. Niet alle boeken met naakte waarheid zijn nogtans de moeite van het lezen waard. Het realisme van Homerus, Shakespeare en Goethe is niet het realisme van den photograaf; allerminst van den zoodanige, die zijn toestel naar alle zijden richt zonder oordeel des onderscheids, het leelijkste in de wereld voor reproductie niet te leelijk achtend. Toen Huet de teekening van mevr. Van Zirik afkeurde omdat ‘het overspel dezer dame van eene zoo vulgaire soort was’; toen hij om die reden aan gezegde figuur alle aesthetische waarde en alle moraliteit ontzeide; toen heeft hij getoond, zeer goed te weten dat de voorstelling van het naakt ware niet onvoorwaardelijk den kunstenaar kenschetst, zelfs van dien aard kan zijn dat zij gebrek aan kunstzin verraadt. Aan die leer getrouw blijvend moet hij-
{==248==} {>>pagina-aanduiding<<}
zelf de lofspraak van zijn verdediger in de A.C. voor 't minst onvolledig keuren.
Laat ons nu de personen in Huet's roman van naderbij bezien. In de eerste plaats haar, die de titelrol vervult.
Ook zij, Lidewijde, is derhalve volgens den beoordeelaar in de Arnhemsche, (dien ik in 't vervolg kortheidshalve A zal noemen) ‘naakt waar,’ en geen verschijning ‘uit een andere wereld.’ Hij verzekert zelfs dat er in deze wereld ‘meer dan genoeg’ Lidewyde's zijn.
In de Zaanlandsche Courant van 4 Juli schreef de heer J. Van Loenen Martinet: ‘Lidewijde is eene vrouw, die geene wet kent dan die der zinnelijkheid; die, als gehuwde vrouw, dan aan dezen, dan aan genen man zich geeft; die om haar doel te bereiken geen middel van verleiding ontziet.’
De heer L. getuigde van haar in de Spectator: ‘Er is geen enkele trek in haar karakter die ons aangenaam aandoet. Eene schoone, kokette, zedelooze, doldriftige courtisane.’
De heer M.E. Van der Meulen vraagt in zijn brochure: ‘zou er één lezer zijn, ik denk niet eens aan een vrouw, die partij kiest voor Lidewyde?’
Glaukus verzekert ons in zijn: ‘Ergerlijk of Middelmatig?’ dat Lidewyde een vrouw is ‘zelfs te slecht dan dat haar de eer zou gegund worden van een titelrol te vervullen in het drama, waarvan de schrijver eerlijke denkbeelden koestert van huwelijkstrouw en eerbaarheid.’
Hierin komen de vier laatste beoordeelaars overeen dat Lidewyde walging inboezemt en niets anders dan walging.
Voor den dichter van Lidewyde moet zich tegenover deze feiten met kracht de vraag opdringen: of hij de heldin

{==249==} {>>pagina-aanduiding<<}
van dien naam wel goed geteekend heeft. Nogmaals breng ik hier de merkwaardige woorden in herinnering: ‘En dan, wij zien mevrouw Van Zirik wel eene enkele maal toegeven aan hare booze lusten; doch juist omdat wij dit en niet iets anders en beter zien; omdat het overspel dezer dame van eene zoo vulgaire soort is, gaat de moraliteit van haar wangedrag volstrekt verloren. - - - - Voor zulk een vrouw gevoelt het onbedorven gemoed slechts walging.’
Of zou Huet de competentie van genoemde beoordeelaars, althans de juistheid van hun blik voor deze bijzondere gelegenheid, in twijfel trekken? Zou hij 't misschien een schreeuwende onbillijkheid vinden dat de figuur van mevr. Van Zirik op ééne lijn wordt gesteld met die van Lidewyde?
In dat geval moet ik hem zeggen dat hij zich, mijns inziens, vergist.
't Is waar, Dijk's echtgenoot onderscheidde zich in zoover van mevr. Van Zirik dat zij zich niet in tegenwoordigheid van haar zoontje door een vreemd manspersoon liet omhelzen. Mevrouw Dijk toch had geen zoontje. Ook schijnt de parfum, dien Lidewyde er op nahield - 't was ‘eau-deverveine’ - delicieuser te zijn geweest dan die der andere dame. In overeenstemming daarmee mogen we ook haar toilet en boudoir - eigenlijk meer dan één boudoir - voor beter gesoigneerd houden. Nog dient erkend dat Lidewyde slechts eenmaal den toon van een gemeene straatdeerne aanneemt -, 't is dan wanneer ze door haar ploertigen echtgenoot wordt betrapt. Over 't geheel, waar 't aankomt op ‘sauver les apparences,’ is mevrouw Dijk superieur aan mevrouw Van Zirik. Doch deze excepties toegegeven, waar ligt nu ten slotte de meerdere ‘moraliteit’ van Lidewyde's

{==250==} {>>pagina-aanduiding<<}
‘wangedrag’? Waar het minder vulgaire in haar persoonlijkheid? Zien wij van haar ‘iets anders en beters’, dan dat zij toegeeft ‘aan hare booze lusten’? Is er één trek in de gansche teekening, die ons verraadt dat er iets edels, hoe gering ook, leeft in Lidewyde's gemoed? Blijkt ergens dat zij een zweem van ‘gemoed’ laat doorschemeren? Indien Huet een bloedige satire had willen schrijven op die onmogelijke romanfiguren, die hij verfoeit -; mij dunkt, hij had geen beter middel kunnen aanwenden dan de fictie eener aldus van allen menschelijken adel ‘ontzwavelde’ vrouw. Indien eene wolvin haar gezoogd had, in de plaats der Grieksche slavin, die, naar het schijnt, haar moeder was, ze zou niet onmenschelijker geworden zijn. En deze Lidewyde zal nu ‘naakt waar’ verbeelden De man, die aan 't bestaan van zulk een vrouw niet ge looft, zal volgens den heer A., o.a., van zijn ‘geringe levens ervaring’ een blijk geven. Neen, mijnheer, die man geeft, God zij geloofd, van zijn gezond verstand getuigenis, om nu van zijn hart nog niet eenmaal te spreken. Indien gij minder toornig op anderer critiek waart geweest, gij zoudt uzelven niet aldus hebben bloot gegeven, niet een romanfiguur hebben willen redden, wier ‘waarheid’ even reddeloos zoek is als haar aesthetisch recht van bestaan.
De teekening van Lidewyde herinnert ons de uiterste afdwalingen eener zichzelf voorbijstrevende, en daardoor caricatuur geworden, realistische school. Lidewyde behoort thuis in de roman-mythologie van duivelen en engelen in menschengedaante, aan wier vereering Cd. Busken Huet en zijn volgelingen, naar ik meende, sinds lang den dienst hadden opgezegd. Ik ontken niet dat hare coquetterie in enkele momenten goed gepenseeld is; maar in geheel

{==251==} {>>pagina-aanduiding<<}
haar verschijning straalt niets hoegenaamd door, dat eenigen tragischen indruk te weeg brengt. Geen spoor van zielestrijd, geen dobbering tusschen neiging en plicht, geen onevenredigheid tusschen aanleg en streven; niets van hetgeen zweemt naar een gevallen grootheid, wie het leven te machtig, het lot te bang werd. Lidewyde is slecht omdat zij slecht is -, zoo vulgair mogelijk. Haar namelooze wreedheid jegens Emma, haar cynische insolentie tegenover freule Bertha zijn ongemotiveerd en in haar mogelijke motieven onnaspeurlijk, gelijk haar geheele wezen dat is. Zoo ergens dan geldt bij 't portret dezer romanheldin het woord, eens door Huet geschreven: ‘De les der kunst valt door gebrek aan kunst in 't water.’
Het laat zich begrijpen dat tegenover zulk een heldin de overige sujetten van den roman kunnen meevallen. Dit is dan ook werkelijk het geval. André Kortenaer, de held van het boek, schijnt aanvankelijk onze belangstelling waard te zijn. In hem waren gegevens, die iets beloofden en waarvan onder behandeling van een Octave Feuillet iets zou geworden zijn. André heeft oorspronkelijk gevoel voor 't schoone en goede; in verband met de hem eigen zwakheid van wil lag daar de grondstof voor een aandoenlijk drama van menschelijk lijden, dat niet te vergeefs om sympathie zou hebben gevraagd. Doch ook bij de teekening van dien jonkman heeft Busken Huet de wetten der poëtische waarheid geschonden en mitsdien al de wijding der kunst te loor laten gaan. Het is, gelijk de heer L. in de Spectator schrijft: ‘André verbeurt terstond onze achting en belangstelling en boezemt ons niets meer dan afkeer in.’ Dit ‘heeft ten gevolge dat wij zijn tragisch uiteinde - belachelijk vinden.’ Jammer dat de au-
{==252==} {>>pagina-aanduiding<<}
teur zich hier de schoone kans liet ontglippen om ons het beeld te leveren van zoo menig verloren zoon, die de wereld ingaat met argeloos gemoed, onbewust van zijn zwakheid, ongeoefend van kracht, 't genot zoekend, 't gevaar niet tellend, vertrouwend op zichzelven en de menschen.... Ach, het zijn niet altijd de slechtsten, die verloren gaan, en eere den dichter, die hun geschiedenis in beeld weet te brengen. Het stond den schrijver van ‘Lidewyde’ evenwel vrij, zichzelven gegevens te stellen, ook voor de figuur van André; niet geoorloofd was het hem, in 't vervolg daarmee aldus te werk te gaan, dat ook hier de les der kunst in 't water moest vallen, en dit is geschied.
De held wordt geïntroduceerd terwijl hij zich ‘nog met den éénen voet in die ideale periode des levens’ bevindt, ‘waarin de eer boven het geld gaat’ en vermoedelijk boven een menigte dingen, die evenmin eereteekenen zijn als, in den regel, het geld.
André ‘had iets langzaams in zijne bewegingen, iets geposeerds dat - meer van nadenken dan van inspiratie getuigde, meer van lijdzaamheid dan van ondernemingsgeest.’ Hij ‘zou nimmer uit eigen beweging naar het avontuurlijke getracht hebben.’ Tot nog toe - hij telde 30 jaren - was hem van de wereld ‘weinig meer dan haar proza’ bekend. In de woning van Aart Visscher brak voor hem een nieuw levenstijdperk aan, ‘de idylle zijns levens.’ Deze verandering was verbetering; zijn liefde voor Emma oefende ‘een gunstigen invloed op zijn karakter.’ Dit schijnt zeer bijzonder voor zijn aanleg te pleiten, aangezien een romaneske liefdesgeschiedenis als de zijne, naar het oordeel des auteurs ‘voor de minste jongelie-
{==253==} {>>pagina-aanduiding<<}
den’ dienstig zou zijn geweest. De voorspoed, zegt Huet, ‘had hem instede van overmoedig ernstig gemaakt.’ Op den avond toen hij zijn liefde voor 't eerst aan Emma beleed, ontperste een roerend gedichtje van Jacob Cats hem den pathetischen uitroep: ‘God, hoe schoon!’ In Emma leerde hij ‘de kracht bewonderen van een gevoel dat liever levend begraven zou willen worden dan zichzelf verraden’ Zonder ‘valsche nederigheid,’ was hij geenszins verwaand. Omtrent ‘zijne eigen belangrijkheid’ maakte hij zich geen ‘illusien’ Te midden van het feest waarbij zijn triumf als waterbouwkundige werd gevierd, ‘trok zijn hart naar Duinendaal.’ Emma heeft ‘een voorname plaats in al zijn droomen,’ zoo dikwerf hij mijmerend in de toekomst staart. Aart Visscher, ‘zelf onbedorven van hart, schonk onwillekeurig zijn vertrouwen aan de onbedorvenen.’ En deze Aart Visscher had op André's ‘onschuld huizen willen bouwen.’ Op zekeren avond sprak hij tot zijn echtgenoot: ‘André is een der degelijkste jongens, die ik ooit ontmoet 
heb.’
De vraag doet zich voor, of uit dezen André binnen weinige weken een schepsel kon groeien als Huet van hem gemaakt heeft. Verrassingen zijn in een boek niet te versmaden. Maar evenzeer als 't niet hetzelfde is of men, in zijn studeervertrek, door een gelukkigen inval, dan wel door het springen van een kruitmagazijn verrast wordt; evenzeer is het niet onverschillig of een dichter ons door fijne wendingen dan wel door gebrek aan zielkundige logica op iets onverwachts onthaalt. De behandeling van André levert van zoodanige fijnheid geen bewijs.
Het is waar, tegen het eind van het eerste boek wordt ons vrij geheimzinnig te kennen gegeven dat ‘aan 't

{==254==} {>>pagina-aanduiding<<}
register’ van André's liefde voor Emma ‘sommige toonen ontbraken.’ Onwillekeurig hooren wij dan ook bij die woorden een verzuchting, als die van Copperfield, uit André's toekomst rijzen: ‘Oh, my young, undisciplined heart!’ Maar van een zedelijken dood als wij hem eerlang zien sterven, komt zelfs 't vermoeden niet bij ons op. Gebrek aan kunst is hier de oorzaak van den gepleegden moord.
Kort na zijne aankomst in Lidewyde's woning schrijft onze held aan zijn meisje. ‘Voor mij is niets zoo belangrijk in dit leven als uwe liefde,’ heet het in dien brief. ‘Mijn hart is op Belvedere. Bij u behoor ik, voor u leef ik’ enz. Veel meer nog dan aan soortgelijke uitingen van een verliefde mogen we hechten aan een ontboezeming als deze: ‘Zaagt gij de zon door de takken en bladeren van dien boom hare vonken schieten op het gras, gij zoudt er stil van worden.’ Niet waar -, aan dien trek, aan dat besef van de ernstige majesteit en heilige welsprekendheid der natuur meent men, niet ten onrechte, een hart te herkennen? De André evenwel van een dag of wat later heeft, naar het schijnt, nooit een hart in zich omgedragen. Nog terwijl hij Lidewyde ‘nauwlijks van aangezicht kende,’ was hij van wufte overleggingen te haren opzichte reeds vervuld. ‘De voorspoed had hem overmoedig gemaakt,’ verklaart de schrijver, die ons kort geleden verzekerde dat ‘de voorspoed hem instede van overmoedig ernstig had gemaakt.’ 't Is maar een gauwigheid, zegt Bamberg, maar hier is zulk een gauwigheid misplaatst. ‘Voor den eerbiedigen en zoeten schroom, waarmede hij nog kort geleden tegen Emma had opgezien, was al spoedig zekere fatuiteit in de plaats gekomen.’ Van die verklaring geldt hetzelfde. De heer Huet heeft dit ge-
{==255==} {>>pagina-aanduiding<<}
voeld; doch om zijn fout te verschoonen begaat hij een andere, die naar mijn inzien even onverschoonlijk is.
‘Men zou,’ dus schrijft hij met het oog op de veranderde gevoelens van zijn held, ‘men zou van den kronijkschrijver wenschen te vernemen hoe zij te rijmen waren met de betuigingen van teederheid aan het slot en in den aanhef van zekeren brief. Doch op die wijze zou men Melis Stoke eene taak opleggen die de zijne niet is. Hij weet niet en behoeft niet te weten, hoe het kwam dat André Kortenaer eensklaps bleef beneden hetgeen men van hem zou hebben mogen verwachten.’ (Dl. I, bl. 174.)
Niet waar, dat heet men, om een gemeenzame uitdrukking van Huet te bezigen, dat heet men nu, de lieden met een kluitje in 't riet sturen? Geen ernstig lezer mag zich dergelijke manoeuvre laten welgevallen. Met den kronijkschrijver Melis Stoke heeft hij, waar het de teekening van André Kortenaer geldt, ter wereld niets uit te staan. Met den romanschrijver Cd. Busken Huet zooveel te meer. Deze ‘behoeft’ wel degelijk te weten wat geen sterveling in dit geval van Melis Stoke zal wenschen te vernemen, De logica van onzen auteur is hier even zonderling als zijn aardigheid mat. Hoe komt hij er aan, zoo op eenmaal den kronijkschrijver met den dramaticus te verwarren? Met welk recht ontslaat hij zich dus openlijk van de roeping, die hij als romancier had aanvaard? - De heer A. zal misschien in Huet's plaats willen antwoorden: de onverklaarbare ommekeer in André is ‘naakt waar.’ Zulke dingen ziet men in onze samenleving ‘meer dan genoeg.’ Doch het is niet de vraag wat ‘men’ ziet, maar wat de kunstenaar ziet, en wat hij te zien moet geven. Laat ons van geen kunstwerken meer spreken, geen

{==256==} {>>pagina-aanduiding<<}
romans of drama's meer lezen, wanneer zij ons niets dan een duplicaat der gewone wereldsche charades te raden geven, ons derhalve niet openbaren wat de dichter van 's levens geheimen heeft doorgrond. Indien een verstandig mensch zijn dichters nog hooren wil, het is opdat ze hem tolken mogen zijn van hetgeen de meer alledaagsche geest niet begrijpt. Waartoe zal hij ze in eere houden, wanneer zij hem niets te vertolken hebben en hun oog duister is als het zijne?
Nog eenmaal (dl. 2., bl. 118) ontslaat André's dichter zich op gemelde wijze van zijn taak. Vraag: waarom werd deze jongeling ontrouw? Antwoord: ‘waarom werd Theseus ontrouw aan Ariadne? Waarom deed Herakles op den tweesprong eene loffelijke keus? Omdat Herakles Herakles en Theseus Theseus was.’ Zeer mogelijk; maar ik voor mij heb juist de quaestie gesteld of André wel André is? Toen ik zooeven als mijn gevoelen te kennen gaf dat de auteur gansch willekeurig met zijn held heeft omgesprongen, toen twijfelde ik of hij André André wel liet zijn. De klank der classieke namen, die Huet nu tot zijn rechtvaardiging schijnt aan te voeren, legt mij onwillekeurig de vraag op de lippen, of hij ons een drama uit de 19de eeuw heeft willen geven met iets van het onontwijkbare fatum der ouden daarin? In dat geval zou ik wenschen te vernemen of het fatum der oude tragedie ooit willekeur der oude tragici is geweest?
De heer Huet zegt bij zekere gelegenheid dat een innerlijke strijd, dien André te strijden had, ‘te kort’ was voor ‘een held.’ Onjuist; er is bij André van strijd geen sprake. Het zijn louter spiegelgevechten, die wij van hem te zien krijgen; dat juist maakt zijn figuur onwaar, en

{==257==} {>>pagina-aanduiding<<}
berooft haar van alle aesthetisch-moreele waarde. Men kan niet zeggen dat de wulpsche schoonheid van Lidewyde hem slecht heeft gemaakt; evenmin dat de sophismen van Ruardi 't gedaan hebben. Reeds vroeger was hij ten kwade veranderd; niemand weet waardoor en waarom; ook Busken Huet, gelijk wij zagen, weet het niet. Wij zullen André's ontwikkeling (?) dan ook verder niet op den voet volgen.
Zooveel is zeker, in hoofdstuk 19 van het 2de boek laat de auteur hem stapel gek worden. ‘De eeuwige straf’ zou hem (André) op dat tijdstip ‘geen te dure prijs zijn geweest voor één kus van Lidewyde's lippen.’ De kus volgt weldra. Daags na dien kus wordt André door Emma van ontrouw beschuldigd. Een verzoening volgt; tot onderpand geeft het meisje een medaillon aan haar vriend, waarvan ze zeggen mocht: ‘het is mijn reinste en heiligste gedachtenis.’
Weinige uren later ligt André in Lidewyde's liederlijke omhelzing.....
Nog een dag of wat, (of minder misschien), en André ervaart ten huize van freule Bertha, dat Emma hem voor altijd vaarwel heeft gezegd. Hij hoort het zonder verlegenheid, zegt een bêtise en gaat heen ‘met eene aan fierheid grenzende koelbloedigheid.’ Hij vindt het in de eerste plaats ‘vervelend dat eene oude jonge jufvrouw, die hij daarenboven voor eene langtong hield, nu kennis droeg van zijne hartsgeheimen.’ Andere omstandigheden vindt hij weer anders, maar alles naar rato, alles met ‘eene aan fierheid grenzende koelbloedigheid.’ Vervolgens stapt hij in een omnibus, rijdt naar 't badhuis, baadt zich, eet lamskoteletten, drinkt madera en droomt onderwijl van

{==258==} {>>pagina-aanduiding<<}
‘Lidewyde in het bad.’ Des avonds is hij weêr te vinden in Lidewyde's intiemste appartement en, het schijnt, nog menigen avond na dezen. Vervolgens schiet hij zich op zekeren nacht dood, op verzoek van mijnheer Dijk. 't Moet waarschijnlijk zeer akelig verbeelden, maar 't roert ons niet. André Kortenaer, de minnaar van Lidewyde, had voor ons zoogoed als nooit geleefd; er is dus letterlijk voor niemendal kruit verschoten. - Een omstandigheid, die ons leed doet voor den auteur.
Ten opzichte van de overige figuren in den roman heb ik weinig te zeggen, omdat ze, met uitzondering van Emma, niets meer zijn dan figuranten. Lidewyde's echtgenoot is een onbeduidend wezen met een monomanie. Zijn intiemste meditaties als echtgenoot hebben zich, gedurende vijf van de zes jaren zijns gehuwden levens, tusschen een revolver en een hondenzweep bewogen, Geen uitlokkend sujet voor een dichter, zou men zoo zeggen. Ruardi, Stephenson, Timmermans, Lefebvre, Sarah, Bertha, Andre's vader enz. zijn, gelijk zij nu voorkomen, eenvoudig aangekleede paragrafen van een of andere levensphilosophie. Bedrieg ik mij niet, dan heeft de auteur oorspronkelijk grootscher plannen met hen gehad. Ze komen en gaan en zeggen een gedeelte der rol op, die zij (en dat in haar geheel) hadden moeten spelen. Sommigen hunner helpen, 't is waar, een handje meê aan de intrige. Maar de een met den ander zijn ze kennelijk door onvoorziene omstandigheden op weg naar hun bestemming verongelukt; 't zou al te dwaas wezen, hen inderdaad voor dramatische figuren aan te zien en als zoodanig te beoordeelen. Ook op mijnheer en mevrouw Visscher is dit van toepassing; doch er zijn redenen, waarom ik straks aan hen en hun

{==259==} {>>pagina-aanduiding<<}
manier van zijn een afzonderlijk hoofdstuk zal wijden. Hier nog het volgende.
De schrijver van ‘Lidewyde’ is met de teekening van toestanden en personen zeer ver beneden het ideaal zijner theorie gebleven. Hij wilde in 't gemoed tasten -, en miskent schier onafgebroken de rechten en bewegingen van 't gemoed. Hij zou hartstochten opwekken -, en geeft in den regel slechts zinnelijke driften te zien. ‘Van den hartstocht, de drijfveer, het hoofdelement van het pathetische, is in het geheele boek niets te bespeuren,’ meent de heer L. Volkomen terecht, geloof ik, als men de figuur van Emma niet meerekent. - In Emma toch zien wij enkele malen den edelen, roerenden pathos van een echt vrouwelijk gemoed; de angsten eener minnende, die vreest dat ergens een duistere macht haar den geliefde ontrooven zal en tegelijk zich opdringt dat zij, het zwakke meisje, de wereld en al haar noodlottige invloeden door kracht der liefde te machtig zal zijn. Zie hoe zij het weenend en zorgend hart nu eens achter glimlach en scherts tracht te verbergen, dan weer in snikkenden toorn, straks in liefelijk vleien en dringender waarschuwing zoekt lucht te geven. Een en ander is bijwijlen met de macht en de rust van den waren kunstenaar geteekend, en Huet heeft in die oogenblikken het woord van Vinet bevestigd: ‘Le propre du vrai génie poétique est de sentir plus intimement que tout homme et de contempler comme s'il ne sentait pas.’ Indien deze Emma nogtans geen diepen indruk bij ons achterlaat, het is wijl de auteur aan haar intenties niet genoegzaam recht laat wedervaren, of, juister misschien, wijl zij gekoppeld werd aan een schepsel zijner fantasie, dat spoedig alle aanspraak

{==260==} {>>pagina-aanduiding<<}
op onze hoogachting verbeurt. Strenge berisping verdient daarenboven de auteur om de deels wijsneuzige, deels ruwe opmerkingen, waarmee hij de reinste momenten eener eerste liefde profaneert. Als, b.v., op den aandoenlijken avond vóór André's vertrek de gelieven in heilige tweëeenheid te zamen zijn in ‘diezelfde bovenvoorkamer, waar hij haar voor het eerst van zijne liefde gesproken had,’ en waar ‘alles in het vertrek sedert dien winteravond hetzelfde voorkomen had behouden;’ als Emma in dat plechtig uur, op dien welsprekenden voorjaarsavond zich leunt aan de borst van haren vriend; als haar oog glinstert van tranen zoo rein als het maanlicht dat zich daarin weerspiegelt; als zij opziet naar den majestueusen avondhemel en haren geliefde eene ster wijst, ‘wier gouden vonk bijna den bovenrand der zilveren sikkel raakte’ -; is 't dan voor een' idyllen-dichter de tijd om ons met schoolsche pedanterie aan te komen, ons te herinneren dat de Hollandsche wijzen der nooitvolprezen 17de eeuw een stemming als die van Emma met den naam (en nog wel gespatieerd) van kalverliefde zouden hebben genoemd? Neen, een mensch die, wellicht uit vrees voor de verdenking van sentimentaliteit, den heerlijken moed niet bezit om bij zulk een tooneel aan onverdeelde bewondering en sympathie, aan volkomen eerbied en stille ontroering zich over te geven -, hij moet geen idylle der eerste liefde willen schrijven. Laat hem docent worden in de zoölogie en daarmee tevreden zijn. Ik zeg het met volle instemming den heer L. na: ‘De man, die in zijn hart nog de heilige herinnering aan zijn eerste liefde draagt, wordt pijnlijk aangedaan als hij de koele, ironische, bijna gemoedlooze wijze nagaat, waarop die liefde door Huet is afgeschilderd.’

{==261==} {>>pagina-aanduiding<<}

Met uitzondering alzoo van het pathetische in Emma, valt er van hartstocht in den roman niet of weinig te bespeuren. Zinnelijke drift is hier het eerste, het tweede, het derde. Een enkele maal wordt deze met talent geteekend. Over de tooneelen, die bij 't publiek den meesten aanstoot hebben gevonden, ligt zelfs een gloed, waaraan men 't penseel van zekere meesters herkent. Had de heer Huet met gelijke inspanning der liefde zich de uitvoering van edelen hartstocht ten doel gesteld, hij zou 't publiek en zichzelven goeden dienst hebben bewezen; onze letterkunde ware misschien een schoon en roman rijker geworden.


IV.

In Frankrijk, het land waar de fijne op merkers bij uitnemendheid een oog hebben voor het belachelijke -; waar 't gezond verstand in den regel met gratie en goeden smaak zich paart; daar heeft men voor een eigenaardige soort van zieken der 19de eeuw den niet onaardigen naam gevonden van ‘les incompris.’ Ook onder ons Nederlanders worden deze patienten gevonden, en er zijn redenen voor de vrees dat hun ziekte te aanstekelijker is, naarmate deze een te fijner constitutie, te delicater organisme bij haar slachtoffer schijnt te verraden. De historia morbi van 't miskend genie heeft sinds overoude tijden voor vele fortuinzoekende leegloopers iets aantrekkelijks gehad, en niet gansch ongelijk aan den geheimzinnigen heer uit Dickens' ‘Nickleby,’ die er een partijtje ‘gebottelden blik-
{==262==} {>>pagina-aanduiding<<}
sem’ op nahield, schijnen zij de Byronische toorn- en smartschichten in flesschen te willen vangen (of minstens den mensch- en wereldverachtenden grijns van Piet Paaltjens), ten einde bij plechtige gelegenheden zich daarvan te bedienen en, aldus versterkt, het hen omringende menschdom te imponeeren. Sommigen hunner zijn vriendelijk en zachtaardig genoeg om de kracht van dat heroïeke middel met een scheutje ‘ingehouden tranen’ of zoo iets te temperen. 't Is als wilden ze zeggen: ‘we zijn toch niet zoo ontzachlijk bitter en geducht als we schijnen.’ Niettemin blijft het gansche genus voor gewone menschen zeer beangstigend; ja, daar zijn er, wien bedoelde ziekte erger schijnt dan de dood. ‘Onnatuur’ zeggen zij er van; ‘onnatuur ten eerste, ten tweede, ten derde’ -; en in hun welmeenende drift is dit vergrijp jegens onze schoone moedertaal vergeeflijk. Zelfs een man als Ernst Von Feuchtersleben zou bij de patienten in quaestie zijn gewone bedaardheid verliezen en hoogstwaarschijnlijk zeggen: 
‘laat de druilooren voor 't geen ze zijn.’
Waartoe deze inleiding op mijn hoofdstuk over Aart Visscher en het zijne? Is er eenige overeenkomst tusschen hem en de arme lijders voormeld? Een man zoo beschaafd en verstandig, van zoo goede manieren, met zooveel gevoel en smaak heeft immers niets gemeen... Met onbeduidende zotskappen, misschien niets; met ‘les incompris’ wel iets. De variëteiten van deze soort zijn vele. Het exemplaar Visscher is belangrijk genoeg om van nabij te worden bezien. Wat meer zegt, die beschouwing kan heilzaam werken op hen, bij wie de kiem der meergemelde kwaal mocht aanwezig zijn. Wat Huet met de uitvoerige schets van Belvedere en zijn eigenaar bedoeld heeft, durf ik niet beslissen. Of

{==263==} {>>pagina-aanduiding<<}
hij in den laatste een toonbeeld vereert van classieke beschaving, bovenal van aesthetische ontwikkeling -, ik kan het niet uitmaken. Evenmin weet ik of hij gewild heeft, dat wij op Belvedere met den heer Van der Meulen ‘het edelste zouden aanschouwen wat bij zulk een levensbeschouwing (waarin voor godsdienst geen plaats is) kan voortgebracht worden.’ Wel durf ik beweren - en niemand praat mij dit uit het hoofd - dat de schrijver van ‘Lidewyde’ iets anders met Belvedere en zijn bewoners heeft voorgehad dan er van geworden is. Deze partij is te breed begonnen, te zeer met allerlei artistieke uitweidingen doortrokken dan dat zij opzettelijk voor een mise en scène van ‘Lidewyde’ zou zijn vervaardigd geworden. Intusschen, wat de heer Huet ook bedoeld hebbe, het is een feit, mijns inziens, dat hij in Visscher de omtrekken van een figuur heeft geschetst, die den opmerkzamen beschouwer de bede des leekedichters op de lippen legt: ‘Geef ons natuur en waarheid weêr!’ (niet alleen in de preekwereld, maar ook) in het rijk der letteren en kunst.
Een man van letteren en kunst was Aart Visscher. ‘De muziek en de architectuur, beeldhouwen en schilderen, het proza en de poëzie, alles was hem in den aanvang even vlug van de hand gegaan; en toch, dit erkende hij zelf, toch had hij, ook na zich uitsluitend te zijn gaan toeleggen op één vak, in de kunst nooit veel beduid.’ Hij ‘leefde met hart en ziel in zijne geliefkoosde 17de eeuw;’ hij ‘schaamde zich’ over ‘zijne tijdgenooten en kunstbroeders, van wie hij’ (nogtans) ‘erkende dat ze boven hem stonden;’ hij ‘bleef gelooven aan een toekomst voor de vaderlandsche kunst.’ Voor het overige hield hij zich bezig met ‘jagen, visschen en bloemenkweeken;’ hij had ‘kip-
{==264==} {>>pagina-aanduiding<<}
pen, duiven en een hond,’ alsmede een ‘tentwagentje’ en een ‘doodmak paard;’ hij was, wat meer zegt, een liefhebbend echtgenoot en vader, en leefde rustig en vergenoegd van zijn renten en in een ‘optrekje,’ vanbuiten wansmaak, wat hij niet helpen kon, vanbinnen een en al smaak, wat voor zijn gelooven en werken als kunstenaar getuigde. ‘Er was’ bij Aart Visscher aan huis ‘karakter in het snijwerk van tafels en stoelen, in de kleuren van behangsel en gordijnen, in den vorm van bekers en karaffen, in de afwisseling van ouderwetsch en nieuwerwetsch.’ Het ‘karakter’ der studeerkamer en schilderswerkplaats, die Huet beschrijft, zal menigeen zelfs, zoo al niet onbegrijpelijk mooi, dan toch voor 't minst onbegrijpelijk voorkomen. (Goethe's studeervertrek had een gansch ander karakter. Cf o.a. Lewes.) Als supplement diene nog de mededeeling dat de oude heer Visscher ‘van alles afwist’ en ‘zich on: afgebroken bezig hield met belangwekkende dingen.’ Een mededeeling die, als ze op zichzelve stond, gewis meer ontzagwekkends zou hebben.
Uit een brief van Emma vernemen wij later dat papa zich aan tafel gevoelig betoont voor ‘schotels,’ waaraan iets ‘extra's’ is, en gaarne ‘dessert’ heeft, waarbij dan de koffie, ‘'t geparfumeerdst liqueurtje,’ benevens ‘de geurigste sigaar’ hem niet ongevallig zijn. Eveneens dat papa ‘een uur lang college’ geeft over ‘het dames-toilet van den tegenwoordigen tijd;’ terwijl daarentegen uit een gesprek van Emma met freule Bertha blijkt dat bij Visscher aan huis ‘over den bijbel en de kerk weinig gesproken wordt,’ en dat de dochter ‘daarin het voorbeeld van vader en moeder’ volgt.
Op den vreeselijken avond als Emma met gebroken hart,

{==265==} {>>pagina-aanduiding<<}
meer dood dan levend in het ouderlijk huis terugkomt, ‘kan’ Aart Visscher het in huis ‘niet uithouden.’ Hij ‘moet de zee zien.’ ‘Geef mij mijn hoed en mijn regenmantel,’ zegt hij tot zijne vrouw. En deze:
- ‘Laat gij mij den geheelen nacht met Emma alleen? Als haar eens iets overkwam, wat zou ik beginnen?’ - En hij:
- ‘Zeg Bartje, (vermoedelijk een dienstmaagd) dat zij met u wake. Ik ben tot niets nut. - - -’ Dan zij weêr:
- ‘En wanneer zie ik u terug?’ - Hij:
- ‘Morgen ochtend, met het aanbreken van den dag.’ - - - ‘Vrees niet voor mij. Ik ken den weg en neem ten overvloede Tiras mede.’ (Tiras is de hond).
Of hij ook de ‘veldflesch’ en ‘een stuk brood’ meeneemt, wordt niet opzettelijk vermeld. Maar 't is hem door zijn vrouw gepresenteerd.
En zoo blijft Bartje dan bij mevrouw thuis, en mijnheer en Tiras gaan op reis. Met een inspanning, een betere zaak waardig (zouden gewone burgerlui zeggen), tobt en ploetert Aart Visscher zich nu in de duisternis door ‘bremstruiken’ en ‘helmplanten’ en ‘de ineengewoelde ranken der duinbeziën’ heen. Een enkele maal valt hij ‘eensklaps voorover,’ dat is waarschijnlijk, op zijn neus. Of dit accident hem voor een oogenblik zijn goede luim teruggeeft is niet zeker. Bekend is alleen dat hij tot zijn hond zeide: ‘Kom hier en speel voor chirurgijn!’
Na veel gesukkel wordt eindelijk het strand bereikt. Voor wie het fijne van de zaak niet zoo terstond mocht hebben begrepen, zij hier vermeld wat de artistieke natuur van den bedroefden vader eigenlijk had gezocht. ‘Hoe sterker wind, had hij gedacht, en hoe woester golven, des

{==266==} {>>pagina-aanduiding<<}
te weldadiger zou de overeenstemming zijn tusschen het geraas om hem henen en den storm in zijne borst.’ Doch zelfs een artistiek persoon kan niet op alles bedacht zijn, en zoo gebeurde 't dat Aart Visscher, aan het doel zijner reis gekomen, ‘niet een der indrukken ontving, waarop hij gerekend had.’ Onpleizierig als men zich zoo heeft afgesloofd; maar de goede moeder natuur is wijzer dan de wijsheid van sommige kunstenaars.
Het heeft er zelfs allen schijn van alsof de natuur in dit bijzonder geval zeer ernstig verstoord was op den aesthetischen heer Visscher. Verbeeld u, ‘hij zou in de eenzaamheid de vuist hebben willen ballen tegen André,’ en de natuur veroorlooft zich, haar storm op den eenzamen nachtwandelaar los te laten. 't Gevolg is dat hij ‘om voort te kunnen komen’ met ‘beide handen’ zijn mantel ‘bijeen’ moet houden. Kan het ondeugender?....
Doodmoe en druipnat komt Visscher des morgens terug. Zijn verlangen is alsnu, met den middagtrein te vertrekken naar de plaats waar André zich bevindt. (Hoe prakkezeert een mensch 't zoo gauw?!).
‘Om wat te doen?’ vraagt de practische huisvrouw.
‘Dat weet ik zelf niet,’ zegt de man, die ‘van alles afwist,’ en nog daareven zoo'n ernstige les van de natuur had gekregen.
‘Wilt gij hem rekenschap vragen van zijne handelwijze?’ hervat de echtgenoot, die aan één dwazen tocht meer dan genoeg schijnt te hebben. En 't antwoord:
‘O neen, zijne verantwoording verkies ik niet aan te hooren’ (Fier!) ‘Maar hij moet niet kunnen denken dat wij hem vreezen.’ (Niet fier! Te vreezen dat men hem zal verdenken van vreeze!....)

{==267==} {>>pagina-aanduiding<<}

‘Die stedenten hebben alevel altijd wat raars,’ heeft eenmaal Toosjen Opper gefluisterd (zie Camera Obscura) met het oog op den student Hildebrand als hij aan 't vergulden zou meêdoen. Maar ik vraag: wat moet een mensch fluisteren of roepen als hij sommige ridders der aesthetica aan den gang ziet?.... Dat kunstlievende menschen als Aart Visscher ‘alevel wat raars’ hebben, is uit het bovenstaande middagklaar gebleken. Het lijdt geen twijfel dat er zulke menschen zijn.
Of hebt gij ze nooit ontmoet, de (uit de sfeer van het eenvoudig menschelijke) ‘geëleveerden,’ die in naam hunner heilige aesthetica, of zooals 't heeten mag, de wereld 't onderste boven zouden keeren indien de burgerij hen liet begaan? Zooveel te gelukkiger voor u; doch niet iedereen komt er zoo gemakkelijk af.
Er is veel onnatuurlijkheid onder de menschen; maar als gij ooit de Visschers hebt bijgewoond, die ‘van alles’ afweten, en ‘onafgebroken’ zich bezig houden ‘met belangwekkende dingen;’ als gij immer de echtgenooten dier Visschers ontmoet, ‘altijd vervuld,’ volgens Huet, ‘met een volmaakt natuurlijke belangstelling in hetgeen zij gissen konden, u na aan het hart te liggen;’ zeg mij dan bij gelegenheid eens of gij te midden van zooveel ‘belangwekkends’ en ‘volmaakt natuurlijks’ niet een gevoel hebt gekregen als zei de natuur: ‘ik wil er niets mee te maken hebben; ik ga voorgoed heen.’
Ik voor mij heb ter wereld niets tegen orde en netheid, tegen goeden smaak en beschaafde manieren; ik acht het een zegen dat iemand zich aangenaam weet bezig te houden, ook als hij, gelijk zekere practici zich uitdrukken, niets omhanden heeft. Ik ben volstrekt niet onverschillig

{==268==} {>>pagina-aanduiding<<}
voor ‘karakter in het snijwerk van tafels en stoelen,’ en voor 't geen verder daarbij behoort. Het is mij echter tot mijn leedwezen vaak voorgekomen dat personen, die op deze en dergelijke dingen prijs stelden, van bedenkelijke farizeïstische sympathiën niet waren vrij te pleiten. Niet dat ze zich om tempel, of synagoge, of godsdienst veel zouden bekommeren; o neen, de gelijkenis lag elders. Zij waren namelijk in de kunst der wellevendheid (van 't savoir vivre, of hoe gij 't noemen wilt) wat de mannen van Jerusalem op hun terrein wilden wezen. Toongevers, rechtzinnigen bij uitnemendheid, bij uitsluiting, ‘en niet als die anderen.’ Zij legden een onbehoorlijk gewicht op de vormen en wederom en altijd op de vormen. Zij onderscheidden zich van ‘de schare’ allereerst door toon, spreekwijzen, kleeding, huisraad, enz. Vandaar zeker methodisme dat even onverstandig als vervelend mag heeten; een gemaniéreerdheid, die voor degenen ‘die buiten staan,’ (de oningewijden) niets anders kan schijnen dan natuurverminking; een beuzelgeest, eindelijk, die aan den ernst van 't leven te kort schijnt te doen.
Als deze lieden u, b.v., zeggen: ‘zet u neder!’ of ‘mag men u iets aanbieden?’ dan kan dit even goed gemeend zijn als wanneer een ander zegt: ‘ga zitten!’ of ‘wat zult ge gebruiken?’ Doch ik beken dat laatstgenoemde spreekwijzen mij eenvoudiger klinken. Als nu dezelfde personen u een uur lang met hun esoterisch spraakgebruik in spanning houden; als hetgeen zij zeggen u altijd door schijnt toe te voegen: merkt gij wel hoe classiek we zijn? als het ‘snijwerk in tafels en stoelen,’ de ‘kleuren van behangsel en gordijnen,’ de ‘vorm van bekers en karaffen,’ weinig meer geven dan het eentonig accompagnement bij

{==269==} {>>pagina-aanduiding<<}
die vraag -; dan neem ik 't u niet kwalijk, zoo u de keel door dit alles wordt toegeschroefd. Ik begrijp dat 't in zulke oogenblikken een ware uitkomst voor u zou wezen, indien er iets gebeurde dat u en uw gezelschap een natuurlijken schreeuw afdwong -, of indien ge in de nabijheid moord! en brand! hoordet roepen en onraiddellijk kondt opspringen en wegsnellen.... om vooreerst niet weerom te komen.
Onnatuurlijkheid is te allen tijde schering en inslag van 't farizeïsme geweest. Bij de bedoelde beaux-esprits is het niet anders en tot op zekere hoogte heeft dat onnatuurlijke veel lachwekkends. Maar als op den duur met al die malligheden aan den ernst des levens te kort wordt gedaan; als b.v. het ‘karakter’ van 't snijwerk in tafels, stoelen enz. boven de vorming van eens menschen zedelijk karakter wordt gesteld..., dan is de tijd van lachen reeds lang voorbij. Kunstlievende menschen, die zich lichter vertoornen over een smakeloos ameublement, een slordig toilet, dan over een onzedelijke daad; apostelen der aesthetiek, die zich ‘onafgebroken’ bezig houden met ‘belangwekkende dingen,’ en intusschen het vijfde rad aan den maatschappelijken wagen zijn; iijne opmerkers, wier hart de kramp krijgt als ze een leelijk uitgevoerde gravure zien, maar wier oog en hart en hand gesloten blijven voor de stoffelijke en zedelijke ellende van duizenden hunner medemenschen; die allen zijn de achting der weldenkenden onwaard. En een man als Aart Visscher, die meer lust heeft, zijn vrouw en dochter over de laatste aflevering van eenig modejournaal te onderhouden, dan met hen te spreken over godsdienstige en zedelijke belangen; een man, die ‘tot niets nut’ is, als zijn eenig kind ligt te zieltogen;

{==270==} {>>pagina-aanduiding<<}
die zijn vrouw en Bartje 't werk laat doen, om zelf door een nachtelijke wandeling naar 't strand zijn behoefte aan harmonie te bevredigen; zulk een man is een caricatuur van een man, een paskwil zonder kracht of heerlijkheid. Al ware hij lid van alle buiten- en binnenlandsche academiën van kunst en wetenschap -, de moraal der burgers, die in het zweet huns aanschijns het dagelijksch brood verdienen en elkander helpen in tijd van nood -, die burgermoraal zonder fratsen en zotternijen en verfijnd egoïsme zal hem oordeelen, nu en ten uitersten dage -; en hij, Visscher, zal geoordeeld zijn, of.... ik heb van een ordentelijk menschenleven nooit eenig besef gehad.........................................................................
In den beginne laat Huet den smaakvollen eigenaar van Belvedere nog blijken geven van gezond verstand. Aart Visscher erkent oprechtelijk dat hij in de kunst nooit veel beduid heeft. Hij stelt zich volstrekt niet boven al zijn tijdgenooten-kunstbroeders. Hij gelooft aan een toekomst voor de vaderlandsche kunst. In dit alles onderscheidt hij zich gunstig van menig reddeloos verloren pedant. Toch verkeert hij onmiskenbaar in het eerste tijdperk van de ziekte der ‘incompris’, Symptomen:

a.'t ‘met hart en ziel’ leven in de 17de eeuw (niet zonder hulde te doen aan de ‘extra’ schotels en ‘geparfumeerdste liqueurtjes’ der 19de).

b.het hopen dat de oogen der kunstbroeders nog eens zullen opengaan voor ‘het ware licht,’ (om in die hoop hen overigens te laten voor 't geen ze zijn).


Met die verschijnselen begint gewoonlijk de kwaal; met die soort van vrijwillige ballingschap; met dat verborgen

{==271==} {>>pagina-aanduiding<<}
leeddragen over den wansmaak des tijds; met dien wonderen glimlach, die, overgezet zijnde, beduiden moet: ik lijd veel.... maar dat behoeft niemand te weten.... ik lijd in stilte.... blijf rustig, o mijn hart...., blijf gelooven.... aan.... de.... toekomst.... (en kijk niet al te weemoedig bij de ‘extra’ schotels enz.).’
Op die eerste periode volgt dan allicht een tweede van minder sentimenteelen aard. Het wordt den patient in deze wansraakige wereld te bang, te veel.... Hij krijgt een gevoel als van iemand, die onder een hoop canaille moet leven met een borstvol edele gevoelens, adspiratiën enz., waarmee hij niets kan uitvoeren omdat geen sterveling hem begrijpt, met uitzondering van een paar vrienden, die.... hem ook niet begrijpen.... De patient wordt alsnu somber, kijkt gaandeweg geheimzinniger, als iemand die er meer van weet, maar 't niet zeggen wil. Er komt iets onheilspellends in zijn blik. De weinige vrienden met wie hij nog omgaat, zij sidderen als ze een enkele maal zijn hoongelach hooren over 't diep gezonken vaderland. Zij voelen 't -, zóó kan alleen hij lachen, die er zich sinds jaren, ten spijt van allen tegenstand der natuur, met de borst op heeft toegelegd. En ze grijpen naar de karaktervolle karaffen en drinken...., naar het schijnt niet uit glazen, gelijk volwassen menschen dezer eeuw, maar uit ‘bekers,’ gelijk onze kinderen (of brengt het esoterische spraakgebruik ons hier van 't spoor?); en ze drinken.... niet op 't vaderland maar op elkander en niemendal; en ze zijn somber, in zichzelven gekeerd, en merken niet eenmaal dat de tijd voorbijgaat, en dat ze eigenlijk niets uitvoeren; en ze weten niet hoe laat het is in de wereld en - 't gaat er gelukkig nog redelijk goed om.... als de heeren 't niet kwalijk nemen.

{==272==} {>>pagina-aanduiding<<}

Nog eens, wat mag de auteur van ‘Lidewyde’ met dien Aart Visscher toch hebben bedoeld? Heeft hij in die figuur de ongenietbare bent der - laat mij zeggen - verkunstelde beaux-esprits willen doodlachen? Lag 't in zijn plan, de allengs tot waanzin stijgende affectatie van die ‘fijn georganiseerden’ te kastijden, wier hoogste ideaal bereikt schijnt als zij de wetten van hun menschelijk bestaan te eenenmale verhaspeld en dientengevolge geen aasje natuurlijkheid meer in zich hebben? Ik mag het lijden, maar (of want) het komt mij voor dat eenvoud en natuurlijkheid Huet's grootste auteursdeugden niet zijn. Om die reden kan ik niet onvoorwaardelijk met den lof instemmen, dien de critici schier eenparig aan zijn stijl hebben toegezwaaid. He heer L., o.a., meent dat het ‘zwaar zou vallen op taal en stijl wat af te dingen;’ alleen de dialogen in ‘Lidewyde’ zijn, naar zijn oordeel, ‘van stijfheid niet vrij te pleiten.’ De heer A. gaat in zijne bewondering verder. ‘Van den stijl spreken wij niet,’ zegt hij met rustigheid. En (doch) hij laat er op volgen: ‘Men zal moeilijk een tweede boek kunnen aanwijzen waarvan de auteur zich zoo volkomen meester toont van den vorm. - - He vloeiende volzinnen drukken volkomen des schrijvers gedachten uit,’ enz. enz. Ziet ge, dat gaat mij te ver. Hoeveel eerbied ik voor den stijl van Huet moge koesteren, die stijl heeft, mijns inziens, zeer hinderlijke gebreken. Zeker is de qualificatie ‘vloeiend’ wel een der laatste waartoe ik komen zou. En wat het ‘volkomen’ uitdrukken van ‘des schrijvers gedachten’ betreft -, indien ik daaromtrent geen bezwaar heb, dan is 't onder conditie dat men minstens de duisternis van sommige dier gedachten-zelve erkenne.
Tacitus en Hooft waren in hun soort uitstekende stilisten;

{==273==} {>>pagina-aanduiding<<}
Huet is het in de zijne. Doch als men vloeiende en heldere volzinnen wil, dan zijn er prozaschrijvers, bij wie men beter terecht kan dan bij genoemde heeren. En als iemand begint in den trant van: ‘men zal moeilijk een tweede boek kunnen aanwijzen, - - enz.’, zoo herinnert deze aanhef te veel aan luidruchtige advertenties, en getuigt hij van te weinig critischen ernst, dan dat een nadenkend lezer aan zulk een ontboezeming eenige waarde zou hechten. Er zijn in deze wereld, gedurende den loop der eeuwen, zeer vele boeken geschreven, ook door meesters in het vak. Ieder meester had daarbij zijn eigen vormen en meesterschap, waardoor hij van anderen zich onderscheidde. Wil men vergelijkenderwijs de grootheid dier virtuozen bepalen, men zij van eigen zaakkennis, tact en kieschheid ten volle verzekerd...., en trachte in geen geval zijn publiek onder het allemanshoedje der phrase te vangen. Dit naar aanleiding van de uitspraak des heeren A. Thans een en ander om mijn oordeel over Huet's stijl in ‘Lidewyde’ toe te lichten.
De vijf, zes eerste bladzijden van dit boek zijn eenvoudig, frisch en natuurlijk van toon. Daarna komt er in den stijl iets half-voornaams, iets nuffigs en gemaakts, iets classiekerigs, als ik zoo zeggen mag, dat in alle geschriften van Huet wordt aangetroffen, in de ‘Brieven over den Bijbel’ wel 't allerminst. Die ‘Brieven’ zijn, uit een stilistisch oogpunt beschouwd, het beste wat hij ooit geleverd heeft, en inderdaad - naar mijn gevoelen althans - voortreffelijk. Reeds de dertien ‘kanselredenen’ missen bij al den rijkdom en het degelijke van haar inhoud, bij al de ernstige schoonheden van haar stijl, die natuurlijkheid, dat innige koloriet, die nu eens stil-verhevene, dan weer

{==274==} {>>pagina-aanduiding<<}
naïeve gratie, waardoor de ‘Brieven’ iets zoo aantrekkelijks hebben. De stijl van Huet - en dit bewijst dat hij inderdaad stijl heeft - is altijddoor met zijn innerlijk leven in harmonie geweest. Die stijl heeft aan helderheid en eenvoud verloren, toen de auteur een min helderen blik op 't leven kreeg, Naarmate Huet zich allengs meer verplicht waande, een bedroefd klein beetje beschaving aan 't Nederlandsch publiek toe te kennen, is ook zijn stijl van lieverlede voornamer geworden, als 't dan zoo heeten moet. 't Was of die stijl zich onder 't publiek niet op zijn plaats voelde. 't Was of hij ons wilde toeroepen: ‘ik ben een koningskind in ballingschap; het kost mij moeite tot ulieden te spreken.’ Zoo iets noemt men te onzent gemaniéreerd en zoo iets wordt op den duur zeer onaangenaam.
Reeds in het eerste hoofdstuk van ‘Lidewyde’ komt 't bedoelde stijlgebrek aan den dag. In de teekening van Belvedere en zijn eigenaar straalt een vervelende toeleg door om de eenvoudigste dingen in sententieusen vorm te hullen. Hier, gelijk elders in het boek, zijn volzinnen als balken nu en dan het voertuig voor gedachten als veertjes. Enkele malen was het mij niet mogelijk des schrijvers meening te vatten; 't is of hij met zijn stijl verstoppertje speelt. Zoo schrijft hij op bl. 20, bij voorbeeld, dat Mevrouw Visscher en hare dochter sprekend op elkaar geleken; men liep gevaar de een voor de ander te houden. Na deze mededeeling het volgende:
‘Een gebrek alzoo? Eene dier grenzen der volmaaktheid, waardoor het voorstellingsvermogen te hulp gekomen, en onze eigenliefde bevredigd wordt? Helaas, hier was het zoo gesteld, dat de onvolkomenheid zelve waaraan men gemeend

{==275==} {>>pagina-aanduiding<<}
zou hebben zich voor een keer het nijdig hart te kunnen ophalen, nieuwe perplexiteiten deed geboren worden!’
‘Helaas, hier’ is ‘het zoo gesteld,’ dat een ongezonde damp van 't geen ik classiekerig noemde mij tegenwalmt -; maar voor de rest beken ik eerlijk, dat ik er niets van begrijp.
Iets verder acht Huet het ‘eene uitgemaakte zaak dat ook het Zondagsgevoel eene aandoening is, vatbaar om in beeld gebracht te worden.’ De intentie is zeer mogelijk goed genoeg, maar.... alweer die classiekerige lucht!.... En ik wou er het Zondagsgevoel zoo gaarne buiten houden.
Ik blader door en lees op bl. 87: ‘Wie gruwt niet eenigzins, wanneer hij voor zich uit, op den weg, te midden van het bekoorlijk landschap, terwijl de zon de weiden en akkers bestraalt of door de takken of bladeren van hoog en laag geboomte speelt, een suivez-moi ziet nederdalen op de waggelende rotonditeit eener verknipte crinoline, en de wetenschap met zich omdraagt dat de aldus toegestelde dochter Eva's niemand anders is als de vrouw van Gerrit, den zetbaas op de hoeve van mijnheer X?’ - Is dat nu vloeiend? Is het natuurlijk? Is het geestig? Het tegendeel van dat alles zou ik meenen; maar toch ‘gruw’ ik er evenmin van, als van die boerinnenkleeding. Had Aart Visscher iets minder van soortgelijke dingen gegruwd, hij ware misschien een degelijker mensch geworden.
Een paar bladzijden verder, waar het volksfeest bij de inwijding der spoorwegbrug wordt beschreven, lees ik: ‘De stemming der gezelschappen in de grooter en kleiner vaartuigen was au diapason van het programma: een weinig luidruchtig, niet zeer klassiek, maar opgeruimd en

{==276==} {>>pagina-aanduiding<<}
welmeenend.’ Dezelfde classiekerigheid. (Hier minder wat den vorm, dan wat den inhoud betreft). Is 't niet genoeg dat de stemming eener feestvierende volksmenigte ‘opgeruimd en welmeenend’ zij? Moet haar met goêlijke voornamigheid worden verweten dat zij ‘een weinig luidruchtig’ is? Moet dan het gansche volk ‘zeer klassiek’ worden? - Och, wat ik u bidden mag.... laat er een weinig dood-ordinaire vroolijkheid in de wereld blijven! 't Is nog eens ‘zoo'n oarigheid’ (zou Cremer zeggen), zoo iets recht guls en prettigs, zoo iets fideels en ongekunstelds en in elk geval een weldadige afwisseling na een soupeetje bij de Visschers, - niet waar?

Voorbeelden van gewrongen periodenbouw kan men zonder veel zoeken in bijna alle hoofdstukken van ‘Lidewyde’ vinden; ik eindig daarom met citeeren. De dialogen - dit werd reeds van verschillende zijden opgemerkt - zijn in den regel bijzonder stijf. Zóó weinig toont de auteur zich daar ‘volkomen meester van den vorm,’ dat men hem integendeel slaaf van zijn eigen formalisme mag noemen. De sujetten in Huet's roman spreken, schier zonder onderscheid, in Huet's manier. Of men Ruardi, Lefebvre, Lidewyde dan wel een ander hoort praten, 't is eenerlei. Ze schijnen meer studie van Huet te hebben gemaakt, dan Huet van hen.
‘Zoo lang de boschaadjes de kunst van klappen niet zullen verleerd hebben, behoeft niemand veel moeite te doen om achter het geheim van sommige vrijaadjes te komen,’ zegt Lidewyde in haar eerste gesprek met André. Ook zegt zij: ‘Gij houdt van uw meisje, en ik geef u toe dat die vlag de lading dekt. Hoe ziet uw meisje er

{==277==} {>>pagina-aanduiding<<}
uit? Allerliefst, natuurlijk; doch erken dat dit tevens te veel en te weinig zegt. Is zij blond, is zij bruin, is zij groot, is zij klein? Biecht op, mijnheer André, en stel mij in de gelegenheid uw goeden smaak te bewonderen.’ Zóó snapt geen Lidewyde; zoo schrijft Busken Huet. Het is beschaafde taal, maar het is boeketaal.
Hoor de redeneeringen van Ruardi en Lefebvre; zoo spreken de menschen in hun discoursen niet, zelfs al hebben ze een sterke neiging tot het epigrammatische, het puntige, paradoxale, ongewone; zóó schrijft Huet.
Hoor André bij freule Bertha: ‘Het is zeer edelmoedig van u, freule, mij aldus uit de strikken mijner ondeugende nicht te redden. Doch ik geloof inderdaad niet, dat er reden bestaat om voor het mislukken van ons plan beducht te zijn.’ Hoor Dijk, als hij met Ruardi over André en Emma spreekt: ‘Ik twijfel niet of wij zullen hem onmiddelijk zien verschijnen. Ik heb Sarah opgedragen hem te verwittigen, dat hij u van middag hier vinden zou.’ Of: ‘Ik kan niet gelooven, dat daartegen eenig bezwaar zou bestaan. Er wordt heden aan haar geschreven, enz. enz.’ Hoor deze en honderd dergelijke stijfheden, en zeg mij of dat nu een losse, natuurlijke conversatie is.
Neen, het is de meergemelde geest van classiekerigheid, die in 't geheele boek rondwaart en zelfs Ruardi's knecht heeft aangestoken. De roman ‘Lidewyde’ lijdt, trots al zijn schoonheden van stijl, en ze zijn vele, aan affectatie en eentonigheid. Al de rijkdom en al de armoede van Huet's vorm, ze komen in dit boek onmiskenbaar aan het licht. Er is ‘karakter’ in het snij- en beeldhouwwerk van zijn stijl, doch ook de uitnemendste stilist wordt caricatuur van zichzelven als hij in zekere sympathieën geen maat

{==278==} {>>pagina-aanduiding<<}
weet te houden -; als hij, b.v., het rijke leven in natuur en menschenwereld uitsluitend door de vensters van het een of ander Belvedere beschouwt.


V.

- - ‘'s Soll Dichter geben, die - - ihren Kopf von Geschmack und Schöngeisterei so voll haben, sagt mein Vetter, dass sie wähnen, man dürfe - - Schamhaftigkeit und Tugend frech und ungescheut irre machen, wenn 's nur in schöner Prosa oder in schönen Versen geschieht. - - Sollten 's nicht thun; 's ist doch nicht übel, schamhaftig und tugendhaft sein.’
Die goede Matthias Claudius! Hij was geen voorstander van de ‘Schöngeisterei,’ die vroeger en later zooveel ‘schönes Fleisch’ (om met Wieland te spreken) ten toon gesteld heeft.
- ‘Maar die Claudius was ook geen kunstenaar....’
- ‘Niet?....’
- ‘'t Was eigenlijk een specie van domine, al droeg hij geen bef.’
- ‘Ei!’
- ‘Hij zou over “Lidewyde” hebben wraak geroepen, weet u? Over die heel- en half-naakte scènes.... Geen idee van hoogere kunst...., zulke menschen!’
- ‘Zou u dat wezenlijk?....’
- ‘Welzeker mijnheer. Maar och, ons eigen publiek is

{==279==} {>>pagina-aanduiding<<}
over 't geheel nog niet wijzer. Is me dat een geschreeuw geweest over die Lidewyde?..... 't Was om te lachen; zoo'n “geest van kuischheid” als zich over “Nederlands letterkundigen en publicisten” scheen te hebben uitgestort! Men dacht onwillekeurig aan....’
- ‘Aan?....’
- ‘Aan.... U kent die scène uit de.... Ik meen die woorden:

- - “Couvrez ce sein que je ne saurais voir. 
Par de pareils objets les âmes sont blessées, 
Et cela fait venir de coupables pensées.” 


De eigen woorden van Tartufe.’
- ‘Alzoo.... U is van gevoelen dat er eigenlijk Tartüferei schuilt in die afkeuring van....’
- ‘Dat wil ik niet zeggen, maar....’
Maar dan moest ook niemand er met halve woorden op doelen. Uitroepingen als die van den heer A. brengen ons buitendien niets verder als er sprake is van het al of niet geoorloofde in de kunst; een vraagstuk, door dien heer wel aangeroerd, maar lang niet uitgemaakt; een vraagstuk dat zelfs een kunstrechter als Diderot eenige moeite gaf. Men weet, Diderot was niet zoo'n ijveraar voor de ‘Schamhaftigkeit’ als de Wandsbecker bode. Een schilderij b.v. als die van Lagrenée, voorstellende ‘le chaste Joseph’ werkte ongemeen op zijn lachspieren. ‘On voit à gauche la femme adultère, toute nue, assise sur le bord de la couche; elle est belle, très-belle de visage et de toute sa personne...., niets op af te dingen; daar zat 'm dan ook het ridicule niet. Maar die Jozef...., die brave Jozef!!...

{==280==} {>>pagina-aanduiding<<}
‘Je ne sais pour moi, ce qu'il fallait au fils de Jacob; je n' en aurais pas demandé davantage, et je me suis quelquefois contenté de moins. Il est vrai que je n'ai pas l'honneur d'être fils d' un patriarche.’ Zóó was Diderot. Zoo was hij bij honderd gelegenheden. Geen Wandsbecker bode en geen Jozef. Nogtans, en laat men nu luisteren, het is deze Diderot, die gezegd heeft:
‘Artistes, si vous êtes jaloux de la durée de vos ouvrages, je vous conseille de vous en tenir aux sujets honnêtes. - - - En effet, quel est celui d'entre nous qui, possesseur d'un chef-d'-oeuvre de peinture ou de sculpture capable d'inspirer la débauche, ne commence pas à en dérober la vue à sa femme, à sa fille, à son fils? - - Quel est celui qui ne prononce, au fond de son coeur, que le talent pouvait être mieux employé, un pareil ouvrage n' être pas fait, et qu'il y aurait quelque mérite à le supprimer? Quelle compensation y a-t-il entre un tableau, une statue, si parfaite qu'on la suppose, et la corruption d'un coeur innocent? Et si ces pensées, qui ne sont pas tout à fait ridicules, s' élèvent, je ne dis pas dans un bigot, mais dans un homme de bien; et dans un homme de bien, je ne dis pas religieux, mais esprit fort, mais athée....’
Ja, wat dan? Dan zullen ze op sommige personen meer indruk maken, dan wanneer ze opkomen in het brein of in het hart van een domine -; juist daarom heb ik die gedachten van Diderot hier geciteerd.

{==281==} {>>pagina-aanduiding<<}

En hij heeft het niet alleen over schilderijen, platen en beelden, o neen. Men hoore:
‘Je ne puis me dissimuler qu'un mauvais livre, que le hasard offrirait à ma fille, suffirait pour la faire rêver et perdre.’
Nu zal men zeggen dat we er dan met onze zonen en dochteren ongelukkig aan toe zijn, wijl de wereld vol gevaarlijke platen en beelden en boeken is. Ik spreek het niet tegen; ook Diderot deed dat niet. Hij meende zelfs dat de man, die ter wille der zedelijkheid een gevaarlijk kunstwerk zou willen vernietigen, kortweg met een idioot moest worden vergeleken, die het water zijner lampetkom niet in de rivier durft werpen uit vrees dat iemand zich daarin verdrinken zal.
Maar Diderot blijft niettemin vragen: ‘Quel est celui qui ne prononce, au fond de son coeur, que le talent pouvait être mieux employé?’
En ik moet zeggen, die vraag dunkt mij zeer ernstig. Ze kwam mij, ook tijdens de lectuur van ‘Lidewyde’, voor den geest. Wat nu de tooneelen in Lidewyde's appartementen betreft....
- ‘Maar die plastische voorstellingen,’ zegt de heer A., ‘die plastische voorstellingen pasten in het werk dat slechts (sic!) een reeks van plastische tafereelen is. - - En die scènes boezemen afkeer in en wekken geen passie.’ Ik weet niet of Busken Huet met deze lofspraak gediend zal zijn (geen passie en wel afkeer wekken was mogelijk niet bepaald zijn plan); wèl vrees ik dat de heer A. meer zegt dan hij kan verantwoorden. Andere critici hebben ten minste anders geoordeeld dan hij. De schrijver van ‘Madame Bovary in Holland,’ b.v., kent aan zekere tooneelen in

{==282==} {>>pagina-aanduiding<<}
‘Lidewyde’ een zeer ‘besmettelijken invloed’ toe. Hij durft beweren ‘dat ieder die dit boek leest, vóórdat hij uit den strijd der hartstochten die zijne opvoeding voltooit zegevierend is teruggekeerd, door dit boek slechter wordt.’ Ik wil niet als scheidsrechter optreden tusschen deze heeren; ik doe nogmaals in stilte de vraag van Diderot. Voorts herhaal ik: wat de tooneelen in Lidewyde's appartementen betreft -, ze schijnen mij niet de bedenkelijkste gedeelten voor wie de moraliteit van Huet's roman mocht willen handhaven. Mij aangaande, ik heb gewichtiger bezwaren daaromtrent. Mij heeft in dien roman het meest gehinderd en het pijnlijkst getroffen - - de zwakheid van zedelijke overtuigingen bij den auteur. Op gevaar af van personeel te schijnen moet ik dat uitspreken. Ik moet het publiek waarschuwen door van den auteur Huet te zeggen wat eenmaal door hem van een ander auteur werd verklaard: ‘Hij heeft het kwade niet lief. Doch zijn haat voor het kwade is even verdeeld als zijne liefde voor het goede en verhevene.’
Het zou mijnerzijds een laakbaar gemis van kieschheid verraden indien ik opzettelijk het eerste deel dezer stelling ging betoogen; voor de waarheid van het tweede gedeelte bewijzen te leveren is daarentegen mijn plicht. Laat ons zien.
Op bladzijde 61 van zijn roman brengt onze schrijver een indischen hoofd-officier ter sprake, die de stelling opperde dat in deze wereld ‘eene jonge jufvrouw meer of minder er niet op aankomt.’ Met dien hoofd-officier, dien ‘gebasaneerden kolonel’ steekt hij daarna zoo beleefd mogelijk den draak (en ik dank hem daarvoor bij deze oprechtelijk). Met de stelling evenwel gaat hij coquettee-
{==283==} {>>pagina-aanduiding<<}
ren; ik weet geen beteren naam voor dat sceptische geven en nemen, waardoor ten slotte aan ‘een der neteligste sociale vraagstukken van dezen en van den toekomenden tijd’ geen dienst wordt gedaan. Zulk een spel is gevaarlijk; het ademt geen zedelijke kracht; het werkt lichtzinnigheid in de hand. Lees b.v. tirades als deze: ‘Het is zoo, vele mannen hebben er belang bij, de onontbeerlijkheid der jonge dames, hoofd voor hoofd, niet boven alle verdenking verheven te achten; en misschien zou hun geweten luider spreken dan dienstig is voor hunne rust, indien de tegenovergestelde zienswijze al te zeer bij hen voor een axioma gold. Het is derhalve goed, kan men zeggen, dat te dien aanzien op deze wereld een weinig scepticisme heersche, daar anders het verblijf hier beneden te eenenmaal ondragelijk worden zou voor een groot aantal individuen van het sterker geslacht, wier recht van bestaan niet volstrekt ontkend kan worden zonder tevens dat van sommige vrouwen betwistbaar te doen schijnen.’ Is er nuffiger, speelzieker behandeling van een ernstig vraagstuk denkbaar? Ik weet niet wat meer kwaad doet: zulk een civiel geschermutsel, of de militaire uitval van den ‘gebasaneerden kolonel.’
Op bladz. 97 legt de auteur aan André de overweging in het..., ja waarin?... dat ‘sommige hartstochten tegelijk zoo krachtig en zoo natuurlijk zijn, dat men, indien het schuldig ware zich daaraan over te geven, de natuurzelve wreed en trouweloos zou moeten noemen.’ Emma laat hij het tegendeel mijmeren. En Huet besluit: ‘In dien strijd tusschen ja en neen zou alleen eene meer dan menschelijke macht uitspraak kunnen doen.’ - Wederom, ik weet niet wat meer kwaad doet: 't cynisme van Ruardi,

{==284==} {>>pagina-aanduiding<<}
of deze sentimentaliteit. Maar ik weet dat er in Kotzebue's drama's veel werd geweend over die natuurlijke hartstochten en veel getoornd tegen die wreede natuur; 't resultaat was dat de gevallen meisjes en jongens furore begonnen te maken. Ik acht het gevaarlijk aan dergelijke vertooningen mee te doen.
Van Ruardi gesproken, de heer Huet geeft ons het recht, over dien man ‘met getemperde hoogachting’ te oordeelen en hijzelf gaat ons daarin voor. Het is evenwel niet zeker of hij ons het recht geeft, dien Ruardi (gelijk b.v. de heer L. deed) een ellendeling te noemen. ‘Een man toch die aan de vrouwen verslaafd is,’ zegt hij, ‘een Nederlander met de hebbelijkheden van een Sultan, - zulk een man noemt de wereld onzedelijk.’ En het heeft den schijn alsof de wereld met dit haar oordeel niet hoog staat aangeschreven bij den auteur.
Als die auteur vervolgens een bladzijde schrijft, tusschen wier regels de meest ontzettende treurspelen heengluren; als hij de slachtoffers van Ruardi classificeert; dan valt, wel is waar, in die beschrijving zekere luimigheid niet te miskennen; maar het doodelijk sarcasme van een brandenden toorn zou daar, Goddank, op de meeste lezers een weldadiger, zedelijker indruk hebben gemaakt. Eere aan onzen landgenoot Cremer, die in Oscar's pleidooi over hetzelfde droevige onderwerp naar het hart zijns volks heeft gesproken. Hoor hem:
‘En vrij en ongedeerd met opgeheven hoofd, treedt hij langs wegen en straten, de ellendeling wien geen wet kan treffen.
De ongelukkige vrouw, zij liegt, zij pleegt een moord misschien, uit angst, uit vreeselijken angst voor de wereld die haar zal verstooten.

{==285==} {>>pagina-aanduiding<<}

Maar hij, de verachtelijke schender, hij liegt den ganschen dag; zijn geheele bestaan is logen geworden, en de reine maagd die hem straks zal huwen misschien, zij heeft tot echtgenoot een dubbelen moordenaar.’....
Ziedaar goed Hollandsch.
‘Hij liegt den ganschen dag.’ - En als Stephenson oordeelt dat Ruardi's ‘geheele leven van lieverlede in eene leugen verkeerd’ is, wijl deze ‘voor het uitwendige - - de gevestigde orde der maatschappij ontzag en niet eene van hare wetten overtrad; doch in stilte zijne talenten misbruikte en zijn beroep ontheiligde om aan éen boozen hartstocht te voldoen;’ dan merkt Huet daarbij aan dat ‘Stephenson's kerkelijke begrippen in dit oordeel over het karakter van Ruardi eene veel voornamer rol speelden dan hij zichzelven bekennen wilde.’ Kerkelijke hegrippen schijnt een mensch dus, volgens Huet, noodig te hebben, wil hij een huichelaar huichelaar, een wellusteling wellusteling noemen. Men zou nu allicht op 't idee komen dat er een lofrede op 't geen der kerk is zal volgen. Er volgt evenwel iets anders en wel niets minder dan dit: ‘misschien zou het hem (Stephenson) moeite gekost hebben, betere gronden aan te voeren voor zijne vroomheid dan de ander tot bevrediging van zijne sensualiteit plagt bij te brengen.’
Is dát nu wellicht 't ‘gemaniéreerde cynisme,’ in ‘Lidewyde,’ waarvan ik dezer dagen hoorde reppen? In elk geval schuilt er in zulk een uitspraak, in zulk een volzin van Cd. Busken Huet meer dood en verderf dan in duizend naakte Lidewyde's. Ik wil niet als des auteurs wezenlijke bedoeling aannemen dat er voor Ruardi's levensopvatting evenveel te zeggen zou vallen als voor die van Stephenson; dat de

{==286==} {>>pagina-aanduiding<<}
vrij algemeen geldende begrippen van goed en kwaad enkel en alleen gewrochten der willekeur zouden zijn; te meer betreur en veroordeel ik evenwel de ontzettende frivoliteit, waarmee hij tot zelfs de eerste beginselen van alle zedelijkheid schijnt aan te tasten. Waarlijk, ik moet zeggen, de omgang met Aart Visscher heeft den heer Huet niet bepaald goed gedaan, heeft hem altans niet eenvoudiger gemaakt; doch toen eerstgenoemde sprak: ‘de tegenwoordige tijd wordt gekenmerkt door eene zeer merkbare vermindering van het ouderlijk gezag, die van zelf noodlottig werken moet op de levenswijs der zonen.... De mate van slechtheid onder de jongelieden is dezelfde gebleven, maar de onbeschaamdheid is toegenomen;’ toen had Huet zich dien wenk behooren ten nutte te maken. Het zou voor zijn invloed op jongelieden zeer dienstig zijn geweest.
Jongelieden, die niet vast in hunne schoenen staan, zullen er waarschijnlijk ook al niet beter, niet solieder op worden als zij vervolgens bemerken welke ‘gronden’ Ruardi voor zijn ‘sensualiteit’ aanvoert. Het zal hun wellicht voorkomen dat er tegen Ruardi's verdediging van het evangelie des vleesches weinig of niets te zeggen valt. Inderdaad zegt Stephenson er niets tegen -, en Huet doet er, als Stephenson, het zwijgen toe. Waarom doet hij er het zwijgen toe? Heeft hij Ruardi's sophismen zoo doorzichtig gemaakt dat ze zichzelven oordeelen voor wie niet idioot is? Huet's achting voor het menschdom is niet van dien aard dat hij dit zou gelooven. Waarom weerlegt hij dan die sophismen niet? Omdat hij ze, naar mijn gevoelen, niet volstrekt voor sophismen houdt. In zijn reactie tegen de eenzijdigheid eener spiritualistische levensopvatting; in zijn afkeerigheid van een oppervlakkige, bloot conventioneele

{==287==} {>>pagina-aanduiding<<}
moraal, is Huet de kluts kwijt geraakt. Hij heeft te veel en te weinig gedacht over het ‘betrekkelijke’ der ‘begrippen van goed en kwaad’ (dl. 1, bl. 139) om te kunnen en te durven bepalen of zelfs een leven als dat van Ruardi ‘uit den booze’ is. Evenmin kan en durft hij dat leven goed noemen. In den monoloog van Ruardi tegenover Stephenson, gelijk in den lateren monoloog tegenover André haalt Huet, naar mijn overtuiging, eenvoudig het hart op aan zijn eigen onwil tegen de openbare meening, en aan zijn machteloosheid waar het de oplossing van sommige zeer ernstige problemen geldt. Desgelijks gaat hij te werk in de karakterlooze redeneeringen van Lefebvre. Ook daar kan men den indruk krijgen: Huet heeft het kwade niet lief, maar hij weet evenmin zijn haat tegen het kwade als zijn liefde voor het goede te plaatsen. Tevergeefs dat hij straks Ruardi's redenen voor ‘vermakelijken onzin’ verklaart: tevergeefs dat hij tegen hem en Lefebvre tracht te waarschuwen. Had hij de kracht en den moed van vaste moreele overtuigingen bezeten, ge zoudt een ander sarcasme hebben zien werken en, ik verzeker u, het zou betere qualificaties gevonden hebben dan die van ‘vermakelijken onzin.’ Zooals nu de zaken staan, draagt Huet's roman schier doorloopend al de kenmerken van wat de Duitschers ‘moralische Zerfahrenheit’ noemen. En daarom acht ik de uitgave van dien roman een jammerlijk stuk. Een dichter behoort het hoofd en 't hart helder te hebben. Is het leven hem een doolhof geworden, waarin hij den reddenden draad niet vinden kan, hij redde zichzelven zoo goed mogelijk, maar vergete het woord der wijsheid niet dat, als de eene blinde den ander leiden wil, ze beiden gevaar loopen van in de gracht te vallen.

{==288==} {>>pagina-aanduiding<<}

Verlangt iemand nog meer bewijzen voor de echtheid mijner diagnose ten opzichte van Lidewyde's auteur -, ze liggen, gelijk ik te kennen gaf, voor de hand. Ziehier nog 't een en ander dat zich ongezocht aan ons voordoet:
Huet betuigt, ‘niet te kunnen zeggen, in hoe ver de handelwijze van - André's oom overeengebracht kan worden met de voorschriften eener ideale zedewet.’ Toch noemt hij hem ‘een wereldwijze,’ naar het schijnt, niet zonder ironie. Ook erkent hij dat gezegde oom ‘eenigzins komedie gespeeld’ heeft met zijn neef. De lezer had misschien gemeend dat dezelfde oom met het levensgeluk van een aantal menschen speelde. Doch bij Huet is dit geen uitgemaakte zaak. In elk geval, aan een ideale zedewet kan hij oom's gedrag niet toetsen. Eilacie, wèl kan hij ‘gruwen’ van een wansmakige kleederdracht. Een ideale mode- of schoonheidswet schijnt voor hem dus als maatstaf te bestaan; een ideale zedewet niet aldus. 't Is even jammer als zonderling.
Aangaande de geheimzinnige Sarah, de ‘atheiste-kamenier,’ gelijk Glaukus haar betitelt, deelt de auteur ons de volgende confidentie mee: ‘Wettige instellingen en deugdzame menschen hadden haar zoo ongelukkig gemaakt; zij had zooveel en zoolang geleden door op de werkelijkheid te willen toepassen hetgeen zij van kindsbeen onder braafzijn had leeren verstaan, enz.’ Zóó wordt hier de jeugd onderwezen.... Indien Huet zeggen wil dat er onverstandige opvoeders zijn in deze wereld, laat hem dat zeggen. Indien hij sommige, begrippen van deugd en braafheid bekrompen vindt, laat hem edeler begrippen in de plaats geven. Doch waartoe den schijn aangenomen als moet met het badwater ook het kind worden weggespoeld?
Er is in deze wereld tegen het ‘braaf-zijn’ reeds heel

{==289==} {>>pagina-aanduiding<<}
wat vooroordeel. Huet werkt dapper mee aan de propaganda dier vooroordeelen. Reeds in de voorrede van ‘Lidewyde’ deed hij 't door te schrijven: ‘ligter zal iemand door den schouwburg gevormd worden tot een held dan tot een braaf mensch.’ Of meent men dat er geen lezers zijn, wien het fijne vergif van zulk een stelling ongemerkt in de aderen sluipt? En die stelling komt voor als citaat uit een vroeger geschreven opstel; ze wordt als maxime van beproefde wijsheid herdrukt. - ‘Ligter een held dan een braaf mensch!’ Nu hebben de jonge- en oudelui maar te kiezen. Waarschijnlijk zal de heldenrol hen 't meest aantrekken. En de wijze der oudheid zal vruchteloos herinnerd hebben dat wie zichzelven beheerscht, grooter en sterker is dan wie een stad inneemt. Toch heeft die wijze gelijk. De grootste held is hij, die het zwaard des geestes tegen zijn eigen kwade begeerlijkheid durft keeren. Als niemand op aarde dat langer gelooft, dan zal de menschenwereld een beestenspel zijn en niets meer.
Wat baat het nu voor de goede zeden dat de auteur, bij wijze van tegenwicht, hier en daar het voorkomen aanneemt van een ‘philosophe sous les toits,’ die zijn lezers met het leven en de menschen vriendelijk en weldadig tracht te verzoenen? Enkele malen stuiten wij op dergelijke pogingen. Bij voorbeeld, als het ergens heet: ‘Doch dit goede heeft de onwetendheid dat sommige verwonderingen door haar toedoen ons voor een tijd bespaard blijven;’ of als elders wordt opgemerkt: ‘En nergens staat geschreven dat onze vreugde, om onvermengd te mogen heeten, volstrekt eene verrassing moet zijn voor onze medemenschen.’ Ik sprak van ‘stuiten;’ het verschil immers tusschen Souvestre's en Huet's optimisme is even waar-
{==290==} {>>pagina-aanduiding<<}
neembaar als 't verschil tusschen natuur en gemaaktheid.
Sterker tegenwicht ten goede heeft de schrijver in freule Bertha's strafrede tot Lidewyde gelegd. ‘Wees de heidin van uwe keus,’ zegt Bertha, ‘indien gij dat voor uw geweten verantwoorden kunt; doch zoo eene vrijdenkster te zijn voor u beteekent geen hart en alleen driften te hebben, verboden minnarijen te onderhouden, den naam te onteeren van den man aan wien gij duizend verpligtingen hebt, jongelieden in het verderf te storten en ouden van dagen in het aangezicht te slaan; zoo dat de vrucht is dier hoogere beschaving, waartoe gij beweert opgeklommen te zijn, weet dan dat mijn bijgeloof en mijne wanbegrippen te fier zijn om zich af te geven met uwe wijsheid.’ Goed zoo! In die woorden klopt een hart. Bijna zou ik zeggen dat zij den toeleg des auteurs verraden om met zijn boek een krachtig protest in te dienen tegen alle beschaving die 's menschen karakteradel, zijn liefde voor 't geen edel en schoon is, ondermijnt. Bijna -, maar deze indruk is bij mij door andere indrukken te veel verzwakt.
Nog één voorbeeld zij hieruit vele aangevoerd, ten bewijze dat Huet de man niet was om in allen ernst de taak eens dichters te kunnen aanvaarden:
Naar aanleiding van Aart Visscher's droefheid redeneert hij aldus: ‘De ligtzinnigheid eet in zulke uren opium, of drinkt alkohol; het piëtisme werpt zich op de knieën en bidt. Doch wie het laatste niet zou kunnen doen zonder zich aan huichelarij te bezondigen, het eerste niet zonder zich in eigen oogen te verdierlijken, voor hem blijft alleen over zich het zwaard uit de wonde te rukken en geduldig af te wachten of de tijd haar cicatriseren zal.’

{==291==} {>>pagina-aanduiding<<}
Ik zwijg van de akelige vergelijking die dan volgt (dl. II bl. 284); maar ik vraag: wat beduidt hier, in naam van alle puntjes-op-de-i-zetters, wat beduidt hier dat ‘uitrukken’ van het ‘zwaard uit de wonde’? Wat is het anders dan een phrase, een armzalige phrase, waaraan geen draaglijke zin valt te hechten? Wordt gevraagd: wat moet een bedroefde doen, die niet bidden kan en zich niet wil bedwelmen? Antwoord: hij moet zich het zwaard uit de wond rukken en vervolgens afwachten wat er verder zal gebeuren. - Dat heet ik spotten met de bedroefden, en wie zich daarmee behelpt, hij kan niet ernstig gelooven aan zijn roeping als dichter van het drama des menschelijken levens.
Iets anders. Tot nog toe hebben de dichters van naam, de meesters in het vak, niet weinig waarde gehecht aan 't geen zij de ‘poëtische gerechtigheid’ noemden. Huet weet het en ‘nemesis’ noemt bij het laatste der drie ‘boeken’ van zijn roman. Terecht hebben verschillende critici evenwel opgemerkt dat er van nemesis in ‘Lidewyde’ niets dan de naam voorkomt. De dood van André is als een parodie op alle poëtische gerechtigheid. Lidewyde, 't is waar, ze wordt afgeranseld met een hondenzweep; doch afgezien van de omstandigheid dat een eenigszins sanguinisch jonkman, ten gevolge van Dijk's ploertige handelwijs, er toe kan komen om al het schuldige van Lidewyde's gedrag te vergeten; afgezien dus van dien misgreep des auteurs -, waar is nu voor Lidewyde de nemesis?.... Zij en Ruardi leven rustig voort op den ingeslagen weg; de een waarschijnlijk met de litteekens der hondenzweep, de ander met een heel klein doorntje in 't vleesch, bestaande in 't gevoel dat hij tegenover Dijk zich niet zeer gent-
{==292==} {>>pagina-aanduiding<<}
lemanlike gedragen heeft. Daarbij deze aanteekening: ‘Jonge mannen, voor wie die les dienstig zou kunnen zijn, mogen van hem leeren, dat het niemand tot eer verstrekt, geen gemoed te hebben en geen vaderland te erkennen.’ Dit brengt mij op nog iets anders.
Wat het vaderland betreft -, eerlijk beken ik, het zou mij verheugen als Huet en de zijnen voortaan daarover het zwijgen bewaarden. ‘Voortaan,’ dat wil zeggen, zoolang hun liefde voor 't vaderland zich (wanneer zij over 't vaderland schrijven) schier uitsluitend in minachting openbaart. Altijd en altijd weêr op de lamlendigheid van het Nederlandsche volk te wijzen, 't is niet de beste manier om de goede geesten op te wekken, die in dat volk mochten sluimeren. Ach, waarom heeft Huet dien Ruardi niet ernstig bestraft? Hij waarschuwt tegen Ruardi's kosmopolitisme, maar behandelt den kosmopoliet al te verschoonend. Minder zacht is zijn oordeel over het Nederland van den tegenwoordigen tijd. Het laat zich in dezen volzin resumeeren: ‘Indien men (André) gestreng beoordeelen wilde, had men het recht hem een treurig voorbeeld van de verbastering van onzen landaard te noemen.’ Dit oordeel over onzen landaard zal menigeen als hoon en laster klinken. Stellig is het gedurig uiten van soortgelijke zwartgalligheid niet geschikt, ik herhaal het, om ons volk te maken tot wat het als volk van edelen huize nog worden kan. Er is een tijd van ophemelen geweest; er is een tijd van vertrappen gekomen. Laat nu de dichters opstaan, die, beide, van onze kracht en zwakheid getuigen. Of indien dit een vrome wensch schijnt; indien men aan geen kracht meer gelooft; dan zij men edelmoedig genoeg om de laatste dagen der zieltogende natie niet langer met nuttelooze klacht te

{==293==} {>>pagina-aanduiding<<}
verbitteren; dan gedenke men hoe zij eenmaal goed was en groot, geliefd en geëerd - en late de elegie de plaats innemen der satire.
Doch er is nog edele kracht in ons volk en te zijnen tijd moge ook Huet's oog daarvoor weer geopend worden. O, welk een dag zal dat zijn! Dan zal zijne ziel tot haar ruste wederkeeren; dan zal ons volk hem met geestdrift hooren; het zal hem begroeten als een zijner grootste en beste zonen. In de voorrede der Litt. Fant. geeft Huet te kennen dat hij een ‘rustiger geest’ en een ‘kalmer lot’ zou hebben gewenscht dan hem ten deel zijn gevallen. Misschien komen eenmaal de rust en de kalmte. Dan zal hij weer gelooven aan menschenadel met dezelfde kracht van weleer. Hij zal niet meer schrijven: ‘liefhebbende harten komen niet dagelijks voor;’ niet meer zeggen dat een ‘trouwe, warme liefde’ als van Emma ‘vergelijkenderwijs een uitzondering’ is; niet meer bedektelijk of open te kennen geven dat een geloofsbezieling als die van Stephenson wellicht even bedriegelijk is als de gezondheidswaan van een teringlijder. Al die spooksels zijn dan, met veel andere, als een nare droom voorbijgegaan.
‘Lidewyde,’ de roman, een ‘spiegel’ van onze ‘zamenleving;’ dus oordeelt de heer A. En hij verzekert: ‘Die geest van indifferentisme, die leegheid, dat gemis van eenig kracht vol leidend beginsel, dat zich openbaart in verschillende vormen bij hen en bij haar met wie wij omgaan, is in Lidewyde meesterlijk weergegeven.’ Ook zegt hij: ‘noch Stephenson, noch Bertha vermogen iets op die maatschappij.’
Het zij zoo, dit laatste. Maar indien Huet's roman inderdaad een getrouw weerkaatsende spiegel van geheel onze

{==294==} {>>pagina-aanduiding<<}
samenleving ware; indien werkelijk de goeden zoo dun waren gezaaid; indien die goeden zoo weinig kracht deden, er zou geen samenleving meer zijn; we zouden niet eenmaal met Jesaia kunnen uitroepen: ‘Wee mij, ik verga!’ - We waren reeds vergaan.
Èn de heer Huet, èn de heer A. hebben, dunkt mij, zoowel in zichzelven als in hun kring te veel goeds gekend, te veel de kracht van het goede ondervonden om in ernst te kunnen volhouden dat ‘Lidewyde’ ons iets meer dan een donkere zijde van ons maatschappelijk leven vertoont. Ware het anders, de lust tot leven, denken, werken zou hun reeds lang zijn ontvaren -; welnu, den heer A. ken ik niet; maar dat genoemde lust Huet bezielde, dat weet een ieder, die hem in 't moederland zag leven, denken, werken.
Ik eindig mijne beschouwingen over en naar aanleiding van den roman. Hier en daar heb ik op schoonheden gewezen; meer schoonheden liet ik onaangeroerd. Een schrijver als Huet behoeft mijn lof niet. Mijn aanmerkingen, bedenkingen en afkeuring kunnen wellicht voor sommige lezers dienstig zijn. Over intrige en compositie van het boek liet ik mij zoogoed als in 't geheel niet uit; anderen hebben er de deugden en gebreken van aangetoond. Hier zij alleen nog opgemerkt, dat de schrijver van ‘Lidewyde’ door zekere soberheid in het opvoeren van personen, een leerzamen wenk gegeven heeft aan wie hun kracht zoeken in veelheid van figuren en in drukte van intrige -; dit ondanks de onwaarschijnlijkheid der intrige in ‘Lidewyde’ zelve.
De slotsom van al mijne oordeelvellingen moge de lezer zelf opmaken.
Indien dit opstel vroeger of later den auteur van

{==295==} {>>pagina-aanduiding<<}
‘Lidewyde’ onder het oog mocht komen; hij zie er uit dat ik zijn boek met ernst heb trachten te lezen. En zoo ik, voor zijn gevoel, van bitterheid niet gansch vrij ben gebleven -; zoogoed als iemand weet hij, wanneer 't er op aankomt, tusschen edelen en onedelen hartstocht nog te onderscheiden. Op dit zijn vermogen beroep ik mij in stilte met een rustig gemoed.

NB. Om bijzondere redenen noemt de redactie van ‘Los en Vast’ den heer Dr. G. van Gorkom als schrijver van bovenstaande critiek.




{==296==} {>>pagina-aanduiding<<}

Het mandement aan de roomsch katholieken in Nederland.

Mijne Heeren de Aartsbisschop en Bisschoppen!

Het mandement door u vastgesteld en aan al de u toevertrouwde geloovigen gericht, is zoowel door vorm als inhoud een allerbelangrijkst verschijnsel, dat de oogen, niet alleen van uwe kudde, maar van het geheele Nederlandsche volk tot zich moet trekken. Ofschoon een protestant van belijdenis, heb ik dat mandement gelezen, alsof 't ook aan mij was gericht. Uwe meeningen en beschouwingen wil ik hier ter toets brengen en met vrijmoedigheid weerleggen voor zoover ze mij voorkomen minder juist te zijn. Niet van het eigenaardig kerkelijk standpunt, vaak door protestantsche en katholieke schrijvers ingenomen, maar bij 't volle licht van de geschiedenis, het gezond verstand en de maatschappij wil ik lezen en herlezen. - Ik vermeld met innige blijdschap dat gijzelve mij daartoe voor een groot deel de aanleiding geeft. Vooreerst, mijne heeren, aan

{==297==} {>>pagina-aanduiding<<}
uw mandement ontbreken, Gode zij dank, minstens vijftig kwasten en linten van het kerkelijk ornaat. - - - Ondanks den machtigen indruk van ‘eene opzettelijk belegde vergadering,’ brengt gij eene hulde aan dien waardigen eenvoud, die slechts zelden kerkelijke (katholieke en niet-katholieke) decreten en proclamatiën kenmerkte; gij spreekt de taal van een ordinair burgermensch, en ziet!.... dat is op zichzelf reeds een aanwinst voor de wereld. Hoe vriendelijk zal de zon aan den hemel schijnen, hoe zoet zullen de velden glimlachen tegen het zingend koor dat de wanden zoekt van zijn onmetelijke kooi, als alle aartsbisschoppen en bisschoppen, alle presidenten van provinciale en klassikale kerkbesturen, alle dominees en pastoors gaan praten, zooals de goede God 't aan een onbedorven mensch geleerd heeft, zooals een boerenziel 't verstaat en een kind wordt verlokt het te willen begrijpen. Wanneer een hooge kerkvergadering spreekt als gij, verlaat de traditioneele schroom het hart van den leek en gevoelt zelfs een protestant dat hij recht en verplichting heeft om over 't geen men een katholiek belang noemt mee te praten; niets maakt ons zoo vreemd aan elkanders belangen als 't verschil van taal. Uwe voorgangers op de bisschoppelijke zetels, spraken een andere taal dan wij protestanten. Daarom deden zij ons in den ban, en betaalde de protestant hunne vloek-mandementen met woeker, in onchristelijke verachting en dergelijke munt.
Dit brengt mij vanzelf op een andere verdienste van uw mandement. 't Onderscheidt zich van vele katholieke en protestantsche proclamatiën door den bezadigden, humanen toon; 't zoekt zijne kracht niet in hatelijkheden tegen andersdenkenden; het trapt de tegenstanders wel op

{==298==} {>>pagina-aanduiding<<}
de teenen maar slaat ze niet met gesloten vuist in 't aangezicht.
In stede van u daarover complimenten te maken, die misplaatst zouden zijn, zij 't mij vergund naar de oorzaak te gissen van een verschijnsel dat elk rechtgeaard Nederlander met blijde hoop vervullen moet. Als zóó de herders voorgaan, zal de kudde volgen en de dagen der geloofsverdeeldheid zijn weldra geteld!
Waarom spreekt de hooge geestelijkheid der R.K. kerk hier op zoo gematigden, waardigen toon, terwijl juist in den laatsten tijd bij andere voorvechters dier kerk een hevige hartstochtelijkheid den grondtoon uitmaakt?
Is 't omdat zij de hooge geestelijkheid is en de toon vanzelf verbetert naarmate men dieper doordringt in de aristocratische kringen van het clericalisme? Is 't omdat reeds lang de ruwheid van enkele marktschreeuwers de verontwaardiging van fatsoenlijke katholieken heeft opgewekt en de grootwaardigheids-bekleeders aan hunne onderhoorigen een lesje wilden geven in ware humaniteit en christelijken geest?
't Kan zijn dat beide omstandigheden hebben meegewerkt om ons deze verrassing te bereiden; zeker is 't, dat het onderwerp van 't mandement en de bijzondere tijdsomstandigheden hierbij een hoofdrol hebben gespeeld. De levensvraag van de jongste twee maanden is een zuiver maatschappelijke. Zij hangt ten nauwste samen met al wat onze geest en onze handen gemaakt en wat wij niet als een heilgoed der kerk hebben gekregen; zij hangt samen met ons volksbestaan, met onze gemeenschappelijke belangen, met ons verleden en onze toekomst, met ons recht en uitzicht dat wij steeds een volk, eene natie zullen blijven.

{==299==} {>>pagina-aanduiding<<}
De onderwijsquaestie is geen louter kerkelijke; hij, die haar daartoe verwringt, perst haar alle levenssappen uit. Gij, mijne Heeren, hebt dit maatschappelijk vraagstuk niet kunnen behandelen, zonder u te voelen aangrijpen door dien geest van nationaliteit, die een zeker bedrag aan humaniteits-wissels wil uitgeven voor en aleer hij zich laat terugdringen tot een clericalisme, dat gelijk meent te krijgen door andersdenkenden met allerlei leelijke projectielen naar 't hoofd te gooien. 't Is te wenschen dat dit voorbeeld der hooge geestelijkheid op eenige welbekende katholieke schrijvers gunstig moge werken!
Ziet, mijne Heeren, ook onder de protestanten in Nederland zijn er velen, wien de toon van onverdraagzaamheid bij hunne partijgenooten en tegenstanders tot ergernis strekt; die reeds lang inzien dat men op den weg der wederkeerige miskenning niet tot de waarheid komt (zonder nog te zeggen dat men zoo nooit tot den vrede zal geraken). Ernstige zaken moeten waardig behandeld worden. In den ernst mengt zich licht de verontwaardiging en is zelfs plaats voor het verwijt; maar de eenzijdigheid, die hare kracht zoekt in miskenning en naar de wapenen der ruwheid grijpt als zij ten strijde trekt, - deze is mij en velen een gruwel.
Als mij straks soms een woord mocht ontvallen dat niet in overeenstemming schijnt met deze verklaring, dan verzoek ik u, 't als onopzettelijk te willen beschouwen.

Het is een onmiskenbare waarheid dat de keus onzer woorden, vooral van onze bijvoegelijke naamwoorden ten

{==300==} {>>pagina-aanduiding<<}
nauwste samenhangt met onze overtuigingen en met de termen onzer belijdenis.
Daaraan schrijf ik 't toe, dat het mandement hier en daar zondigt tegen de aangenomen regels der attributieve woordverbinding.
't Spreekt terecht van ‘katholieke kerk,’ ‘katholieke belangen’ en ‘katholieke scholen,’ maar laat zich verleiden om ook te spreken van ‘katholieke jeugd, katholiek onderwijs,’ ja zelfs van ‘katholieke waarheid, katholieke deugd,’ naast ‘ware christelijke deugd.’ Ik geloof dat de keus dezer uitdrukkingen minder gelukkig mag genoemd worden.
Het katholicisme is een uiterlijke verschijning; meer dan eenig andere met de plastiek saamgegroeid. - Wat katholiek is kan men zien en tasten. Het specifieke onderscheid tusschen 't geen katholiek en niet-katholiek is, kan met statistieke cijfers en tabellen worden aangewezen; bij het abstracte past dit epitheton niet. Ik heb er vrede mee dat gij spreekt van ‘de jeugd die opgevoed wordt in de katholieke kerk,’ van ‘het onderwijs dat gegeven wordt aan de kinderen van ouders die tot de Katholieke kerk behooren,’ van ‘den geest der belijdenis die van de Katholieke kerk is uitgegaan, van de gezindheid die past aan de belijders, van de deugd die hen moet versieren.’ Ik heb er vrede mee dat gij spreekt van ‘de waarheid zooals zij moet worden erkend en nagejaagd volgens de leer uwer kerk,’ en van ‘de godsdienstigheid, waardoor zich de leeken moeten onderscheiden, zoo zij aan die leer getrouw willen zijn;’ maar ik protesteer tegen den vorm waarin die gedachten van uw mandement zijn gekleed.

{==301==} {>>pagina-aanduiding<<}

Noemt dit geen vitterij; zegt niet dat ieder de bedoeling van elk dier uitdrukkingen licht kan vatten; het betreft hier meer dan een grammaticalen vorm; 't geldt een principieel verschil tusschen u en den protestant - - en ik haast mij er bij te voegen, 't ongelijk is hier aan uwe zijde, omdat uwe opvatting onlogisch is. Ik spreek niet over de geloofs-overtuiging, welke u katholieken aandrijft om al wat enkel humaan is tot iets uitsluitend kerkelijks te maken. Ik laat staan, dat gij daarmee de rechten van anderen verkort en aan de harten uwer leeken geweld pleegt -; ik noem uwe opvatting onlogisch en uw standpunt zwak, omdat uwe redeneering onzuiver is.
Er bestaat geen ‘katholieke jeugd of jongelingschap’ en zij zal nimmer bestaan. De jeugd is, in den zin door u bedoeld, een zeker aantal jonge menschen -, maar die zijn noch protestantsch, noch katholiek, want het woord dat hier staat voor iets concreets, het vertegenwoordigt een abstract begrip, en het protestantisme als kerk, of 't katholicisme als plastisch geheel, voegt niet bij dat denkbeeld. Evenwel, door de sterk concrete beteekenis die aan 't woord ‘jeugd’ gegeven is, zou de uitdrukking er hier misschien nog door kunnen -, als 't niet uiterst onlogisch ware, van jongens te spreken die het epitheton ‘katholiek’ reeds hebben verworven; als uw mandement niet uitging van de zeer logische gedachte dat de kinderen, omtrent wier opvoeding gij een ernstig woord tot de ouders richt, nog kinderen van die ouders zijn en geen eigendom van de kerk. Immers, dat gij, mijne heeren, dit gezonde en echt-religieuse denkbeeld omhelst, wordt door den toon en door schier elken volzin van uw belangrijk mandement bewezen. Indien de jeugdige Nederlanders, die uit belijders der katho-
{==302==} {>>pagina-aanduiding<<}
lieke kerkleer geboren zijn, indien ze het eigendom der kerk waren, gij zoudt den toon van bevel en bedreiging hebben gebruikt, zooals vele uwer voorgangers deden; gij zoudt volgens uw recht gehoorzaamheid hebben geëischt. Gelukkig teeken des tijds! Gij zijt, mijne heeren, niet van dien inhumanen en onpraktischen geest, ofschoon uw herderlijk gezag ongeschonden blijft. 't Is waar, de beteekenis van het oppergezag dat, volgens alle goddelijke en menschelijke wetten, in zake der opvoeding aan de ouders toekomt, wordt door deze niet immer gevoeld en vele vaders en moeders laten zich al te gewillig ook in dit opzicht bedienen; maar daarom juist moeten allen, die eenig geestelijk of wereldlijk gezag uitoefenen, zich zorgvuldig voor bevordering dier onnatuurlijke traagheid wachten. De ‘jeugd’ staat in de eerste 
plaats onder het gezag en de hoede van wie hun het leven gaven; zij is noch katholiek, noch protestantsch. Niet te veel kan dit onder de aandacht van alle vaders en moeders worden gebracht.
Er is geen ‘katholiek onderwijs.’ Onderwijs is verrijking van den geest, ontwikkeling van 't verstand, door 't aanbrengen van nuttige kundigheden. - 't Is noch protestantsch, noch grieksch, noch katholiek. Onderwijs is onderwijs zonder meer. Ik zal straks gelegenheid hebben daarop nader terug te komen. Reeds nu zij gezegd, dat 't begrip van katholiek onderwijs even onzuiver is als dat van ‘een katholieke bestraffing of van een katholieken prijs.’ Alleen als ‘onderwijs in de leer der katholieke kerk’ zou 't schijnbaar beteekenis kunnen hebben, maar dat wordt door u niet bedoeld.
Evenmin is er een ‘katholieke geest, gezindheid, waar-
{==303==} {>>pagina-aanduiding<<}
heid, godsdienstigheid, of deugd;’ allerminst als onderdeel der christelijke gevoelens van die soort. De geest des menschen zij eene Godsgave, of een product van de fijnste bewerktuiging zijner zinnelijke natuur -; de gezindheid worde beschouwd als een gevolg van hooger en reiner aandrift dan door het stoffelijke leven bevredigd kan worden, of als een telg van begeerte en drift; in geen geval hebben zij iets gemeen met eenig kerkelijk begrip of met eenige kerkelijke ordening daar zij nimmer optreden als plastische, aanschouwelijke verschijnselen, zich nooit anders vertoonen dan op den geheimzinnigen achtergrond van een werken en zijn, dat aan de waarneming der oogen en de aanraking der handen ontsnapt. Goddelijk of menschelijk zij hun naam -, kerkelijk zijn zij nooit.
En wat zal ik zeggen van een ‘katholieke waarheid’ en een ‘katholieke deugd’?
De waarheid is 't einddoel van het oprechtste en reinste streven der menschelijke ziel. Zij is het eigendom van geen kerkgenootschap of kerk, van de uwe noch van de mijne; en de deugd, die katholiek of protestant werd, zou gelijk wezen aan een heilige, die om der wille van de vooroordeelen van eenige burgerlui zich liet inschrijven op de registers van den Burgerlijken Stand in de eene of andere kleine stad.
Ziedaar in meer woorden dan misschien noodig was, een paar dagheldere zaken in herinnering gebracht. Dat uw mandement ze hier en daar heeft miskend, schrijf ik gaarne toe aan de kracht der gewoonte. Uwe voorgangers, mijne heeren, hadden omtrent de majesteit uwer kerk zeer zonderlinge denkbeelden. Zij waren niet ongelijk aan de hovelingen van dien ruwen Deen, die hem hadden wijs-
{==304==} {>>pagina-aanduiding<<}
gemaakt dat zelfs de zee tot zijn rijksgebied behoorde, eb en vloed aan zijn machtwoord moesten gehoorzamen. Een ‘koninklijke zee’ en ‘koninklijke golven’ zijn een niet veel ongerijmder begrip dan ‘katholiek onderwijs en katholieke waarheid.’ Er zijn dingen in de wereld der stof en dingen in de wereld der geesten, over welke 't geen oorzaak van schaamte of wrevel mag zijn, niets te kunnen commandeeren.

‘De kerk wil dat de jeugd in de wetenschappen onderwezen worde.
‘Zij zelve heeft nooit opgehouden, naar vermogen en omstandigheden, te ijveren voor het behoud en de verspreiding van kennis en wetenschap onder alle standen der maatschappij.’
‘De kerk, en de kerk alleen, heeft de schatten der gewijde en ongewijde letteren en wetenschappen behouden, toen een stroom van half wilde volken uit het Noorden, de Romeinsche wereld wegsleepte, verwoestte en verscheurde. Zij, de kerk, heeft aan die ruwe Heidenen tegelijk met de kennis der zaligheid, ook de kundigheden der Grieken en Romeinen medegedeeld.’
Ziedaar eenige volzinnen, die de aandacht overwaardig zijn. Wat meer is, ziedaar historische feiten waaraan duizende Protestanten met mij gaarne hulde doen. De verplichtingen die de wetenschap aan de R.K. kerk heeft, worden dagelijks meer erkend. Ze zijn ontegenzeggelijk groot.
Toch geloof ik dat wij bij nadere explicatie al spoedig in meening zouden blijken te verschillen. Laat ons eens zien.

{==305==} {>>pagina-aanduiding<<}

Wat bedoelt gij, mijne heeren, met dat Maecenaat door de kerk uitgeoefend, als gij daarmee de beschuldiging dat ‘de kerk de verbreiding van onderwijs en wetenschap ongaarne ziet’ wilt ontzenuwen? Mij dunkt, niets anders dan dat de kerk ruimte heeft gemaakt voor de wetenschap, de baan voor haar heeft gebroken. Welnu, dat is alleen onder zeker voorbehoud waar en dat voorbehoud is doodend voor uw argument.
Ja, de kerk heeft de wetenschap bevorderd; van Agapitus af tot Pius IX toe heeft zij hare edelste krachten daaraan besteed -, doch op voorwaarde dat de wetenschap het ordekleed der kerk zou aantrekken en zich voor eeuwig stellen onder haar toezicht en gezag. ‘De wetenschap’ in ‘hare souvereiniteit,’ neen, die heeft de kerk nooit bevorderd, die kon zij niet bevorderen zonder een zelfmoord te begaan of ontrouw te worden aan hare beginselen.
Er is een wetenschap, die met 't begrip van kerk niets gemeen heeft, die noch katholiek noch protestantsch wil zijn, maar eenvoudig vrij. Haar heeft uw kerk en geen kerk ter wereld ooit gediend of beschermd. Haar heeft 't clericalisme te allen tijde gekortwiekt en onder curateele gesteld, en van zijn standpunt had 't gelijk. De kerk kent geen wetenschap dan die haar van Godswege werd meegedeeld; zij wil van geen andere kennis hooren dan die zich dienstbaar toont aan hare belangen en zich onvoorwaardelijk verbonden heeft aan haren eed - - - maar deze wetenschap, al erkennen wij ook haar recht van bestaan, heeft niets gemeen met die, welke wij bedoelen en op welke gij 't oog hebt, als er tusschen ons sprake is van lager, middelbaar, of hooger onderwijs. Naar mijn bescheiden meening valt met deze opmerking uwe redeneering in duigen, wordt uw

{==306==} {>>pagina-aanduiding<<}
beroep op de geschiedenis der beschaving, in zachtmoedigheid gezegd, een ijdele pralerij met iets wat nooit uw eigendom was.
Laat ons goed Hollandsch en recht duidelijk spreken, want 't wordt hoog tijd dat wij elkander op dat punt verstaan. Heeft de kerk ooit een wetenschap bevorderd waarvoor zij niet zelve de handboeken had geschreven? Is de kerk ooit zoo kwistig geweest met de verspreiding van kennis en wetenschap onder alle standen der maatschappij als gij 't voorstelt? Heeft de kerk ooit meer gedaan dan behouden of liever bewaren, waar 't de schatten der gewijde en vooral die der ongewijde letteren en wetenschappen gold? Heeft zij ooit de kundigheden der Grieken en Romeinen meegedeeld zonder die onderworpen te hebben aan haar onderzoek en gecastigeerd naar haar inzicht? En als zij dit soms had vergeten of door achteloosheid had laten ontsnappen aan haar censuur, heeft zij dan niet immer berouw gehad en zich gehaast om de wetenschap te vervloeken, die ‘uit den booze’ was?
Neen, mijne Heeren, uwe kerk als zoodanig heeft met de wetenschap niets gemeen. Hoezeer wij dankbaar erkennen dat zij haar heeft gediend, - wij mogen haar den lof niet laten dat zij dit heeft gedaan uit wetenschappelijken ijver en letterkundigen zin. De kerk heeft in den vollen zin van 't woord nooit iets of iemand gediend dan zichzelve; dat wil zeggen, de geestelijke belangen van die groote schare harer kinderen, die voor 't meerendeel geen wijzen en geleerden waren, of als ze ook meer wisten dan de rest, nooit beter zonen en dochteren der kerk konden worden door hunne wetenschap. De kerk heeft zich daarbij in den regel op het standpunt des behouds

{==307==} {>>pagina-aanduiding<<}
gesteld, en alleen dan als zij meende dat hare belangen 't vorderden met de partij van den vooruitgang meegedaan.
Dat en dat alleen verklaart hare wisselende politiek, haar wankel standpunt tusschen de twee uiterste partijen van alle eeuwen en volken, haar schijnbare inconsequentiën, haar vleien van den tijdgeest en haar prevelend gebed om den terugkeer tot de goede dagen van 't verleden.
Gelooft niet, mijne Heeren, dat er in deze opvatting meer bitterheid ligt dan geoorloofd is bij 't aanschouwen van onverkwikkelijke historische verschijnselen. Ik wil zelfs gaarne aannemen dat uwe voorstelling 't gevolg is van zelfbedrog, een zelfbedrog geboren uit de zeer natuurlijke zucht om niet achteraan te komen.
Wij maken onszelven zoo gaarne wijs, dat wij aan 't hoofd der beweging staan, of zoo dit onmogelijk is, dat wij aan haar hoofd gestaan hebben. Wij mengen zoo gaarne onze stemmen in het groote koor, dat bij 't beklimmen van de bergen zijn excelsior! zingt. Niemand hoort zich een oud-gast noemen, of hij voelt de neiging om concessiën te doen aan den geest van vooruitgang en verlichting. Als de kiel van ons schip begint te schuren over het plaatzand eener onbekende, nieuwe wereld, dan haasten zich allen naar de voorplecht en legt zelfs de monnik, dïe voor zijn klooster op reis is, het gebedenboek neer, om te turen op de vreemde varens, die hier en ginder aandrijven, losgewoeld en meegesleept door de speelzieke golven.
Gelooft mij, mijne Heeren, voor die zuiver menschelijke nieuwsgierigheid en eerzucht heb ik een oog. De mensch die haar in zijn hart wist te dooden, zou een plaats in de catacomben verdienen, en de kerk, die er eene eer in mocht stellen, niets te zien of te hooren van de dingen

{==308==} {>>pagina-aanduiding<<}
die in aantocht zijn, zou alle recht op onze aandacht, laat staan op onzen eerbied, verloren hebben.
Zoover is 't met uwe kerk nog niet gekomen. Zij is gelijk aan de vriendelijke ouden van dagen, die 't jonge geslacht nooit over hunne lichtzinnigheid berispen zonder met een glimlach in herinnering te brengen, dat zijzelven ook eenmaal jong zijn geweest en in zekeren zin nog best met de jongen kunnen meedoen.
Evenwel, dat standpunt schijnt meer beminnelijk dan waar. Ik wil van uwen paus Agapitus en zijn tijdgenoot Cassiodorus niet eenmaal spreken - ik verbeeld mij dat zelfs vrij ontwikkelde katholieken onder benefice van inventaris zullen moeten aannemen, wat gij van genoemde heeren verhaalt -; ik bepaal mij tot uwen jongsten Heiligen Vader, paus Pius IX. Als deze zegt (en ik haal hier, naar uw voorbeeldt, zijne eigene woorden aan) ‘dat, in vergelijking van het godsdienstig onderricht, de overige kundigheden, die aan de jeugd worden medegedeeld, als bijzaken voorkomen,’ dan geloof ik dat wij een vrij volledige verklaring hebben van 't geen gij met 't concilie van 1865 de ‘bijzondere zorgvuldigheid voor de volksscholen’ noemt.
't Behoeft geen herhaling dat ik dit standpunt van den Heiligen Vader tot op zekere hoogte eerbiedig, maar ik vraag in oprechtheid: Wat wordt er in verband daarmee van uw pralen met den ijver der kerk voor 't onderwijs der jeugd, zooals dat, uitgaande van den staat of van bijzondere personen, te allen tijde en onder alle omstandigheden door de maatschappij gevorderd wordt?
Stelt vrij het godsdienstig onderwijs op ééne lijn met dat in alle takken van kennis (ik eerbiedig die beschouwing); maar indien uw paus al wat buiten de godsdienstleer

{==309==} {>>pagina-aanduiding<<}
omgaat, eenvoudig bijzaak noemt, dan heeft Zijne Heiligheid daardoor zichzelven als schoolman veroordeeld en de geheele kerk voor incompetent verklaard om in zake het onderwijs mee te praten.
Erkent, mijne Heeren, dat 't voor 't minst zonderling klinkt, daarnevens uit uwen mond te hooren dat de kerk de handhaafster en beschermster der wetenschap was en is en wezen zal.

De groote quaestie van het openbaar onderwijs is sinds de optreding van het tegenwoordige ministerie een nieuwe phase ingetreden. De minister van Binnenlandsche Zaken heeft, hoe men ook denke over de tijdigheid of ontijdigheid, als een man gesproken, en zijn korte, goed-Hollandsche verklaring was naar veler hart. Of zij, die de openbare school, de zoogenoemd godsdienstlooze school, als 't plechtanker onzer volksvrijheid beschouwen, of zij de meerderheid in 't land zijn weet ik niet; wel weet ik dat onder hen mannen van vroomheid worden gevonden. Deze willen het godsdienst-onderwijs der jeugd wel naast, maar niet in de lijst der leervakken zien opnemen. Zij willen niets dat ons zou terugvoeren naar de dagen toen de kerk het onderwijs in handen had, en onmachtig bleek tegenover de groote eischen en behoeften der volksschool.
Zij meenen verder, en ik verzeker u, hunne meening komt niet voort uit loszinnigheid en onverschilligheid, dat het historische kerkelijk onderwijs alles behalve vruchtbaar voor de volksontwikkeling is geweest. Zij gaan daarbij uit, niet van op zichzelve staande feiten, maar van de les, die

{==310==} {>>pagina-aanduiding<<}
in groote tijdperken en op 't terrein van halve werelden werd opgedaan. Zij meenen dat de kerk het onderwijs der jeugd lang genoeg in handen heeft gehad om te toonen wat zij op dat terrein vermocht, en dat 't resultaat meer dan erbarmelijk geweest is. Zij meenen dat de tijd voor nieuwe proefnemingen voorbij is en dat 't misdadig zou zijn, een geheele maatschappij aan zoodanige proefneming te wagen. Om een en ander beweren zij dat de staat, die eenmaal door de omstandigheden gedwongen werd het werk der kerk over te nemen, dit in geen geval aan haar mag teruggeven.
Hierbij evenwel blijven zij niet staan. Zij zien zeer goed in, dat de voorstanders van het kerkelijk onderwijs de aandacht zoeken af te leiden door de quaestie op een ander terrein over te brengen. Immers, deze vragen, met eene formule van het moderne staatsrecht en van de moderne staathuishoudkunde, om opheffing van het staatsmonopolie, om mogelijkheid van concurrentie voor 't bijzonder met het openbaar onderwijs. De billijkheid van dat verzoek moet, meenen zij, ieder in 't oog springen.
Waarom heeft een groot deel der natie ook hiertegen bezwaar?
Omdat de quaestie van monopolie niet kan te berde komen, waar sprake is van opofferingen, die gedaan worden ter bevordering van een maatschappelijk belang.
Omdat, hoe wenschelijk 't ook zij dat de exploitatie eener zaak van algemeen belang door vereenigingen van particulieren gedreven worde, die vereenigingen in de eerste plaats dienen te kunnen aantoonen dat zij de noodige materieele (hier intellectueele) fondsen hebben om de zaak behoorlijk uit te voeren.
Omdat, ten slotte, de staat (in 't belang zelf van hen, die

{==311==} {>>pagina-aanduiding<<}
beweren niets liever te willen dan de gelijkstelling van openbaar en bijzonder onderwijs) het openbaar onderwijs op zijn verheven standpunt moet handhaven, zal hij de toekomst van 't land niet roekeloos prijs geven aan een draaikolk van hartstochten, die ons reeds menigmaal op den rand des verderfs hebben gebracht.

Het mandement plaatst zich feitelijk buiten de quaestie van den dag. De herderlijke vermaningen aan de geloovigen staan, zoo 't schijnt, geheel op zichzelve.
Is 't dan wel geoorloofd, voor haar eene aanleiding in de politiek te zoeken?
Op die vraag antwoord ik met een verwijzing naar de rij der onderteekenaars. Wanneer de aartsbisschop en de vier bisschoppen zich gezamenlijk richten tot de katholieken van Nederland, dan is dit op zichzelf reeds een zaak van politiek gewicht; maar bovendien - - - de fijne diplomatiek, welke het laatste gedeelte beheerscht, maakt de wezenlijke bedoeling van het mandement zonneklaar.
De katholieken van Nederland moeten de bijzondere school ondersteunen: - - - door de openbare te vermijden, waar zij niet in de droeve noodzakelijkheid zijn, faute de mieux van haar gebruik te maken. In 't laatste geval vulle eigen ijver en vurig gebed het ontbrekende aan, totdat betere dagen zullen gekomen zijn.
Mij dunkt, met zoodanige redeneering doet men de zaak zijner tegenpartij meer kwaad dan met een oproeping tot openlijk verzet, of met een petitionnement om veran-
{==312==} {>>pagina-aanduiding<<}
dering van het feitelijk bestaande. De katholieken in Nederland zouden geen greintje aanleg tot ergdenkendheid moeten hebben, als zij van nu aan op gezag hunner overheid niet elke openbare school met zeker wantrouwen bejegenden. Vooral zij, die door de omstandigheden genoodzaakt zijn hunne kinderen naar de openbare school te zenden, zij zullen die school leeren haten. De openbare school draagt in hun oog thans dit schandelijk brandmerk dat zij geweld doet aan de minder bevoorrechten.... en dat vergeeft men haar nooit.
Ziedaar de invloed die van 't mandement zal uitgaan. Waarlijk, mijne heeren, gij hebt niet wél gehandeld. Dat gij de vaders en moeders uwer kudde vermaant te willen achtgeven op het onderwijs dat hunne kinderen ontvangen, is geoorloofd. Dat gij hen vermaant, zooveel in hun vermogen is, de godsdienstige opleiding hunner kinderen ter harte te nemen, is braaf. Dat gij hen waarschuwt tegen den geest der eeuw als deze u voorkomt uit den booze te zijn, is prijzenswaardig. Dat gij hen wapent tegen de beginselen van vele halfbakken paedagogen, is meer dan goed. - - - - - Maar dat gij, burgers van Nederland, zoolang het welbekende artikel onzer Grondwet in volle kracht is, in alle kerken laat afkondigen, dat de openbare school (want op deze alleen hebt gij 't oog), dat de openbare school het vertrouwen van uwe leeken onwaardig is, dat acht ik bedenkelijk en niet vrij van schuld - - -; dat is te eenenmale in strijd, mijne heeren, met den humanen en gematigden toon door u aangeslagen; dat dreigt u terug te brengen in de rij van die geestelijke overheden, omtrent wier bekrompen zin en sluwe diplomatiek de geschiedenis zooveel

{==313==} {>>pagina-aanduiding<<}
treurigs heeft geboekt; dat is uwer te eenenmale onwaardig.
Voor de eer uwer kerk en voor 't belang der positie, die gij in ons gemeenschappelijk vaderland inneemt, zoude ik wenschen dat een twintigtal volzinnen van uw mandement niet geschreven waren.



{==314==} {>>pagina-aanduiding<<}

Eene nuts-voorlezing van meester Pot.

De winter van zeker jaar des Heeren liep op zijn end. Nog een week of drie en het gezellige seizoen zou voorbij zijn. Dan zou de lente komen en haar blozende wangetjes door de deur van de groote gelagkamer steken. Dan zouden de laatste gasten elkaar verlegen aankijken, hun laatste glas rhumgrog drinken en elk zijns weegs gaan.... Alleen de kachel bleef den zomer over. 't Heugde haar niet dat ze van haar plaats was geweest. Ze wist, als ze 's winters aan 't brommen raakte, heel wat te vertellen van 't lijden waarmee een kachel bezocht wordt als de zon op haar roestige plekken schijnt, als de muggen een rondedans uitvoeren op de geslagen dekplaat. 's Zomers, dan droomde de kachel van de nuts-voorlezingen, die nu ook haast geëindigd zouden zijn.
Er moest nog maar één vergadering plaats hebben. Als die was afgeloopen, kon de secretaris van 't departement,

{==315==} {>>pagina-aanduiding<<}
een jeugdig aspirant-candidaat-notaris, de rimpels van zijn voorhoofd strijken en tot zichzelven zeggen dat de vrede der wereld vooreerst verzekerd was.
De vijf gehouden vergaderingen waren allergelukkigst geslaagd. Letterlijk iedereen was tevreden geweest, zelfs eenigen, die altijd wat te zeggen hadden; want (dat was 't geheim van de kunst) er waren niet anders dan lezers van buiten geweest en daaronder een paar, die klonken als een klok. Ieder had zich verwonderd hoe de secretaris die beroemde mannen naar 't kleine, onaanzienlijke stadje gekregen had, en dat alleen voor de reiskosten!...
Pot, die in zijn soort een litterator was, had geen enkele lezing overgeslagen. Zijn eenvoudig meestershart had zich verfrischt - reeds aan de omstandigheid dat hij een paar onzer letterkundige sommiteiten van aangezicht tot aangezicht zou te zien krijgen, en telkenmale had hij de twee uren van zijn dorp naar de kleine stad afgelegd met dien stillen eerbied voor een nutslezer, die aan een dorpsschoolmeester past.... Eerlijk gesproken had hij vijf teleurstellingen gehad, maar Pot wachtte zich wel dat openlijk te zeggen. Alle vijf waren humorist geweest en ofschoon Pot over het artikel humor weinig gelezen of gedacht had, hij begreep al heel gauw dat 't gehoorde in geen geval humor wezen kon.
No. 1 had zeer toepasselijk over ‘den winter’ gelezen en was daarbij zoo komiek geweest, dat een paar zijner opmerkingen nog altijd in de herinnering voortleefden. Zoo, b.v., had hij, sprekende over een kachel die aangaat, gezegd ‘dat alles in de wereld maar niet zoo gemakkelijk aangaat; dat 't niet aangaat, daaraan te twijfelen en dat 't niemand aangaat of een ander er ook soms aan

{==316==} {>>pagina-aanduiding<<}
twijfelen wil.’ Die geestige woordspeling had een algemeen gelach verwekt, dat nog vermeerderde toen de knecht van de herberg juist met vuur was binnengekomen, omdat hij de kachel had laten uitgaan.
Evenveel plezier had no. 1 gehad van een dialoog tusschen een oude jufvrouw en haar meid. De stemnabootsing en de komieke houding waren zoo in den smaak gevallen, dat de katheder een zegekar was geworden en no. 1 bijna gestikt was onder de lauwerkransen. Hij nam zich dus voor om 't de volgende week in een groote vergadering te Amsterdam nog brutaler te doen. Volgens berichten heeft de man dat wezenlijk gedaan en is hij toen, Gode zij dank, in een éclatant fiasco bezweken - Requiescat in pace!
No. 2 was een bedaard humorist geweest, ‘een droge’, had de secretaris gezegd, en Pot vond geen enkele reden om dat tegen te spreken. Pot verbeeldde zich dat deze geestige mensch zonder zijn zakdoek, zijn neus en 't glas water, meer dan de helft van 't effect zou hebben gemist; want de potsierlijke wijze waarop hij in een gegeven moment zijn zakdoek, zonder een spier te bewegen, aan zijn neus bracht om vervolgens met beide oogen langzaam over 't geheele publiek te kuieren.... ‘neen maar,’ zei de jufvrouw van het buffet zelf, ‘dat was niet om uit te houden geweest.’
No. 3 was een melancholiek humorist. Hij had door de beschrijving van een huiselijk tafereeltje waarin een kinderwieg voorkwam, een diepen indruk op alle dames en vrouwen gemaakt, maar dat gebouw van zijn roem onmiddelijk daarna met een forschen schop 't onderste boven gesmeten. Hij had zoodoende een wel verschrikkelijke maar toch

{==317==} {>>pagina-aanduiding<<}
onmiskenbaar verheven hoogte bereikt. Als een titan, die Ossa op Pelion stapelde, had hij gegrimlacht; en een rilling was allen aanwezigen door de leden gevaren.
Allen hielden hem van dat oogenblik af voor een genie; alleen Pot hield hem voor een gek en verwonderde zich niet toen hij den burgemeester tot een lid van den raad hoorde zeggen, dat iemand met zooveel stoutheid van verbeelding gevaarlijk kon worden voor zichzelven en anderen. Van alle humoristen beviel de melancholieke aan Pot nog 't minst.
No. 4 was een menschenhatend humorist, een neef van den vorigen. Hij had op allen en alles iets aan te merken en dit had 't auditorium buitengewoon geamuseerd. Zijn onderwerp was ‘de dwaasheid der menschen,’ en hij had, gedachtig aan de bedoelingen van den stichter der maatschappij tot Nut v. 't A., die dwaasheid in verband gebracht met onze hooge roeping en bestemming, zoodat de toehoorders op 't laatst diep bewogen werden en een oude jufvrouw, die, zoodra 't roerend werd, instinctmatig was ingedommeld, aan 't slot in haar breeden schoot 't gezangboek zocht en verschrikt opkeek toen 't publiek met handen en voeten begon te applaudisseeren.
No. 5 eindelijk was een naïeve humorist. Nooit was eenig mensch in werkelijkheid zoo onnoozel als deze kunstenaar in schijn. De man sprak onnoozel, keek onnoozel, deed allerlei onnoozele vragen, zoo bij zijn neus langs, ja, 't was blijkbaar dat hij zelfs onnoozel dacht. Pot kreeg van dezen laatsten spreker den indruk dat hij nog niet idioot was, maar 't onfeilbaar worden zou als 't publiek voortging met zijn onnatuurlijkste oogenblikken 't luidst te applaudisseeren.

{==318==} {>>pagina-aanduiding<<}

‘'t Is vreemd,’ zei Pot tot zichzelven toen hij na die voorlaatste nuts-lezing, alleen naar zijn dorp terug wandelde; ‘'t is vreemd, maar wat zoo onverdeeld in den smaak van het groote publiek valt, stuit bij mij altijd af op zekeren afkeer, op een gevoel van walging en onoverkomelijken twijfel. Wat mag daarvan de oorzaak zijn? Is 't een gevolg van uw meermalen bewezen zucht om u van de massa te onderscheiden, is 't een gevolg van uwe pedanterie, o mijn hart? Meent ge soms wijzer dan allen te zijn, of fijner smaak te hebben dan de massa?’....
Het hart van Pot antwoordde, en dat hart was een zeldzaam oprecht hart: ‘Deze keer ligt 't niet aan mij, lieve meester; want ik ben vol verwachting en vooringenomenheid naar 't nut gegaan. Mocht ik niet alles hopen van mannen, wier namen in alle couranten staan, van wie men ook buiten de kolommen der advertentiën lezen kan, “dat de gevierde die of die een schoonen avond aan 't publiek belooft,” of “dat hij zijn ouden roem weder waardig gehandhaafd heeft op den onvergetelijken avond van zoo en zoo veel.”...? Zijn no. 1 en no. 3 niet de populairste schrijvers van ons land? Leest gij niet in alle nommers van tijdschriften, die door de leesgezelschappen onderhouden worden, de stukken van no. 2 en no. 5, en staat no. 4 niet te boek als een man vol menschenkennis en levenswijsheid, die ridder werd van twee buitenlandsche orden, omdat zijn humoristische schetsen zoo erg in den smaak vallen van een paar vreemde prinsessen?.... Ik was waarlijk in zeer goede stemming toen ik naar 't nut ging’....
Pot was eerlijk genoeg om zijn hart recht te laten wedervaren. Hem bleef dus niets anders over dan de

{==319==} {>>pagina-aanduiding<<}
schuld bij de heeren lezers te zoeken. Toen hij zich daarin gerust had gesteld, redeneerde hij verder aldus:
‘De maatschappij tot Nut van 't Algemeen is opgericht in een tijd toen de menschen nog wilden erkennen dat ze vervelend waren, en dat men om iets te leeren er niet tegen op moet zien, zich te vervelen. Onze tijdgenooten willen noch 't een, noch 't ander erkennen. Zelfs gaan zij een schrede verder en beweren dat men zich allerminst op 't Nut vervelen moet. Zij stellen den eisch dat ieder verhandelaar geestig moet zijn.
Nu zijn amusant en geestig in de opvatting der meesten zoo wat 't zelfde, en daar 't eerste binnen 't bereik van vele menschen ligt, òf naar zij meenen, òf naar welwillende vrienden hun vertellen, zagen onze nutsverhandelaars (een geslacht dat zich voortplant door de generatio spontanea; Red.), zagen onze nutsverhandelaars er volstrekt niet tegen op, hunne opstellen naar dien eisch van 't publiek in te richten. De eenige moeilijkheid bestond in 't veranderen van onderwerp, maar ook hiermee kwamen zij langzamerhand klaar. ‘Het nut der tegenspoeden’ en ‘de Zondagsoverdenkingen van den braven timmerman’ maakten plaats voor ‘de vaderlandsliefde’ en ‘het voordeel der wetenschappen in dit en 't volgend leven,’ die op hunne beurt weer moesten wijken voor ‘een reis naar de maan, of de wandelingen van Jan Jansen en Piet Pietersen door ons land.’ Op deze laatsten volgden ‘de geschiedenis van een kippeveer en een hemdsknoopje’ alsook ‘de lotgevallen van een kanarievogeltje’ -, met bitter-geestige toespelingen op de menschenwereld.
Zoo kwam men voetje voor voetje tot op onzen tijd en de volkomen zegepraal van het humoristische genre. Voor

{==320==} {>>pagina-aanduiding<<}
een goeden nutsverhandelaar is 't nu letterlijk onverschillig waarover hij lezen moet. Onder zijn handen krijgt elke stof geest en leven. Zelfs het meest prozaïsche weet hij te bezielen. Bij alle onderwerpen toovert hij een glimlach op de lippen zijner hoorders, en aan 't eind trekt hij hunne voeten en armen op en en neer alsof ze van houten poppen waren. Ziedaar de historie van den jongsten nutshumor. - Ik heb gezegd!’....
En dit gezegd hebbende ging Pot naar bed, alsof hij een schuilplaats zocht onder de dekens. Hij wist dat van nu aan zijn smaak den oorlog verklaard had aan dien van nutsverhandelaars en publiek. Pot, die een man des vredes was, sliep dien nacht slecht.
No. 6, de eerste in rang onder de vaderlandsche humoristen, de geliefdste nutsverhandelaar, werd ziek.
De goede man had te veel van zichzelven gevorderd. Op zes-en-twintig nutsvergaderingen was hij opgetreden, aan zes-en-twintig na-nutten met of zonder oesters had hij deelgenomen. Nu was hij op. De man kon niet meer.
De aspirant-candidaat-notaris kreeg een allergeestigst briefje, een document waaruit over vijftig jaar zal bewezen worden, hoe onuitputtelijk en onverstoorbaar de goede luim van dezen beroemde is geweest. 't Briefje was geschreven ‘op zijn bed’, te midden van ‘pillen en likkepotjes,’ in ‘grenzelooze geduldsoefeningen.’ Hij kon dus niet komen, want ‘'t zou al te gek wezen als de maagdelijke rand van den heiligen katheder vol apothekersproducten stond’ enz, enz. -, onderteekend: ‘de kranke verhandelaar’.... 't Was een brief, die voor bijdrage had kunnen dienen, na een sombere lezing.
Ondertusschen, hoe verguld ook, 't geval was voor den

{==321==} {>>pagina-aanduiding<<}
secretaris van 't departement een leelijke pil. Goede raad was duur, zelfs voor geen geld ter wereld te koopen. In zijn angst liep het factotum overal rond. Dagenlang was hij ongeschikt om expedities te schrijven.
Rondloopende kwam de secretaris eindelijk bij Pot. Hij had in de verte den toren van meesters dorpje gezien en de toren had hem op den meester gebracht. Als er dan niets aan te doen was, dan..... dan moest Pot maar lezen!
Onze vriend zat in zijn achterkamer en rookte zijn pijp. Daar kwam in de verte de secretaris aan. 't Ventje hijgde en blies van de wandeling, maar een glans van zegepraal lag reeds op zijn gelaat. Dat Pot bedanken kon voor de eer, was boven bedenking en zorg.
‘Mijn beste vriend,’ begon de jeugdige actendichter, ‘ik kom u een verzoek doen dat u vereeren zal; een verzoek dat ge, naar ik geloof, zeer gaarne zult inwilligen. Lees dezen brief.’
Pot nam den brief van no. 6 in handen en gevoelde bij de lectuur, dat er voor hem een fortuintje lag in de onverwachte ziekte van den beroemde. Hij had van de vijf eersten al genoeg. Hij gaf 't document terug en zei droogjes: ‘'t Is jammer voor u.’ Verder kon hij 't niet brengen.
‘Maar niet voor u,’ antwoordde de secretaris. ‘Dit is een gelegenheid waarvan gij gebruik kunt maken, om uw naam hier in den omtrek op eenmaal te vestigen. Ik ben volgaarne bereid u daarin een handje te helpen.’
Pot keek 't ventje aan en zei, dat hij hem niet begreep. Hoe kon hij, Pot, profijt trekken uit een anders ziekte? De secretaris zou toch niet bedoelen, dat meester nu thuis kon blijven en een paar pijpen meer rooken?....

{==322==} {>>pagina-aanduiding<<}

Neen, dat meende 't ventje niet. Het bedoelde dat meester 't nu maar voor 't zeggen had, door hem, secretaris van 't departement te worden uitgenoodigd, en de onverwacht opengevallen plaats te vervullen. De secretaris stond er voor in dat de overige leden van 't bestuur daarmee genoegen zouden nemen.
Nu, Pot was erkentelijk voor de goede bedoeling, maar hij kon dat tot zijn leedwezen niet doen.
Dat was dwaas van Pot, want de gelegenheid was zoo mooi, als er misschien nooit een zou terugkeeren.
Dat speet Pot wel zeer, maar hij had geen plan om er gebruik van te maken.
Dan zou de secretaris uit een ander vaatje tappen en zich verwonderen over die onverschilligheid.
Dat stond den secretaris natuurlijk vrij, maar Pot kende zijn krachten en wist heel goed dat een lezing op 't Nut hem niet paste, of liever, hij was ronduit gezegd te trotsch om te solliciteeren, al was 't maar van ter zij.
Zoo was 't natuurlijk niet bedoeld; er was van solliciteeren geen sprake. De secretaris wilde maar zeker zijn dat Pot niet bedanken zou. Hij zou 't verzoek op de gewone, officieele, dat is, gracieuse wijze inkleeden.
Pot was dankbaar voor die verzekering, maar zou geen gebruik maken van de gelegenheid. Hij zei dit zoo stellig, dat de arme secretaris met schrik opkeek. Zijn kleine oogjes gingen open. Hij merkte dat Pot een ander man was dan hij gemeend had. Als een goed secretaris stak hij weer een ander vaatje open; ditmaal was hij openhartig en oprecht.
Pot zou hem, hem secretaris, die in den brand zat, een dienst doen. De zes aangekondigde leesbeurten moesten

{==323==} {>>pagina-aanduiding<<}
vervuld worden, of zijn naam was weg. Hij had zich geheel alleen met de regeling belast. Alles kwam op hem alleen neer. Hij werkte op Pots gemoed en riep zijne hulp in.
Ja, daar kon Pot niet tegen, dat weten wij.
Zoo gebeurde 't, dat Pot, die maar eenvoudig voor dorpsschoolmeester in de wieg scheen gelegd, ook nutsverhandelaar werd. Men zegge nu nog eens, dat de deugd niet beloond wordt in dit leven!
Evenwel, alle rozen hebben hare doornen en zelfs een nutslezer wandelt niet immer op een Smirnaasch tapijt.
Pot moest een onderwerp hebben en ondervond de waarheid van 't geen hij menigmaal door menschen van ervaring had hooren verzekeren dat dit 't moeilijkste van de geheele onderneming was. Een onderwerp!.... Lieve deugd! de wereld is vol onderwerpen, maar wie bergt een enkel van die zonder beschadigen in den microcosmos van eens menschen geest en hart.
't Groote bezwaar zat juist in 't laatstgenoemde. Pot begreep dat een goed onderwerp voor eene nutslezing de volle sympathie moest hebben van zijn hart. Dat lag, zoo meende hij, in de eigenaardige roeping van de maatschappij door Nieuwenhuyzen opgericht.
Wat was er nu in de wereld waaraan Pot's hart zich verbonden gevoelde? O, een heele massa - doch bijna al deze onderwerpen kon hij niet voor 't publiek brengen of.... ze zouden een deel hunner heiligheid daarbij inboeten. Geen van die kwam dus ter sprake. Slechts één was er, waarover hij in 't openbaar kon spreken. - Het ging 't publiek evenzeer (zoo niet nog meer) aan dan hem. Dat was de opvoeding, maar wat zou hij daarvan zeggen zonder den meester uit te hangen?

{==324==} {>>pagina-aanduiding<<}

Drie dagen lang doolde Pot rond tusschen de duizenden grafschriften van reeds lang begraven verhandelingen; drie andere dagen zat hij peinzend neer te midden der velden waar zijne beroemdste voorgangers bloemzaden en vruchtepitten hadden uitgestrooid om voor zichzelven lauwerbladeren te oogsten. Toen restten hem nog andere drie. Aan 't eind van deze moest hij op den katheder.
Zoo dicht bij het slagveld en op 't punt om zijn schepen te moeten verbranden, raadpleegde Pot zijn gezond verstand. ‘Ben ik niet een dwaas?’ vroeg hij zichzelven af. ‘De eerste gedachte is gewoonlijk de beste en wat natuurlijk is, moet goed zijn’. - - - 't Onderwerp was nu gevonden en na drie dagen was meester klaar.
't Was vol in de gelagkamer, thans als nutszaal ingericht. Wie een goede plaats wou hebben, was reeds vroeg gekomen. De een zei: ‘ik heb alle vijf lezingen tot nog toe trouw bijgewoond, ik wil ook de laatste niet verzuimen;’ een ander dacht: ‘Meester Pot zal waarschijnlijk een zot figuur slaan; de man weet niet, waaraan hij zich waagt. Ik moet dat eens bijwonen en kijken hoe 't afloopt.’
Enkelen waren er, die nog al fiducie in Pot hadden, een paar die hem graag mochten lijden en daarom gingen. Door een en ander was de zaal eivol.
Pot beklom den katheder en begon:
Mijne heeren en dames!
't Is mij altijd voorgekomen dat een mensch nooit spreken moet over andere dingen dan die hij kent. Met vrijmoedigheid zij gezegd, dat er wel eens gesproken wordt over onderwerpen, waarmee men te eenenmaal onbekend is. Om niet in die fout te vervallen, zal ik spreken over mijne

{==325==} {>>pagina-aanduiding<<}
schoolmeesterservaringen, een onderwerp, dat u allen nog ruim zoo veel belangstelling moet inboezemen als mij. Wat is van meer algemeen gewicht dan de opvoeding der jeugd!’ Toen Pot zoover gekomen was, hoorde men de jufvrouw van den gemeente-ontvanger gapen. De ziel had kind noch kraai in de wereld en annonceerde dat zij dezen avond voor zich verloren achtte. Tegelijkertijd fluisterde de burgemeester den dokter in 't oor: ‘Dat zal van avond weer eens een echt ouderwetsche nutslezing worden, vrees ik.’ De dokter knikte en besloot, zich over een kwartier te herinneren dat hij nog een kraamvrouw had, aan 't andere einde van 't dorp.
‘Evenwel, mijne heeren en dames! als ik zeg, dat ik van de opvoeding iets weet, dan moet ik voorzichtig zijn, want ik ben hierbij beperkt tot een zeer eng gebied. Ja, ik weet er iets van, maar - - - dat iets is bedroevend weinig bij 't geen anderen er van weten en ik zou wenschen er van te weten.
Zij, die er wat van weten, zijn niet altijd de heeren, die er dikke boeken over geschreven hebben, of die 't langst aan 't hoofd eener school hebben gestaan, maar die 't helderste hoofd en 't beste hart bezitten. Ik, mijne toehoorders, gevoel soms een onbegrensde begeerte om, al was 't maar voor eenige uren, het hart eener moeder in mij om te dragen....’
Hier hielden twee malle wichten op de eerste rij hare zakdoeken voor den mond. - De gedachte aan meester Pot met een moederhart was zoo fameus grappig!.... Gelukkig zag Pot 't niet. Hij keek toevallig in twee heldere blauwe oogen, die op dat oogenblik schitterden van stille majesteit. Zij behoorden aan eene jonge moeder, en

{==326==} {>>pagina-aanduiding<<}
ze zeiden hem dat 't beeld juist was, want dat er geen beter hart is dan dat eener moeder.
‘De zaak der opvoeding,’ ging Pot voort, ‘is niet alleen eene zaak van verstand en gevoel. Zij is ook eene aangelegenheid, die ten nauwste samenhangt met onzen smaak. Ik bedoel daarmee niet dat men genoegen moet vinden in de leiding van knapen en meisjes.... dat genoegen heeft uit een oogpunt van eigenbelang doorgaans even veel schaduwplekjes als zonnige partijtjes -; maar ik bedoel dat onze smaak een zeer eigenaardige richting moet hebben genomen, voordat wij ons met de opvoeding zullen, kunnen en willen bezighouden. Wij moeten ons hebben losgemaakt van vele en velerhande futiliteiten (ik ken geen goed Hollandsch woord voor dit fransche begrip), die 't hoofd en hart van de meeste onzer medemenschen vervullen. Wij moeten ernstig zijn en smaak hebben voor ernstige dingen.’....
De jeugdige secretaris lei hier 't hoofd in den nek. Als secretaris van 't nut, die over een paar uur een der schoonste campagnes sluiten zou, vond hij 't woord ‘ernstig’ volkomen naar zijn smaak. Ook de beide domine's van het stadje, een Groninger en een gematigd liberaal, knikten goedkeurend.
‘De opvoeding, mijne hoorders!’ vervolgde Pot, na even gerust te hebben, ‘heeft evenàls de wetenschappen en kunsten hare geschiedenis. Ik moet evenwel eerlijk zeggen: van die geschiedenis, als gij haar in den gewonen zin opvat, weet ik niet bijzonder veel, maar er is nog een andere opvatting en van de geschiedenis in dien zin weet ik wel wat.
Ik heb wel eens gelezen van Salzmann en Pestalozzi,

{==327==} {>>pagina-aanduiding<<}
de Bell- en Lancasterscholen; ik heb wel eens gehoord hoe men de kinderen in Griekenland onderwees en hoe een verdroogde geestelijke dat hier en daar in Indië of Turkije nog doet; maar als ik mij op dat terrein waagde, zou ik u vervelen en niets leeren. Ik spreek liever over de geschiedenis die ik bedoel. Dat is de historie van een schoolmeestershart, de gang en ontwikkeling van het denken en zijn bij mijzelven en, naar ik veronderstel, bij de meesten mijner collega's. Niet uit waanwijsheid maar voor 't gemak leid ik hier mijzelven ten tooneele.
Mijne heeren en dames, er was een tijd toen ik meende dat het meestersambt een generaals-brevet was, en er kwam een dag waarop ik tot mijn schrik bemerkte, niet meer dan een korporaal te zijn. Ziet mij, bid ik u, [o]m deze bekentenis niet verbaasd aan; weerhoudt de vraag, [di]e u op de lippen zweeft, welken rang ik dan nu wel [b]ekleed. Wezenlijk, dat weet ikzelf niet. In die dagen had ik al mijn krachten noodig om de eenvoudigste manoeuvres mij eigen te maken, en ik deed 't met al de onhandigheid van een nieuweling in het vak.
Nog heugt 't mij als de dag van gisteren, hoe ik op den eersten morgen mijner heerschappij voor de schooldeur stond, 't oogenblik afwachtend waarop de torenklok negen zou slaan en de schooljeugd naar binnen stormen. De school en de kinderen waren mij niet vreemd. Ik was drie jaren lang als ondermeester werkzaam geweest op 't zelfde terrein, maar ik gevoelde dat die jaren niets waren bij de toekomst die voor mij lag. Ik had nu niemand meer boven mij. Alle verantwoordelijkheid rustte op mij en op mij alleen, maar ook alle vereering van het kinderhart zou rechtstreeks op mijn gezalfd hoofd neerkomen.

{==328==} {>>pagina-aanduiding<<}
't Zou te bezien staan of ik tegen den wierook bestand was, of ik niet duizelig zou worden op die hoogte.
Daar kwam een lief meisje op mij af, de liefste van de klasse, welke ik tot op dien tijd had onderwezen; ze vlijde 't kopje tegen mijn knie en keek bedeesd tot mij op, alsof 't iets wilde vragen. Zij had haar kameraadjes alleen laten spelen tusschen de zerken op 't kerkhof en hare vriendelijke blauwe oogjes stonden vol tranen.
‘Wat scheelt er aan, mijn liefje?’ vroeg ik en 'k lei de hand op de blonde krullen. ‘Heeft een der anderen u geplaagd, dat gij niet meespeelt.’
‘Ze zeggen dat meestertje ons niet meer zal komen leeren,’ fluisterde de kleine, ‘dat u bij de grooten gaat en wij een knorrigen meester krijgen, die ons slaan en knijpen zal.’....
Ik stelde 't lieve kind gerust, en zei dat ik in de school bleef en elken dag, ja, ieder uur naar haar zou komen kijken; dat ik wel zorgen zou, dat de ondermeester haar niet beknorde, als zij zoet was, en dat zij, als ze braaf leerde, heel gauw weer bij mij zou komen en dingen hooren waarvan ze nog nooit gedroomd had. 't Gelukte mij, de kleine tevreden te stellen.... maar ondertusschen was 't genot mijner promotie mij voorgoed bedorven. Ik gevoelde dat ook de eer haar ontbering en gemis heeft. Ter wille mijner kleine lieveling zou ik nog gaarne een paar jaar ondermeester gebleven zijn.
't Leven van een schoolmeester, zelfs op een dorp, is rijk aan zoodanige ondervindingen van liefde en gehechtheid. Zij vergoeden op eens dikwerf jaren van teleurstelling en miskenning. 't Argelooze kind heeft in zijne hartelijkheid een warmte en in zijne vertrouwelijkheid een harts-
{==329==} {>>pagina-aanduiding<<}
tocht, die mij vaak de tranen in de oogen heeft gebracht, maar men ziet ze schaars in dien vollen glans der oorspronkelijke schoonheid. Meestentijds zijn de hoogere gaven des geestes bij boerenkinderen bezoedeld met slijk en vuil, als hunne handen en aangezichten. Ik heb er gekend in wie de onbeschoftheid volmaakt ontwikkeld was, die van nature geneigd schenen tot al wat ruw en lomp was, - maar ik heb, Goddank, nooit aan zulk een natuur-neiging willen gelooven, heb mijzelven steeds geweld gedaan als de wrevel mij aan een beter beginsel vertwijfelen deed...., en ik heb mij daar wel bij bevonden.
Alleen de ouders gaven mij dikwerf aanleiding..... doch ik dwaal van mijn onderwerp af. Ik zou de geschiedenis van den schoolmeester beschrijven.
De zon scheen vriendelijk door de ruiten mijner schoolramen. De jongens en meisjes zaten allen op hunne plaats. Er hing een nieuwe kaart aan den muur en al wat schilderbaar was, was geschilderd. De burgemeester had deze noodzakelijke verbeteringen jaar op jaar uitgesteld, altijd wachtende op den dood van mijn voorganger; nu zag alles er nieuw uit en gaf mij een indruk alsof ikzelf de opgeschilderde oude meester was. Nu, dat was ik ook werkelijk in de oogen van velen. Aan nieuw onderwijs, aan een nieuwen geest in de school, aan nieuw leven en nieuwe kracht geloofde niemand. Ik was eenvoudig een nieuw meubel in het oude lokaal, of liever nog, zooals ik zeide, de oude meester opgeschilderd. Met die laatste beschouwing bewees men mij zelfs een groote eer, want de oude meester was de meester van alle vaders en moeders op 't dorp geweest en daarom de type van al wat goed en geleerd was in de onderwijzers

{==330==} {>>pagina-aanduiding<<}
wereld, een oordeel, dat ik ook nu nog reden heb niet te weêrspreken.
De eenigen, die in mij niet den opgeschilderden vorigen meester zagen, waren de kinderen. Deze keken mij aan met dat aandoenlijk mengsel van vertrouwelijkheid en vrees, dat aan hun leeftijd alleen eigen is. In hun oog was ik de gedecoreerde ondermeester. Ik moet, dunkt mij, den indruk gemaakt hebben van iemand, die te midden zijner vrienden verschijnt, nadat hem een erfenis van eenige tonnen is ten deel gevallen. ‘Zal hij de oude wezen, of zal hij het hoofd in den nek gooien?.... De oude vriend zou boos worden als wij hem niet naderden met de familiariteit van gisteren, en de rijke man zou 't kwalijk kunnen nemen, dat wij hem niet ontzagen.’....
In 't leven van een dorpsschoolmeester, mijne hoorders, zijn de eerste dagen altijd de schoonste. Er is een zoo ontzettende eentonigheid in dagen, weken en jaren, dat alleen het nieuwe en ongewone voor ons aantrekkelijk blijft. Schoolmeesters zijn zelden recht gezond, maar gewoonlijk bijzonder taai.
Ziedaar de reden waarom mij die eerste morgen zoo helder voor den geest staat en ik 't gewaagd heb, van een plaats als deze, tegen alle gewoonte aan, over mijzelven te spreken. Vergeeft 't mij; wij komen zoo zelden uit onze gewone sfeer.
Mijne geschiedenis is dan ook met het behandelde eigenlijk uit. Er is, na 't geen ik verteld heb, niets meer gebeurd. De zon heeft geschenen en de physionomiën eener heele generatie van schoolopzieners hebben over mijne school gelicht, storm en regenvlagen hebben het dak geteisterd, de jongens en meisjes, die klein waren zijn

{==331==} {>>pagina-aanduiding<<}
groot geworden, en natuurlijk vóór den tijd door hunne zorgvuldige ouders van school genomen, om 't werk te leeren en vader of moeder bij te staan. Ik heb er zien trouwen, die dagelijks door mij berispt werden over haar vuile handjes. Men heeft mij gezegd dat ze niet slechter huismoeders zijn dan de rest, en ik heb gezegd, dat gaarne te willen gelooven. Ik heb ouderling en diaken zien worden, met wie ik 't bij 't a b c niet kon klaar spelen, en ik heb domine's hooren beoordeelen en veroordeelen door mannen, wien ik tevergeefs had getracht eenig redelijk begrip van de eenvoudigste wereldsche dingen bij te brengen. Ik heb menigen jongen, wiens valsch, gesloten karakter mij rustelooze nachten bezorgd had, later door zijne medeburgers hooren roemen als een man van oprechtheid en kordaatheid, en ik heb bij al deze dingen eenvoudig 't mijne gedacht. Onder dat alles ben ik in mijn gevoel niet veel ouder geworden. Ik voel dat ik nog dezelfde kracht heb als in de eerste jaren van mijn werk, dat ik in menig opzicht wijzer ben geworden.... Wat zeg ik, wijzer? Ik kan dit woord niet uitspreken zonder om mij zelven te glimlachen.
Hoe menigmaal is mijne hooge wijsheid deerlijk beschaamd gemaakt!
Onder de leerlingen mijner hoogste klasse zat voor eenige jaren een jongen van grooten aanleg en gevaarlijke hartstochten. Ik had van 't eerste oogenblik af besloten, hem in 't oog te houden. Ik zag dat in hem een genie of een duivel zat, dat hij een groot man of een misdadiger zou kunnen worden.... hij is een eerzaam kruidenier geworden; ik geloof dat ik den kruideniersstand niet beleedig, als ik zijne leden noch tot de genieën, noch tot de misdadigers reken.

{==332==} {>>pagina-aanduiding<<}

Naast dien talentvollen jongen zat 't zoontje van den molenaar, een stil ingetogen ventje, dat veel te bescheiden was om de wetenschap aan te durven. De jongen is om zijn bescheidenheid door de vrouw van een rijken graankooper in een onzer groote steden aangenomen, en heeft jarenlang de bescheiden rol van schoothondje en troetelkindje vervuld, juist zooals ik verwacht had...., maar wat ik niet had verwacht, is dat de stille, lieve jongen op een mooien dag met de kas van zijn weldoener is doorgegaan en Amerika beweldadigd heeft met zijne tegenwoordigheid. Ge ziet, men kan zich danig vergissen.
Een mijner liefste herinneringen is die aan den morgen, waarop eene weduwe mij haar eenig dochtertje bracht, een kind uit duizenden en, zooals mij weldra bleek, - met een hart vol liefde. 't Hechtte zich van 't eerste oogenblik af aan mij alsof ik haar vader was, en ik wil gaarne bekennen, dat ik haar in de eerste drie maanden mee hielp bederven. Haar overgave en vleiend zich aansluiten waren onweerstaanbaar.... Helaas! die overmaat van liefde is haar val geweest; ik mag er niet meer van zeggen.
Over 't algemeen kan een onderwijzer niet genoeg op 't hart gebonden worden, dat hij zich toch vooral zooveel mogelijk trachte los te maken van lieve oogen en vriendelijk besneden gezichtjes.... doch ik, mijne hoorders, ik zal dat nooit leeren.
Meent ook niet dat ik uit al de teleurstellingen en misrekeningen mijner ervaring de gevolgtrekking maak, dat wij niets weten en kunnen voorspellen, dat men de zaken maar rustig moet laten gaan, zooals ze gaan, dat wij er toch niets aan doen kunnen. Dat zij verre. Wat ik u

{==333==} {>>pagina-aanduiding<<}
vertelde, betreft gelukkig uitzonderingen. In den regel heb ik mij niet dikwijls vergist. ‘Zoo kind zoo man’, durf ik altijd nog zeggen, vooral waar wij niet met uitersten te doen hebben, waar 't ordinaire gewoonten, hebbelijkheden en gebreken geldt, waar, door buigen en steunen en opbinden aan den groei van de meeste boomen en planten wel wat te doen is.
Daarin ligt dan ook onze satisfactie.
Op dankbaarheid heb ik nooit gerekend en daarom mocht ik veel dankbaarheid genieten. Deze tengere fee moet men niet najagen. Dan sluipt zij soms onverwacht bij u binnen. Satisfactie evenwel is voor iederen onderwijzer te koop... maar pas op, daar zijn er velen, die zooals men zegt een kat in den zak koopen. De satisfactie van sommigen groeit nergens dan aan den boom der pedanterie, een struikgewas of kreupelhout dat in de nabijheid van schoollokalen t weligst groeit en dikwijls, ik zeg 't met diep leedwezen, de eenige struik is welke 't publiek aan een schoolmeester gunt te kweeken. Door anderen wordt de satisfactie gekocht met de valsche munt van vleierij der eigenliefde van vaders en moeders. Geen vader of moeder maakt mij wijs dat hij of zij niet blind.... nu ja, dat woord is te sterk!... maar dan ten minste niet bijziende is, waar 't den aanleg van zijn, of haar kinderen geldt. De ondeugendste jongen wordt volmondig een bengel genoemd van wien de ouders verklaren dat zij hem niet kunnen regeeren, maar ‘'t is een goed hart.’ De domste jongen heeft ‘aanleg, als hij maar wou’ enz. enz. De schoolmeester, die de ouders in dat opzicht gelijk geeft, kan rekenen op satisfactie.... Nu zij wordt hem van harte gegund.
Ook kan men zijn satisfactie zoeken in de rapporten van

{==334==} {>>pagina-aanduiding<<}
den schoolopziener, of in de buigingen die men zelf maakt voor de commissie. Ook daar zijn gouden medailles en loffelijke getuigschriften te verdienen, maar den slag daarvan krijgt men niet dan met opoffering van eigen waarde, ten minste als de patient die ooit heeft gehad.
Vooral op een of ander onderwijzers diner worden vaak groote zaken gedaan. Een toast op zijn pas, of een kleine handreiking bij minder bespraaktheid van den chef kan wonderen doen. Ik ken er, die als ze maar een beetje werden aangekleed, zoo uit de school regelrecht zouden kunnen overstappen naar de antichambre van het kleinste en ellendigste der nog overgebleven Duitsche hoofjes.
Ik voor mij heb nooit een zweem van die soort van zelfvoldoening begeerd. Als ik ze vond nam ik ze aan, doch gelijk ik zeide, men moet die niet zoeken.
De wezenlijke satisfactie komt eerst laat. Zelden volgt zij de plichtsbetrachting op den voet. Zij bespaart u dat kapitaaltje tegen den ouden dag en dan is men met dien maatregel wel tevreden.’
Op deze wijze ging Pot nog geruimen tijd voort. Wat hij gaf zou hij ‘aus meinem Leben’ hebben kunnen noemen, en daar hij een gemoedelijk man was, kreeg menige schets uit een zoo kalm en schijnbaar onbewogen leven een dramatische tint.
Bovendien, Pot schetste goed, gelijk men gezien heeft aan den eenvoudigen toon, en hij sprak zonder gestes en noemenswaardige stembuiging. Dit gaf aan zijne schetsen een zeker idyllisch karakter, dat zelfs nu en dan dreigde week te worden. Vooral als de oude toren op den achtergrond verrees en de statige kloktonen den hoorders in de ooren

{==335==} {>>pagina-aanduiding<<}
klonken, was er welsprekendheid in zijn voordracht en bezieling in zijn stem.
Hier was 't een tafereeltje op het kleine dorpsplein; de pomp in 't midden, de jongens er om heen, de blauwe lucht daarboven en de muggen die gonsden om den lijmpot waaruit meester de gebroken hoepels herstelde en de gescheurde vliegers plakte. Daar stond, in een paar trekken, de kerk u voor oogen met een tiental gebroken ruiten en de onschuld in de gedaante van vijftig verbaasde jongens er voor, terwijl de meester van terzij opkwam om als rechter van instructie te fungeeren. Dan weder zag men een kleine zondares met gehavende kleertjes voor het bord staan en zich verantwoorden wegens een misdrijf dat een bengel, dien zij niet verraden wilde; gepleegd had, of daarnevens een genrestukje van tegenovergestelden geest en strekking, waar een jongen met groote, openhartige oogen, in de bres sprong voor een vertegenwoordigster van het zwakkere geslacht, - later zijn trouwe hulpe tegenover hem.
Ongetwijfeld was Pot een kunstenaar. Een geheele galerij hing na een uur aan beide kanten van den katheder.
Aan 't slot verzocht Pot zijne hoorders, niet te gelooven dat hij zijn dorp en dorpsgenooten had willen photographeeren. Hij had den vorm van eigen biografie alleen voor hun en zijn gemak gekozen. De molenaar van het dorp waar hij woonde, had geen kinderen, en de kruidenier was nooit bij hem op school geweest; maar al de figuren hadden geleefd en leefden nog - niet alleen op zijn dorp, neen, overal waar scholen waren.
Dit gezegd hebbende, boog Pot en de voorlezing was uit.

{==336==} {>>pagina-aanduiding<<}

't Effect, dat Pot bereikt had, was onmiskenbaar. De twee malle wichten op de eerste rij hadden niet meer durven lachen, omdat iedereen zoo rustig en ernstig zat te luisteren. Zij bleven onder dien indruk wel even mal als vóór de lezing, maar ze waren ten minste stil.
De jufvrouw van den gemeente-ontvanger, die geen kinderen had, was toch langzamerhand attent geworden. Zij voelde er iets van, dat de kinderen van anderen een mensch ook nog wel kunnen intéresseeren en dat kinderen eigenlijk iedereen aangaan. Geen vrouw kan zich op den duur tegen die maatschappelijke waarheid aankanten.
De burgemeester vond 't wezenlijk ‘nog al aardig.’ Hij had nooit zooveel achter Pot gezocht, en de secretaris van 't departement kreeg een pluimpje dat hij een goeden neus gehad had, toen no. 6 moest vervangen worden.
De dokter had zijne kraamvrouw aan 't eind van 't dorp heelemaal vergeten. Wij hopen in 't belang der menschheid dat zij, gelijk meer kraamvrouwen van meer dokters, enkel in zijn fantasie had bestaan.
Pot kreeg menig compliment toen hij van den katheder afstapte en, wat hem 't meeste plezier deed, een handdrukje van 't jonge moedertje.
Een souper was er niet. Dat kregen alleen de buitenlezers. Pot kreeg een glas wijn en de secretaris van 't departement bracht hem ‘eigenhandig’, zooals hij geestig zei, tot halfweg 't dorp, waar meesters nederige woning stond.
‘Ziezoo,’ zei Pot toen hij vrij voldaan in bed stapte, ‘daar heb ik nu weer één ding geleerd en twee dingen er vrij goed afgebracht. Ik heb geleerd dat de menschen toch nog smaak hebben voor 't eenvoudige en natuurlijke en

{==337==} {>>pagina-aanduiding<<}
ik heb de satisfactie, dat ik niets verteld heb wat ik niet wist. Ook heb ik misschien eenige meerdere belangstelling opgewekt voor den stand waartoe ik behoor, wat mij waarlijk plezier zou doen. Wij schoolmeesters mogen wel eens een zetje in de publieke opinie hebben. Men houdt ons over 't algemeen voor niet veel meer dan halfwerk. En dat terwijl men bij officieele gelegenheden nooit nalaat ons ‘de ziel’ en ‘'t leven’ der maatschappij te noemen. Nu, wij behooren dan ook natuurlijk bij ‘de hoop des vaderlands’ en ‘de bloesemknoppen der toekomst.’ Als ik eens weer optreedt, zullen ze dat van mij hebben. Ik zal dan nog heel wat anders vertellen en we zullen eens zien of wij met een dosis gezond menschenverstand den katheder niet kunnen schoonvegen en die halfbakken hum..... Lieve oogen van dat jonge moedertje!..... Mal ventje, die secretaris....... De heele boel........... prullaria................ Nut........... Algemeen........... mijne hoor......................................... Pedant, ijdeltuit! klonk 't uit alle hoeken van 't meestershuis, Maar Pot hoorde 't niet; hij was reeds lang ingeslapen en droomde dat hij op het schoolbord werd rondgedragen door de vier aanzienlijksten van 't naburig stadje en dat de secretaris van 't departement vooruitliep, roepende: ‘Deze is de man in wien wij allen een welbehagen hebben.’

En ondertusschen zweefde de geest der bekrompenheid en der valsche aristocratie met dien der jaloerschheid over de daken en tinnen van het stadje en zij riepen door alle schoorsteenen naar omlaag:
‘Vrij goed, wezenlijk aardig voor een schoolmeester,

{==338==} {>>pagina-aanduiding<<}
maar geen onderwerp voor 't Nut en in den vorm razend pedant. In geen geval te vergelijken bij de geestige humoristische schetsen van no. 1 en 2 en 3 en 4 en 5 en..... 't allerminst bij die van no. 6.’
Daar deze geesten 't laatste woord hielden, bleef 't bij hunne uitspraak, waarvan Pot evenwel nooit iets vernomen heeft.



{==339==} {>>pagina-aanduiding<<}

Een ‘afscheidsrede.’

‘Wat is het geval?’


e.j.p. jorissen ‘Afscheidsrede.’
- - - ‘Et tu, Brute!?’.... zei ik onwillekeurig, en daarbij bleef 't dien dag.
Had ik gedurende den laatsten tijd zoo groote vorderingen gemaakt in de kunst, aan ‘alles zijn bestemden tijd’ te geven? Of wordt een mensch op den duur ongevoelig voor sommige soorten van verdriet? In ieder geval, ik was dien dag niet ‘naar buiten’ gegaan om mij in ‘quaesties’ te steken. Wel om mijn hart nog eens op te balen aan 't schoone najaar. Wie kon voorzien dat de eerste de beste, dien 'k in het bosch ontmoette, mij met zulk een bericht zou aankomen?
- ‘Weet ge 't al?’ was zijne vraag. ‘Ook Jorissen van Groningen heeft zijn emeritaat genomen. 't Staat vandaag in de courant.’
Neen, ik wist het nog niet.
- ‘Et tu, Brute!?’.... zei ik onwillekeurig, en daarbij bleef 't dien dag.

{==340==} {>>pagina-aanduiding<<}

't Was een van die heerlijke najaarsdagen, die Masius zoo schoon beschrijft. Weldra zou de hemel betrekken en dagen achtereen zich wikkelen in zijn tranensluier. Weldra zou van al de heerlijkheid der natuur schijnbaar niets overblijven dan een zwijgend memento mori -; dan de dorre rank, door den huilenden wind heen- en weêr geslingerd, en het bladerlooze woud, huiverend wegens zijne naaktheid. Maar nog was het niet zoover. Nog baadde zich alles in een zee van licht en gloed. Nog zweefden ‘als blinkend zilver de droomen der luchtgeesten,’ de fijne herfstdraden, door het blauw van den dampkring. Een koesterende warmte straalde over veld en bosch. Betooverend speelde de teedere gloed der herfstzon door 't landschap. In de koele, dichte lucht had ieder geluid een verhoogden klank, ieder voorwerp scherper omtrekken. Op zulk een dag schijnt de mensch enkel geest, en reine levenslust ademt hem tegen uit de met gouden glans doorweven lucht.
In het bosch was 't - om geen woorden te vinden. Onbeschrijfelijke bekoring vervulde die ‘kerk van ongekorven hout.’ Langs de rijk getinte pilaren en bogen van 't grootsche gewelf glansden met stille pracht de gouden zonnestralen, als zongen ze een Gloria in Excelsis, in beurtzang met het blauw des hemels, dat zacht schitterend alom door het snij- en lofwerk binnendrong. - Neen, dien dag kon ik mij niet in ‘quaesties’ begeven.
Maar thans, op dezen guren Decembermorgen, is 't wat anders. ‘Alles heeft zijn bestemden tijd,’ en nu het stadsgewoel weer gedurig mijn huisbel in beweging brengt, en nu ook de ‘afscheidsrede’ van den heer E.J.P. Jorissen tot mijn kamer is doorgedrongen en om gehoor vraagt -

{==341==} {>>pagina-aanduiding<<}
nu ben ik weer een en al gehoor voor die soort van dingen, en zeer bereid mijn opinie te zeggen waar het noodig mocht zijn. Ik acht het noodig over gemelde afscheidsrede iets in 't midden te brengen.

In de eerste plaats behoeft het nu langer voor de wereld geen geheim te blijven dat ik op dien najaarsdag de woorden sprak: Et tu, Brute!?’....
Had ik destijds mij voorgenomen (familiaar gesproken), geen oude koeien uit de sloot te halen, ja, daartoe zelfs geen aanleiding te geven; had ik elke toespeling op zeker geschrift van den heer Jorissen willen vermijden, welks herinnering hem, dacht mij, thans niet aangenaam kon zijn -; een en ander is volmaakt overbodig geworden nu Jorissen zelf, in zijn afscheidsrede, naar dat geschrift verwijst. Het door hem en mij bedoelde boekje heet: ‘Vlucht of Volharding’ en kwam ten jare 1865 te Groningen bij den heer J.B. Wolters uit. Het was bestemd om door twee boekjes ‘van nagenoeg gelijken omvang compleet’ te worden. Maar die twee zijn nooit gekomen en dat heeft menigeen, ook mij, indertijd zeer gespeten, al kon ik mij niet vereenigen met de verklaring van een enkelen, dat genoemd stuk te gek was om alleen te loopen. Neen, sommige min keurige en min nauwkeurige uitdrukkingen daargelaten, was dat boekje niet zonder gratie en kracht. Ook heeft het, zoo alleen als het liep, hier en daar zijn werking niet gemist en zijn weg wel gevonden.
Nog eens, ik zou er niet meer van gesproken hebben; ik zou het, uit gevoel van kieschheid, bij deze gelegenheid hebben gëignoreerd (evenals de uitgever dit deed op den

{==342==} {>>pagina-aanduiding<<}
omslag der afscheidsrede), indien niet Jorissen zelf er de aandacht op had gevestigd. In zijn laatste predikatie leest men aldus:
‘Ééne zaak heeft mij bevreemd, en doet dat nog. Mij is van eene enkele zijde, uit den wijden kring van de mij toegenegene en met mij eenstemmige gemeenteleden, eene beschuldiging voorgelegd van lafheid. Hoezeer ik zelf door eene beoordeeling van een soortgelijken stap als nu door mij geschiedt, tot dit oordeel aanleiding heb gegeven - - -’ Genoeg, hier hebben wij de herinnering aan ‘Vlucht of Volharding.’ Slaan we nu dát boekje eens op. Daar lezen wij, bl. 7 en 8, als volgt (er is sprake van Busken Huet en A. Pierson):
‘Waarom verlaten zij nu de gemeenschappelijke vanen? En waarom geven zij aan de hardnekkige en handige bestrijders van de nieuwe denkbeelden de schoonste gelegenheid om hen en hun werk mede met schimp en spot te overladen? Is hun de moed ontvallen, en dat in het heetst van 't gevecht, nu de kansen der overwinning zich vermenigvuldigden? - - -’
En nog eens:
‘Waarom zijn ze heengegaan? Heeft men hen misschien laf alleen gelaten? Moesten zij het zwaard voeren, terwijl anderen den buit wegsleepten? Zulk eene veronderstelling zou zeker aan de bedoelde daad eene natuurlijke, hoezeer dan ook voor de weggeganen geene zeer vereerende, oplossing schenken. Met eenig recht zou in dat geval de blaam van moedeloosheid en gebrek aan doortastenden ijver hun verweten kunnen worden. Men vangt niet aan, om halverwege te blijven staan. Men treedt niet op en verblijdt niet door zijne prediking het hart van velen die

{==343==} {>>pagina-aanduiding<<}
naar eene betere godsdienst hebben uitgezien, om het daarna zooveel dieper te wonden. De bevrediging aan zoo vele denkende mannen en vrouwen verstrekt - - - moest hen tegen het heengaan gewaarschuwd hebben. Geene vriendschap mag de openhartige bekentenis van deze opmerking terughouden.’

Men zal, na deze aanhaling, volkomen begrijpen waarom ik op gemelden najaarsdag onwillekeurig mompelde: Et tu, Brute!?’.... Ik behoor onder de lezers van den heer Jorissen, onder de vrienden en geestverwanten zelfs, aan wie de ‘opdracht’ zijner afscheidsrede is gericht. Zijn heengaan als predikant bedroeft mij. Ik moet er over spreken; zonder bitterheid, hoop ik. Eerstens ben ik gedachtig aan het woord van Claudius (of van Jean Paul, of van een ander): ‘indien onze vrienden ons op dezelfde manier de waarheid zeggen als onze vijanden -, waarom hebben wij vrienden?’ Ten tweede leert een mensch dagelijks beter inzien, ook nu weer door Jorissen's voorbeeld, dat het eigenlijk dwaasheid is elkander verwijten te doen, en dat ‘ook de sterkste ijdelheid’ schijnt. Ach, het is om bang te worden voor zichzelven. Heden zegt men: ‘Hoe? Wat? Gaat gij heen? Zijt gij niet wijzer? Niet moediger? Niet edelmoediger?’ En.... zoo niet na drie dagen, dan ten minste na drie jaren gaat men zelf heen. Inderdaad, wij leven snel! Indien namelijk leven beweging is, en beweging zooveel als inconsequent worden.... Ik kan met dat al niet zeggen dat het leven, van dien kant bezien, er verkwikkender op wordt.... Doch laat mij voet bij stuk houden. De groote vraag is: waarom ging Jorissen als predikant heen? Ik

{==344==} {>>pagina-aanduiding<<}
wil u zijn antwoord meedeelen, of herinneren, en 't daarna beoordeelen voor zoover 't mij om gewichtige belangen dienstig, ja noodig schijnt.

- ‘Houd ik dan misschien op, in het door mij gepredikte ideaal te gelooven? Acht ik het misschien voor de menschheid niet langer nuttig en goed, dergelijke meeningen aan te kleven? Of is het mij veellicht tot een gewetensbezwaar geworden, om de beginselen en de leerstukken mijner overtuiging binnen de heilige ruimten eener christelijke kerk te verkondigen? Ben ik alzoo tot het inzicht gekomen, dat denkbeelden als de moderne - - - niet op den kansel eener christelijke gemeente te huis behooren?’
Aldus de scheidende leeraar. En zijn antwoord op een en ander luidt beslist ontkennend. ‘Zeker en ongetwijfeld’ gelooft hij ook thans nog ‘aan de deugdelijkheid van de beginselen der moderne richting.’ In haar (die richting) ziet hij ‘den eersten vorm van de verzoening tusschen geloof en weten; meer bepaald de eerste poging, op kerkelijk gebied, om de wereldbeschouwing van den nieuwen tijd met de onafwijsbare behoefte des menschen aan godsdienst in overeenstemming te brengen.’ Hij is overtuigd: ‘geene macht ter wereld zal haar (de moderne richting) dood spreken, noch tot eeuwig stilzwijgen doemen.’ Hij gelooft ‘daaraan even vast, als ooit te voren.’
Ziedaar verklaringen, die een mensch goeddoen. Uitdrukkingen van een subjectieve overtuiging, wel is waar; doch wat zou dit? Is een overtuiging niet iets, dat kracht heeft en kracht geeft? Bestaan er, ergens in 't heelal, ook ob-
{==345==} {>>pagina-aanduiding<<}
jectieve overtuigingen?.... Door subjectieve overtuigingen, gelijk men 't noemt, wordt de wereld geregeerd. Het verheugt mij dat Jorissen de zijne in een laatste kanselrede nog eenmaal zóó ernstig en nadrukkelijk heeft uitgesproken. Ik kan den wensch niet weerhouden dat hij in dit zijn gelooven en doen, ook als ex-predikant, moge ‘volharden.’
Zal men de uiting van zulk een wensch ongepast, misschien wel insinueerend noemen? Het zij zoo -; aan intrekken valt mijnerzijds toch niet te denken.
Droevige en lachwekkende dingen, beide, zagen wij in de laatste jaren plaatsgrijpen bij sommige emeriti-predikanten van 't jongere geslacht. Wij hebben hen, onder anderen, aan waardeering van godsdienst en kerk zien verliezen, aan hartstocht voor baard en knevels en kleurige kleedij zien.... winnen?.... Beide omstandigheden vielen bij hen saam met de ontdekking dat een mensch van ‘fierheid’ en dergelijken leven zal. Zeer waarschijnlijk zijn er aantrekkelijker, vooral geestiger, onderwerpen te vinden; een leerrijk boek ware er evenwel te schrijven over den zegen, dien de wereld van den kant der modernste fierheid nog te wachten heeft.
‘Waarom dat hier, en dat mij herinnerd?’ zou Jorissen kunnen vragen.
En voorloopig antwoord ik met deze wedervraag: Waarom heeft Jorissen op dien 8sten November, in de Martinikerk te Groningen, zijn afscheidsrede gehouden zonder daarbij een bijbelwoord als tekst te gebruiken?
Al te zonderling of te simpel kan die vraag in zijne schatting niet wezen. Zelf bracht hij ze immers ter sprake; een gansche bladzij der afscheidsrede werd aan dat onderwerp gewijd. - Nu, die bladzijde heeft zeer mijn op-
{==346==} {>>pagina-aanduiding<<}
merkzaamheid getrokken. Wat beteekent zij? Als afdoende argumentatie, de redenaar houde 't mij ten goede, niemendal. Als een der eerste levensuitingen van een jong emeritus-predikant misschien zooveel te meer. Het is mogelijk een begin van die secularisatie, waarin zoo menige ex-collega zijn fierheid en onafhankelijkheid heeft gezocht; waarin ik voor mij niet kan nalaten eenige sporen van kinderachtigheid te vinden.
Wat is de zaak?
Jarenlang - in dit bijzonder geval, veertien jaren - heeft iemand, zoo dikwerf hij den kansel beklom, tot uitgangspunt, of grondslag (of hoe gij 't noemen wilt) van zijn toespraak, een woord uit het classieke boek der godsdienst, den bijbel, gekozen. Zeer veel was en is er ten gunste dier methode te zeggen. Busken Huët noemde het eenmaal een nuffigheid, in die methode iets vreemds te willen zien. Gedurende al den tijd van zijn predikantsleven hield ook Jorissen zich aan dat gebruik. Bij alle mogelijke gelegenheden, ook bij afscheid en intree in verschillende gemeenten. Geen wonder, de bijbel is zoo rijk. Niets menschelijks is hem vreemd.... Daar komt de dag des afscheids. Sinds acht dagen - een blauwen maandag - is men emeritus. Men schrijft zijn laatste woord. Tekst.... He, wát tekst? Waarom een tekst? Is niet mijn heengaan zelf een tekst? Het menschelijk leven, heel de wereld -, is het niet altegader tekst?....
Zonder twijfel had men ook vroeger, bij honderd gelegenheden, zulke vragen kunnen doen -; maar men deed ze niet. Was men er te eenvoudig voor? Men was eenvoudig predikant. Nu is men emeritus!.... Of beoordeel ik de zaak verkeerd? Hoor Jorissen:

{==347==} {>>pagina-aanduiding<<}

- ‘Er is vooral ééne overweging, in mijn oog tevens eene afdoende, welke mij van het opgeven eener spreuk, gedachte of wat gij wilt als leiddraad onzer beschouwingen of tekst onzer bespiegelingen terughoudt. Zij is deze: men neme wat men wil, kieze uit oud of nieuw - - -; de meeste sprekers, in soortgelijke omstandigheden als ik verkeerende, hebben tot hun nadeel ondervonden, dat hunne aanhaling of verwijzing, het gebruik door hen gemaakt van korte en treffende woorden der bijbelsche personen, tot eene grieve is gevormd, als stelden zij zich met zulke heiligen van den voortijd op ééne lijn.
Men raakt in verzoeking, hierop eenvoudig te antwoorden: ‘Ei?’ Doch ik wil er iets meer van zeggen. Het komt mij zonderling voor dat de heer Jorissen zich van een tekstkeuze heeft onthouden om.... aan menschelijke praatzucht geen voedsel te geven. Als men toch eenmaal door het nederleggen van zijn ambt duizend tongen heeft losgemaakt, dan is men, zou ik zeggen, door de eerste drukte en ondervinding van ‘nadeel’ heen; de mogelijke opmerkingen over 't al of niet gepaste van den laatsten tekst kunnen dan nauwelijks meer iets deren. Buitendien, het blijkt thans dat juist het niet gebruiken van een tekst een mensch aan 't praten kon brengen. Daarenboven gebiedt reeds de fierheid in de kerkelijke bediening - hoeveel te meer dus daarbuiten!? - dat men zich aan de praatjes der menschen niet te veel store.... Ten gevolge van een en andere consideratie neem ik dus werkelijk de vrijheid, op bovengemelde verklaring van den redenaar ten antwoord te geven: ‘Ei?’ - Ik denk daarbij het mijne. Ik denk, om iets te noemen, dat de heer Jorissen, zijns ondanks, zich door den jeugdigen emeritus heeft laten verschalken.

{==348==} {>>pagina-aanduiding<<}
Ik zie in het weglaten van den tekst een der eerste gevolgen van 't emeritaat. Ik herhaal den door mij zooeven geuiten wensch: mocht hij in zijn geloof volharden! - Ik zeg: vriend, stop er u goed in nu gij buiten (immers op de ‘vlucht’) zijt. Daarbuiten waait een wind, die nog iets meer en nog iets gewichtigers dan teksten wil wegblazen. In Gods naam, houd u kloek en pas op! -

Vreemde dingen kan een jeugdig emeritus voor den dag brengen. Ziehier nog eenige proeven uit Jorissen's afscheidswoord:
‘Wat aan den dienstdoenden leeraar eener gemeente vrijstaat, die door dadelijke verbindtenis tot het verkondigen van ernstige waarheden en strenge lessen verplicht is, wat eene gemeente van den zoodanigen verwacht, of ook wel verduurt, ligt minder op den weg eens rustenden predikants. Het eervol....’
Een oogenblikje patientie!.... Ik geloof dat het op den weg van alle brave lieden ligt ('t zij ze tot de ‘dienstdoende,’ of tot de ‘rustende,’ of tot geen enkele soort van predikanten behooren), bij gelegenheid ‘ernstige waarheden en strenge lessen’ te ‘verkondigen.’ Biedt men hun daartoe een kansel aan, zij kunnen van dat aanbod gebruik maken. Wordt hun geen kansel gepresenteerd, ze zullen zich redden zonder dat gestoelte. Wat beduidt het dat de emeritus Jorissen een scheiding gaat maken, waartegen hij als ‘dienstdoend’ predikant heeft geprotesteerd? Maar buitendien - ik bid u.... Is het wel eenvoudig, is het erg natuurlijk, in ‘den weg eens rustenden predikants’ een bezwaar voor de oude vertrouwelijkheid te zien als men, na acht dagen emeritaat, den ouden, geliefden

{==349==} {>>pagina-aanduiding<<}
kansel beklimt om een afscheidswoord te spreken, dat, let wel, door de gemeente in allen eenvoud nog verwacht wordt?
‘Het eervol ontslag plaatst hem en zijn gehoor op een anderen voet tegenover elkander.’
Och kom, laat ons mekaar niets wijs maken. Jorissen stond met zijn gemeente nog op den voet der oude hartelijkheid. Dit blijkt uit menig deel zijner toespraak. Waartoe dan die omhaal over dat ‘dienstdoen’ en ‘rusten,’ die zorgvuldige distinctie tusschen den ouden en den nieuwen ‘voet’? Is 't wezenlijk al de voornaamheid van den emeritus?...
- ‘Het gezag waarmede hij vroeger, krachtens zijne betrekking, kon spreken, is hem ontnomen; zij 't ook dat er een zeer kostbare zaak daarvoor in de plaats trad, de drang der vrijheid en ongedwongen vereeniging. Sedert eene week is dit lot het mijne....’
Gij zegt het! Sedert zeven dagen... op de minuut af?.... En reeds zoo plechtig!...
- ‘En indien ik nu het woord voer, dan mag dat als eene vrije ongedwongene rede beschouwd worden, die niet officieel, niets aan het karakter der betrekking ontleent, enkel en alleen als eene vriendelijke bate, hoorder en spreker krachtens eene liefelijke gewoonte ten goede komt.’
't Is treffend. Men mag evenwel zoeken naar het ‘vrije’ en ‘ongedwongene’ eener rede, die ‘krachtens eene liefelijke gewoonte’ ten goede komt. Ten tweede mag men glimlachen bij de vermelding, dat Jorissen's afscheidsrede niets aan het karakter der (predikants-)betrekking ontleent. Zij ontleent er namelijk alles aan. Ten derde heeft elk afscheidswoord van elken predikant (‘dienstdoend’, of ‘rustend’) ter wereld niets met offi-
{==350==} {>>pagina-aanduiding<<}
cieele gedwongenheid te maken, als het een hartelijk afscheidswoord is -, en dat is het, gelukkig, nog in de meeste gevallen. Ik zou over dit onderwerp, alsmede over het niet gebruiken van een tekst, zijn heengegleden, indien de macht der phrase in de wereld onzes tijds niet meer bestond. Doch zij bestaat. En nu de heer Jorissen, ik geloof gaarne, zijns ondanks, eenige phrasen heeft neergeschreven, die ter verheerlijking van zeker emeritaat strekken; nu moest ik, in naam van mijn ‘dienstdoend’ predikantenhart, daartegen opkomen. - Na deze bezigheid keer ik tot de vraag terug, waarom de heer Jorissen emeritus werd.

Het antwoord, door hemzelven gegeven, is inderdaad gecompliceerd en niet zeer duidelijk. In den aanvang schijnt het dat ‘redenen van gezondheid,’ gelijk de officieele term luidt, hem tot het nederleggen zijner betrekking hebben genoopt.
Hij herinnert dat zijne ‘werkzaamheid als predikant onafscheidelijk aan de opkomst en den vooruitgang der moderne richting’ verbonden is geweest. ‘Ik heb,’ zegt hij, ‘van den eersten dag af, dat ik hier voor u stond, moeten kampen om goed recht, vrije plaats, ja zelfs goeden naam. Ik ben geenszins ondankbaar, ik wil ook niet verblind mijne oogen voor mijne eigene gebreken sluiten. Ik heb veel ondersteuning bij de leden der gemeente gevonden,’ enz. enz. Maar, met dat al, hij heeft moeten strijden en ‘daaronder, vooral ook lichamelijk, vrij wat geleden.’ Aangezien hij voorzag dat die strijd en dat lijden eer zouden toenemen dan minder worden, heeft hij ‘het geraden geacht,’ zich ‘aan die voortdurende spanning te onttrekken.’

{==351==} {>>pagina-aanduiding<<}

Het zijn dus vooral wat men noemt: de ‘redenen van gezondheid’?...
Mogelijk is het nog wel wat anders.
In verband met het zooeven aangehaalde lezen wij ook dit: - ‘Vijandschap van zeer vele, en onder deze van mannen van naam, is mijn deel geworden, en de moderne richting heeft onder die vijandschap geleden.’ Vergelijkt men hiermee uitingen als deze: ‘het is nuttig de heftigheid van den strijd te matigen’ enz., men zou er uit kunnen afleiden dat de heer Jorissen om den wille des vredes en van den daarmee samenhangenden voortgang der moderne richting, als predikant, het veld ruimt.
Doch waarschijnlijk zou men zich ook dan nog vergissen.
- ‘Bij al de liefde voor mijne moderne beginselen won geenszins de liefde voor het ambt eens predikants als zoodanig...’
Daar hebt ge 't eindelijk!...
- ‘Ik weet - - dat ik - - aan de ziel en den kern mijner moderne overtuiging ben gehoorzaam geweest - -, toen ik den eisch volbracht van de wet in mijn binnenste, welke tot mij sprak van de onedelheid, het ledige, onnutte en onwaarachtige eener levensbetrekking, die men niet met hart en ziel vervult. Dáárom sta ik voor u op dezen dag, en neem ik van u, in mijne betrekking, afscheid.’
Dáárom!?.....
Nu gij zóóveel. gezegd hadt, waarde vriend, nu hadt gij nog meer moeten zeggen. Het doet mij inderdaad leed dat gij niet meer hebt gezegd. In sommige omstandigheden is niets zoo noodlottig als een halve bekentenis. In dit bij-
{==352==} {>>pagina-aanduiding<<}
zonder geval hebt gij, op zijn zachtst, zeer onvoorzichtig gehandeld. Het is niet om aan ijdelen vitlust toe te geven, geloof mij, dat ik tot hiertoe sommige uwer redeneeringen op den voet heb gevolgd; het is niet om u te vermoeien, om u te jagen, dat ik steeds dichter op u en uw eigenlijke meening aandring. Neen, God beware, het is omdat ik in dezen tijd van afscheidnemen, in dezen, voor u en mij en velen, aan blijde en droeve dingen zoo rijken tijd, vóór alle dingen klaarheid in de ‘rekenschap van gevoelens’ wil, als men eenmaal daarmêe is aangevangen. Die ‘rekenschap’ biedt gij in de afscheidsrede uwen vrienden aan; de klaarheid ontbreekt. Gij hebt het noodig geacht ons te zeggen, waarom gij heengingt als predikant. Natuurlijk achtten wij, uwe vrienden, het onzen plicht, u daarover te hooren. Welnu, mij althans hebt gij teleurgesteld. Hadt gij alleen gezegd: ik ga heen, omdat mijn gezondheid niet langer berekend is voor mijn taak -; ik zou het hoofd hebben gebogen. Ultra posse nemo obligatur. Hadt gij gezegd: ik ga heen, omdat mijn persoon als predikant de goede zaak in den weg staat -; ik zou daaromtrent met u in meening hebben verschild en daarbij ware 't mijnerzijds gebleven. Maar nu gij ten slotte, bij wijze van aanhangsel, nog meldt dat uwe liefde voor het ambt ‘geenszins won,’ en dat de moderne overtuiging in zoodanig geval het heengaan eischt -; nu kan ik u niet loslaten zonder u te hebben wederstaan.
Is het waarlijk de ‘ziel’ en de ‘kern’ van een moderne overtuiging dat men een betrekking moet vaarwel zeggen, ‘die men niet meer met hart en ziel vervult?’ Moet, volgens moderne overtuiging, dan niet

{==353==} {>>pagina-aanduiding<<}
de neiging den plicht volgen? Heeft de mensch, volgens moderne overtuiging, niet langer een strijd op aarde? Is de leer des kruises daar nu een dwaasheid geworden? Sinds wanneer? Prediker van ‘godsdienst en deugd,’ hebt gijzelf niet jarenlang het tegendeel verkondigd? Zeker, gij hebt het gedaan. In onvergetelijk schoone taal bijwijlen. Op iedere bladzijde van uw stichtelijke lectuur staat 't te lezen dat de weg eens menschen door lijden tot heerlijkheid is. Nog denkt gij er niet anders over, dit staat bij mij vast. - Maar waarom dan nu den ernst der moderne overtuiging in verdenking gebracht? Waarom den schijn vermeerderd als mocht een mensch, volgens onze beginselen, zijn post verlaten met de verklaring: 't is wel een goede post, doch ik voor mij heb er geen lust meer in? Wáarlijk, om den wille van soortgelijken schijn wordt het goed gelasterd, dat u en mij en velen dierbaar is. De wereld is vol van klachten over zedelijke verslapping, over te weinig energie en zelfverloochening -; zal men, u hoorende, niet vermoeden dat de moderne overtuiging voor een groot deel de schuld daarvan draagt? Zal men niet gaan verkondigen dat wij modernen een epicuristisch evangelie prediken, te kort doen aan den adel van den plicht? - Ik heb u natuurlijk wel begrepen; gij bedoeldet: een modern predikant vindt het ernstiger zijn post te verlaten, dan hem slecht te bekleeden. Dit is zoo, en dit zij zoo! Maar gij hebt verzwegen dat de moderne predikant één ding nog ernstiger vindt: te volharden, namelijk, in een arbeid, die moeilijk is maar schoon; m.a.w. ‘hart en ziel’ te neigen, te dringen, te dwingen tot den plicht.

{==354==} {>>pagina-aanduiding<<}

Was het dan Jorissen's plicht, de betrekking van predikant te blijven bekleeden? - vraagt iemand.
Alleen hijzelf is gerechtigd zulk een personeele quaestie te stellen en te beantwoorden. Zij allen intusschen, aan wie hij ‘rekenschap van gevoelens’ gaf, zij hebben vrijheid die ‘rekenschap’ na te rekenen. Ook ik doe het meo jure. En ik betwist den heer Jorissen het recht om zijn heengaan te rechtvaardigen op soortgelijke wijze als hem heeft goedgedacht. Ik protesteer tegen zijn opvatting van de moderne overtuiging. Het is volstrekt niet modern, voor een betrekking liever te bedanken dan haar gebrekkig waartenemen. Evenmin modern, haar liever niet dan goed waartenemen. Het eerste is eenvoudig een quaestie van eer, het laatste een quaestie van gemakzucht; en beide quaesties zijn zoo oud als de menschenwereld. Daarom acht ik het een ongelukkigen inval van den heer Jorissen, dat hij die phrase neerschreef over ‘gehoorzaam’ zijn ‘aan de ziel en den kern zijner moderne overtuiging.’ En daarom, nog eens, protesteer ik daartegen met al mijn kracht. Volgens die phrase van den heer Jorissen zou de nieuwe richting frappant gelijken op het streven van den ouden Adam -; dit noem ik de quaestie wat al te plomp behandelen. 't Is waar, in de vorige bladzijden der afscheidsrede wordt heel wat hulde aan de moderne richting gebracht; doch er zijn altijd lieden, die aan een phrase blijven hangen; zij kunnen met mijn aanteekening hun voordeel doen.

‘Ééne zaak’ heeft den heer Jorissen, gelijk wij hoorden, ‘bevreemd, en doet dat nog.’ Hem is ‘van eene enkele zijde - - - eene beschuldiging voorgelegd van lafheid.’

{==355==} {>>pagina-aanduiding<<}
Hij ‘moet zich met nadruk tegen de billijkheid daarvan’ verzetten. Hij ziet ‘in die meening’ (dat, nl., zijn heengaan van lafheid zou getuigen) ‘een overblijfsel van de heerschappij eener kerkelijke denkwijze.’
Weer zou men wenschen te antwoorden: Ei!?
‘Wat is het geval?’ vraagt Jorissen. ‘Is er ergens een beslissende slag te slaan, en kan ieder oogenblik alle man te wapen geroepen worden?’
Geen antwoord, en dus, de spreker gaat voort:
- ‘Och, mocht het zoo wezen! Gij zoudt mij niet te vergeefs vooraan in de gelederen wachten. Mocht de beslissing zoo na voor de deur liggen, en binnen ettelijke dagen, immers (sic!) binnen een menschen leeftijd oud en nieuw den laatsten heftigen kamp voeren, om na den afloop daarvan, malkandren de broederhand te reiken. Maar het tegenovergestelde is waar!’
Hier wordt het mij groen en geel voor de oogen. De man, die straks op zijn geschokte gezondheid wees, als op een motief voor zijn heengaan, hij zou nu ‘vooraan’ willen zijn ‘in de gelederen,’ als maar de ‘beslissende slag’ kon worden geleverd!... Rijmt dat?....
Het laat zich misschien rijmen. Als het tot een beslissenden slag komt, is men immers naar menschelijke berekening òf in eens dood, òf overwinnaar, en in beide gevallen heeft men rust. Die ‘spanning,’ evenwel, waarop de spreker straks doelde, die spanning is niet uit te houden voor een verzwakt gestel.
Ik wil het aannemen. Doch rijmt het dan, zich op bl. 26 aan ‘voortdurende spanning’ te willen onttrekken, en op bl. 27 te verklaren dat men ‘vooraan’ zal strijden als de strijd ‘binnen een menschenleeftijd’ mocht gëein-
{==356==} {>>pagina-aanduiding<<}
digd zijn? Rijmt dát?.... En verder: op bl. 26 zich achter die ‘spanning’ te verschuilen om op bl. 27 te verzekeren dat we nog een oceaan van tijd en dus niet de minste reden voor ‘spanning’ hebben -; rijmt dát?....
- ‘Het komt mij onnoodig voor de toekomst vooruit te loopen, en nu reeds zoo strijdvaardig de slagorden te scharen,’ zegt ten overvloede de heer Jorissen, als om zelf te doen uitkomen dat zijn ‘spanning’ inderdaad een ongerijmdheid is -, de ‘spanning’ wel te weten, die hem als predikant tot heengaan drijft. 't Is een vreemde historie. Op bl. 26 gaat men heen omdat er ‘spanning’ is; op bl. 27 omdat er hoegenaamd van ‘spanning’ geen quaestie kan zijn. - Ware er ergens een beslissende slag te slaan!... Maar....
Maar nú kunnen zijn krachten beter elders gebruikt worden; nú zou het zonde en jammer zijn als zooveel kracht haar rente niet opleverde, en dat zou het geval wezen als hij in de gegeven omstandigheden kerkleeraar bleef.... Meent de heer Jorissen dát? Mij dunkt, dát meent hij.
Gijlieden kunt het thans zonder mij wel af, dus spreekt hij stilzwijgend tot zijn moderne collega's.
Ik hoop en vertrouw dat zij 't zullen kunnen. Zelfs hoop en vertrouw ik dat zij 't zullen kunnen, ook al kwam het onverhoopt tot den ‘beslissenden slag.’ Het is zeer vriendelijk van den heer Jorissen dat hij voor dit mogelijk geval zich aanbiedt om te strijden ‘vooraan’ in de ‘gelederen,’ misschien wel, als 't moest, achteraan bij den generalen staf. Doch ik verklaar ronduit dat ik hem in dat geval mijn stem voor 't commando niet geef, als er om gevraagd mocht worden. Ik wensch voor al mijn me-
{==357==} {>>pagina-aanduiding<<}
demenschen een hart te houden; maar als de nood aan den man komt, dan heb ik liever geen aanvoerder boven, zelfs liever geen mede-soldaat naast mij, die bij zekere gelegenheid dacht: ‘dat 's goed genoeg voor ulieden; als er wezenlijk wat aan de hand komt, laat dan om mij roepen.’ Ik verklaar dat ik voor zulk roepen geen mond zal opendoen; ieder mensch heeft zijn eergevoel; ik heb het mijne.
Van ‘lafheid’ gesproken -, er is, ik zeg het met verdriet en niet zonder toorn, er is in Jorissen's ‘rekenschap van gevoelens’ onuitsprekelijk veel lafs.
Misschien herhaalt hij, bij 't vernemen van dit mijn gevoelen, zijn vroeger geuite woorden: ‘Ik zie in die meening een overblijfsel van de heerschappij eener kerkelijke denkwijze.’
Hij houde 't mij ten goede dat ik ook dit gemakkelijk antwoord laf vind. En nog laffer het volgende:
- ‘Is men alleen als predikant een wapenbroeder? Is niet ieder een ten strijde opgeroepene?’
Ziedaar vragen, die men aan geen volwassen menschen doet, als men ze ten minste niet voor halve idioten aanziet. Welzeker, men kan wel strijden, al is men geen predikant.... zóóver zijn we tegenwoordig, dat we dit weten. In onze kindsheid waren er al menschen, die heel goed wisten dat.... men zich wel stichten kan.... bij voorbeeld door een goede preek te lezen.... weet-je.... al gaat men niet naar de kerk.... en dus....
Doch ik meende dat we in Jorissen's ‘rekenschap van gevoelens’ een woord hadden van een verstandig mensch aan verstandige medemenschen. Er is evenwel nog meer lafs in.

{==358==} {>>pagina-aanduiding<<}

- ‘Aan één persoon hangt de eeuwige waarheid niet, met mijn heengaan verdwijnt een richting niet.’
Dat is wel waar op zichzelf, maar als excuus niet ontvankelijk.
Ook rijmt het weer niet met het volgende woord aan collega Mosselmans:
- ‘Waart ge niet, die ge zijt, ik had mogelijkerwijze langer geaarzeld, en gelijk nu maanden, dan jaren lang gewikt en gewogen.’
Neen, dit rijmt niet met het geloof dat ‘aan één persoon de eeuwige waarheid niet hangt enz.’ Ook niet met de ‘moderne overtuiging’ dat men een betrekking ‘met hart en ziel’ (en dus niet ‘wikkende en wegende,’ en dat nog wel ‘jarenlang’) moet vervullen. Neen, die laatste verzekering rijmt met de heele afscheidsrede niet.
Verder (tot genoemden collega):
- ‘Gij staat dan nu alleen - nu ja,....’
Nu ja!....
- ‘Maar gij geldt voor velen.’
Als iemand mij verhaalde dat den heer Mosselmans hier het bloed naar 't aangezicht steeg, ik zou het verklaarbaar achten.
- ‘Toch ontveins ik het mij niet, dat gij een moeielijken tijd tegengaat....’
Dat wil weer niet rijmen met 't ons bekende: ‘Wat is 't geval?’ 't Geval was immers.... ja, wat was 't geval ook weer?
Eindelijk nog tot den alleenblijvenden ambtgenoot: ‘Dat geen stormen in de kerk u deeren, of zoo ze losbreken....’
Zoo ze losbreken?.... Dat rijmt wezenlijk alweer niet. 't ‘Geval’ was immers.... 't had den tijd nog wel....

{==359==} {>>pagina-aanduiding<<}
‘Het komt mij (bovendien) onnoodig voor, de toekomst vooruit te loopen....’
Ach, ach, mij wordt wee van zooveel ongerijmdheden. Het is aan allerlei verschijnselen te bemerken dat de scheidende leeraar waarheid spreekt als hij zegt dat het afscheid hem ‘veel kost.’ De mogelijkheid bestaat dat eerlang voor hem de verlangde rust kome; maar voorloopig schijnt zijn ‘spanning,’ ook na het genomen besluit, nog bedenkelijk genoeg. Ben ik onbarmhartig? Wil ik volstrekt mijn oog sluiten voor het aandoenlijke dat aan alle afscheidnemen pleegt verbonden te zijn? Ontken ik stelselmatig dat het smartelijk is, een werkkring vaarwel te zeggen, dien men zich verplicht acht, tot het laatste oogenblik toe, een goeden, nuttigen, heerlijken werkkring te noemen? Neen, op mijn beurt vraag ik thans: wat is 't geval?
't Geval is, dat een der geest- en talentvolste predikers der moderne richting in de Ned. Hervormde Kerk, op den vollen middag zijns levens, het predikersambt nederlegt, en dit:
a. in een tijdsgewricht waarin die richting nog vrij wat meer steun behoeft dan ten jare 1865 -, het jaar toen de heer Ed. Jorissen aan Busken Huet en Pierson toevoegde dat zij ‘in 't heetst van het gevecht’ hun vaandel verlieten.
Hij legt dit ambt ueder:
b. met de bewustheid dat hij zijn ambtgenoot ‘een zware taak’ overlaat, en dat dien ambtgenoot ‘moeilijke’ dagen wachten;
c. met tal van betuigingen dat hij op den dag zijner afscheidsrede ‘even vast als ooit te voren’ aan de deugdelijkheid zijner moderne beginselen gelooft, alsmede aan

{==360==} {>>pagina-aanduiding<<}
zijn recht om die te verkondigen ‘binnen de heilige ruimte eener christelijke kerk;’ in 't besef, voorts, dat hij ‘met eenige voldoening’ op een veertienjarig predikantsleven mag terugzien, dat ‘aan eene goede zaak’ was gewijd.
't Geval is dat hij heengaat:
d. met opgaaf van redenen, die elkander zoo kras mogelijk wederspreken;
e. onder protest tegen de beschuldiging van lafheid.
f. met de verklaring, ten slotte, dat ‘de liefde voor het ambt eens predikants als zoodanig’ bij hem ‘geenszins won,’ en zijn plicht onder deze omstandigheid hem gebood het ambt neder te leggen.
Ziedaar 't geval. Misschien is 't een van die gevallen, waarover men zwijgen mag. Doch ik heb nu eenmaal het woord gevraagd en wensch nog een oogenblik aan 't woord te blijven. Lafheid noem ik 't, te willen meedoen als er een ‘beslissende slag’ moet worden geslagen; en niet als er stil en rustig moet worden gearbeid, gewaakt en gewacht. Lafheid, bij het oogstfeest tegenwoordig te willen zijn; en niet ‘de hitte des daags’ gedurende den zaaitijd te willen of te kunnen verduren. Lafheid die stemming van den geest, en dubbele lafheid de manier waarop de heer Jorissen deze stemming en het daaruit vooruitgevloeide besluit heeft trachten te rechtvaardigen.
Ware hij met stille trom vertrokken, 't zou, geloof ik, voor hemzelven en voor onze zaak beter zijn geweest.
Had hij rondweg gezegd waar hem eigenlijk de schoen wrong, wellicht had iemand er zijn voordeel mee kunnen doen.
Doch het geven en nemen, het zweven tusschen licht en donker, tusschen ja en neen waarvan zijn afscheidsrede

{==361==} {>>pagina-aanduiding<<}
getuigt -, dat kan onmogelijk voor iets of iemand dienstig zijn.
- ‘'t Is het oude geknoei,’ zullen de lieden zeggen, wier welwillendheid in de kerkleeraars der moderne richting niet anders dan knoeiers vermag te onderkennen.
- ‘'t Is een nieuwe ellende over ons en de zaak der vrijheid,’ zullen moderne ambtgenooten zeggen, die met de oude ellende al konden volstaan.
En onder de weinige jonge mannen, die 't er in Gods naam nog eens op willen wagen; onder de kleine schare der jongelingen, die zich voorbereiden om in de Nederlandsche Hervormde kerk eerlang het woord der vrije godsdienst te verkondigen, ten einde langs dien weg het nationale leven te helpen veredelen -; onder hen zullen er mogelijk zijn, wien het vooruitzicht te bang wordt nu zelfs een man als de Groninger predikant Jorissen 't in de kerk niet meer kan uithouden.
Want hierop komt al het afscheids gerede toch eigenlijk neer. ‘Ik kan 't er niet uithouden; ik heb er geen lust meer in.’ En dat zegt wat. Er moet wel iets ontzaglijk naars in een ambt liggen, als men 't, na langen strijd, in de kracht des levens, in weerwil van veel goeds dat men ondervond, vaarwelzegt om een gansch nieuwen werkkring te aanvaarden, waarvan men (hier de heer Jorissen) toch zeker niet zal beweren dat men er met ‘hart en ziel’ naar verlangde. Ongetwijfeld zijn er in onze maatschappij heel wat menschen, die met hun betrekking, hun post niet bepaald dwepen. Notarissen, dokters, militairen, kamerleden enz. enz. Waar zou het met de maatschappij heen, als die personen, de een na den ander, heengingen met de betuiging: ‘mijne liefde voor het ambt won geens-
{==362==} {>>pagina-aanduiding<<}
zins;’ met de verontschuldiging: ‘door mijn heengaan verdwijnt eene richting niet’? - Waar zou het met de wereld heen als geen plichtgevoel ons voet bij stuk deed houden, ook waar de lust aan 't muiten mocht willen slaan? Welk een wereld! Op straten en wegen en binnenshuis, aan ontelbare plaatsen een schare van individuen ‘met twaalf ambachten en dertien ongelukken!’ Zou zulk een wereld de consequentie der ‘moderne overtuiging’ zijn? En zou men daar niet mogen aankomen met de beschuldiging van ‘lafheid’? Het gezond verstand mijner medemenschen beslisse!
Ik herhaal: er moet in het kerkelijk ambt wel iets ontzaglijk naars zijn.... ‘Bij al de liefde voor mijne moderne beginselen won geenszins de liefde voor het ambt eens predikants als zoodanig.’ (Wat toch dit ‘als zoodanig’ beduiden mag?) En Jorissen verzekert ‘dat er zeer eigenaardige gaven, ik mag wel zeggen, een zeer bijzondere roeping voor dat ambt behoort.’
‘Ik mag wel zeggen....’ Neen maar.... het begint ironisch te worden. ‘Zeer eigenaardig,’ en ‘zeer bijzonder.’ Het wordt hoe langer hoe geheimzinniger. Doch ik voel van oogenblik tot oogenblik dieper dat Jorissen's manier, hij moge er zich al of niet van bewust zijn, de manier is om ons moderne predikanten een slag toe te brengen, gelijk wij er nog geen hebben gehad.
Wij hebben anders al heel wat gehad -, 't kan wezenlijk niet worden ontkend. Maar we kwamen juist weer wat op ons verhaal en - nu die geheimzinnigheid van Jorissen! Die halve bekentenis! Die ondervinding, van lieverlede opgedaan en niet dan met zeker scrupule meegedeeld, dat er ‘zeer eigenaardige gaven, ik mag wel zeggen,

{==363==} {>>pagina-aanduiding<<}
eene zeer bijzondere roeping voor dat (leeraars-)ambt behoort!...’ 't Zal weer paniek geven 1).
Waarom liet Jorissen door zulk een tactiek (of tacteloosheid?) aan de akeligste fantasie van vreesachtige zielen vrij spel? Dat heeft het ‘ambt’ aan hem niet verdiend. Wat is er eigenlijk togen het ‘ambt’ te zeggen?
Ik weet het niet; doch laat ons de dingen bij hun naam noemen en herinneren waarop een predikant der moderne richting al zoo te rekenen heeft. Het is niet weinig en ik kan hier slechts aanstippen.
Hij wordt, eerstens, door vele zich noemende beschaafden voor een anomalie gehouden in de doorluchte negentiende eeuw; voor een curiositeit die nog ruim zoo kostbaar is als aardig. Hij is solidair aansprakelijk voor al de wreedheid, domheid, onverdraagzaamheid enz., die in den loop der eeuwen het menschdom hebben geplaagd. Hij blijft voor die ‘beschaafden’ een ridder van de droeve figuur, een ‘steek,’ een paus of paapje, wat hij ook zegge, doe en zij. Een man, van wien men niet weet wat hij eigenlijk uitvoert, maar dien men nooit recht vertrouwen kan; aan wien, in de gunstigste gevallen, een kerkluchtje blijft en die dus

{==364==} {>>pagina-aanduiding<<}
ook terecht uit alle sociale en politieke betrekkingen wordt buitengesloten.
Hij wordt door vele ‘geloovigen’ voor een godloochenaar gehouden en - nog daarenboven voor een indringer en meineedige.
Hij arbeidt in een kerk, die onder den last van haar eigen formulieren, reglementen enz. dreigt in te storten, of reeds ingestort is zoover eens menschen geheugen reikt.
Hij heeft te doen met ceremoniën, die den een met doodelijke verveling slaan, den ander met bijgeloovigen eerbied vervullen.
Hij moet wellicht vergaderingen bijwonen, waar hij zonder genade aan de uitverkorenen bij de gratie des gepeupels, is overgeleverd.
Hij moet - zich schamen voor een wereld van ploertendom, die nu eenmaal zijn wereld heet.
Hij moet, op gezette tijden, preeken, bidden en uit een gezangbundel kiezen, waarin de wansmaak overvloedig vertegenwoordigd is.
Hij moet zich een leelijken preekstoel, een tochtige kerk, een wanluidend gezang en een sleep van bijkomstige malligheden (van mede-dienstdoend kerkpersoneel) keer op keer getroosten.
Hij moet dag aan dag klaar staan voor oude vrouwtjes, die gemoedsbezwaren en allerlei ‘dingsigheden’ hebben; voor mannen, die wijsneuzig ziju, voor vrouwen en mannen, ouden en jongen, die hun huishuur niet kunnen betalen, een ‘affairietje’ willen beginnen enz. enz. enz.
Hij moet - - - - onnoemelijk veel.
En onder en bij dat alles moet hij een ‘voorbeeld’

{==365==} {>>pagina-aanduiding<<}
zijn in alle mogelijke deugden. Onder anderen mag hij nooit boos worden en nooit ‘twijfelen.’
Zijn tractement is klein -; maar zijne diensten zijn ook onbetaalbaar.... zeggen lieden, aan wier ontwikkeling nog wel wat hapert.
Dit alles is slechts een vluchtige schets van enkele dingen, waarop de moderne predikant te rekenen heeft. In veel misères deelt hij met predikanten van andere richtingen; in vele voelt hij zich alleen.
Welnu, tegenover dit alles sta bij hem de overtuiging dat hij zijn leven - om met Jorissen te spreken - ‘aan eene goede zaak’ wijdt; dat zijn betrekking in den tegenwoordigen toestand onzer maatschappij niet alleen heilzaam maar noodig is -; mij dunkt, met die overtuiging komt hij een heel eind ver; ze zal hem over grooter moeielijkheden dan die ik genoemd heb, heendragen.
‘Nog eens,’ aldus Jorissen, ‘ik neem van u, in mijne betrekking afscheid. Ik doe het, met oprechte en dankbare erkenning van hetgeen achter mij ligt. Onvergetelijk is mij dit deel mijns levens, het was aan eene goede zaak gewijd, en daarom ook heeft het mij den goeden schat uwer achting en vriendschap, o mijne vrienden, verworven.’
Onder deze vrienden zijn degelijk beschaafden -, dat durf ik verzekeren.
Waarom ging onze vriend Jorissen heen?

‘De profeten sterven niet uit,’ zegt Baltzer, en hij voegt er bij: ‘Op den dag toen Michel Angelo stierf, werd Ga-
{==366==} {>>pagina-aanduiding<<}
lilei geboren. In het jaar toen Galilei stierf, zag Newton het levenslicht.’
Mogelijk is er op den dag toen Ed. Jorissen emeritus werd wel ergens een kind geboren, dat voor de kerk der 19de eeuw meer worden zal dan zelfs een Schleiermacher voor haar wezen kon. Wie zal 't zeggen? In ieder geval, ook binnen de ‘heilige ruimten’ der kerk sterven de profeten niet uit, Jorissen zelf heeft 't ons herinnerd en ik geloof het met hem. Het strekt mij voorts tot eenige vertroosting, te mogen aannemen dat zelfs een Schleiermacher, in ongunstiger tijden dan de onze, predikant zou zijn geweest, als hij 't hoogleeraarsambt niet bekleed had.
Nogtans, zonder krachtiger prikkel dan in zulk een overweging ligt, zouden wij predikanten, die overblijven, geen stand kunnen houden.
Ook zijn er krachtiger aansporingen:
Er is een gemeente, die ons toeroept: houdt goeden moed!
Er is een kerk, die met ons volksleven in nauw verband staat en het woord herhaalt: ‘de oogst is wel groot, maar de arbeiders zijn weinigen.’
Er is een prediking, machtiger dan die moderne, waarvan Jorissen getuigt dat ze ‘in de schooi geboren’ is, als ‘vrucht der wetenschap en wijsbegeerte.’ Machtiger, omdat zij zoo hoog is boven ‘de school’ als de godsdienst boven de theologie, als - om met den dichter te spreken - de hemel boven de aarde!
‘Dienstdoende’ collega's, houdt u aan die prediking! Geven we elkaar de hand! Het kringetje wordt klein. Ik weet niet met hoeveel personen ‘een richting’ wel zou verdwijnen, doch.... nog eens, geven we elkaar de hand en.... laat ons nog wat ‘blijven’!

{==367==} {>>pagina-aanduiding<<}

En Jorissen?
Ik ben verzekerd dat hij ons de hand drukt, gelijk hij 't vriend Mosselmans deed, en dat hij ook ons toevoegt: ‘Ik wensch dat het u zal blijven gelukken een krachtig middelpunt van vrije prediking te zijn; dat uwe krachten met de behoefte zullen rijzen; dat steeds meerderen - - vertrouwen zullen leeren koesteren in de prediking der moderne beginselen.’
Op onze beurt wenschen we hem veel ‘liefde’ toe voor zijn nieuwen werkkring.
Hij neme dien wensch aan, ook van mij, die gemeend heb hem te moeten narekenen.
Ik ‘voldeed,’ als hij, ‘aan den aandrang van mijn geweten,’ en zeg tot hem en anderen wat hij der gemeente zei: ‘Een en ander kome u ten goede!’






{==368==} {>>pagina-aanduiding<<}

Een stem buiten de kampplaats.

Dr. A. Pierson, de liberale partij op staatkundig gebied.
Het groote vraagstuk in Dr. Pierson's boekje is 't recht der theorie op het gebied van den staat. Ofschoon in 't afgetrokkene door de woordvoerders van alle partijen als eene macht in den staat erkend, wordt de theorie bij de eerste practische vraag die zich voordoet, glimlachend op zijde geschoven, of op hoogen toon veroordeeld. Alleen bij de algemeene beschouwingen geeft ook de practicus zich nu en dan aan de schommelingen eener oppervlakkige theorie over; maar met den kennelijken toeleg om zich daarover bij gelegenheid zelf vroolijk te maken.
Napoleon noemde alle theorie kortweg ideologie en toch was hij wel degelijk een staatsman, een organisateur zooals de wereld er geen tweede heeft opgeleverd, geenszins gelijk Pierson meent, slechts ‘een gekroond soldaat.’ Napoleon is voor de 19e eeuw de staatsman bij uitnemendheid. Zooals hij oordeelde over de ideologen, oordeelen na

{==369==} {>>pagina-aanduiding<<}
hem vele ministers die hun portefeuille liefhebben, vele koningen die in hun welbegrepen eigenbelang rekening houden met den geest des tijds. De feitelijke toestand is niet anders.
Hoezeer in alle andere opzichten geslagen vijanden, zijn de Napoleon's en Metternich's hierin eenstemmig geweest, dat de daad alleen recht van bestaan heeft, dat de daad alleen machtig is. Ondanks den toorn over den geweldenaar, waarvan in de dagen van Leipzig geheel Europa trilde, heeft men tot op heden zijne wetten grootendeels behouden en zijn voetspoor gevolgd, ten einde het leven der volken zoo te organiseeren dat het feit telkens machtig moest optreden, zoodra de theorie hare stem te luide hooren liet. Ofschoon schijnbaar het historisch recht van voorheen handhavend, legde zelfs het Weener Congres ijverig de grondslagen voor een nieuwen toestand, die onder de bescherming van dezen tijdgeest werd geplaatst; en omdat het feit machtiger is dan de traditie, moest de vestiging van de nieuwe bedeeling zooveel te sneller voortgaan.
Voeg daarbij de ongedachte ontwikkeling der nijverheid, de uitvindingen die elkaar hebben verdrongen op ieder gebied, de ontzaglijke vlucht der natuurwetenschappen, en 't zal u niet verwonderen dat de theorieën zijn verwezen naar het boekvertrek en alleen bij gunst somwijlen verlof kregen om zich te vertoonen op dorpsnutten en dergelijke. In den staat geen theorie en geen theoristen! Niet alleen Napoleon -; de geest der negentiende eeuw is tegen de ideologie!
‘In Duitschland is schier elk wijsgeerig stelsel geëindigd met een politiek stelsel te worden’... Ja, maar om te

{==370==} {>>pagina-aanduiding<<}
gronde te gaan in een politiek als die van V. Bismarck, door vele heftige democraten van 48 als een uitkomst, een zegen voor hun vaderland begroet.
‘Eene wijsgeerige beschouwing ligt aan elke ernstige staatkundige partij ten grondslag’ Ja, tenzij de partij van geene wijsgeerige beschouwing weten wil en voortdrijft op de golven des tijds, alnaar de wind waait en ebbe of vloed heerscht, afwachtend wat er komt en niets vragend dan wat zij krijgen kan.
Alle bloot theoretische beschouwingen doet onze tijd in den ban.
Is die toestand zuiver? Ongetwijfeld neen. Zuiver is alleen datgeen, wat gerechtvaardigd is voor ons denken, wat geboren is uit overtuiging en geloof. Maar die toestand is verklaarbaar. De republiekeinen van 95 hebben, men moet 't erkennen, wat al te roekeloos met hunne theorieën gespeeld. Zij hebben die meer dan te stout in de oogen der vorsten laten glinsteren en te lichtvaardig gemeend dat de wereld door elk van deze kon behouden worden. Gaan onze dagen mank aan te weinig eerbied voor het afgetrokkene, destijds was 't alsof de feiten geen gehoor verdienden in den raad der politieken, alsof 't voor de welvaart der natie genoeg was dat een zeker aantal politische regels op 't papier stonden en door eenige uitstekende geleerden aan de menigte verkondigd werden. Tegen deze ongezonde actie van den geleerde is de reactie van den practicus ontstaan. Men kan beider overdrijvingen betreuren -, de feitelijke toestand van het oogenblik moet uit die verschijnselen worden verklaard. In onzen tijd verschijnen theorie en praktijk niet enkel als raisonneurs in een dispuut, maar ze hebben ook elk voor zich een zeker

{==371==} {>>pagina-aanduiding<<}
historisch recht dat zij duchtig laten gelden in 't publieke leven.

De liberale partij is geheel iets anders dan de massa aanhangers van het liberalisme. Door dit goed in 't oog te houden zal men bewaard blijven voor een menigte verkeerde gevolgtrekkingen, en verlost worden van veel ijdel gezwets met een woord, dat te goed is voor het veeltijds voorkomend misbruik. Als er sprake is van liberaal, zeggen alle partijen op hare beurt: ‘dat epitheton nemen wij met beide handen aan. Wij zijn liberaal, zoogoed als iemand’.
‘Meent gij soms dat wij de rechten van het individu zouden willen aantasten en tot het despotisme wenschen terug te keeren?’ vragen de behouders. En als de tegenpartij zegt: ‘ja, dat meenen wij, omdat gij slechts een deel der vrijheid aan het individu wilt afstaan,’ dan is het antwoord: ‘De tirannen van den vrijen wil des individu's zijt gijzelven. In uw zoogenaamd vertegenwoordigend stelsel is meer tirannie dan in ons stelsel van langzame ontwikkeling der onkundige schare.’
‘Meent ge soms dat wij 't geweten aan banden willen leggen en de domheid kronen als souvereine majesteit op 't gebied van den geest?’ gaan zij voort. ‘We zijn even liberaal als gij en laten elk de vrijheid om buiten onze gemeenschap zijn eigen weg te gaan; wij handhaven slechts 't goed recht dergenen, die denken zooals wij. Gijlieden, die uwe minachting tegen het bovenzinnelijke uitgalmt op de straten, en het merk van domheid en bijgeloovigheid

{==372==} {>>pagina-aanduiding<<}
op alle andersdenkenden drukt, gij zijt de onverdraagzamen en illiberalen bij uitnemendheid.....’
Ge ziet, op die manier komen wij niet verder. Zal er sprake kunnen zijn van een liberale partij, dan moeten wij niet alleen van ‘denkbeelden’, maar van historische verschijnselen uitgaan. Zonder die, en dat hij die voorbijziet is de grootste fout van Pierson, kan er alleen sprake zijn van liberale beginselen; van een geest van liberalisme, die zekere waarheden belijdt, met volkomen vrijlating van de meest onderscheiden nuancen, nuancen welke 't onmogelijk maken elkaar in de dagelijks voorkomende groote en kleine vraagstukken te verstaan.
De liberale partij heeft een historie. Zij kreeg hare wortels gedurende het parlementarisme van de laatste vijftig jaar. Zij is dus wel de jongste der staatkundige partijen, maar evenmin als hare oudere zusters uit het ‘reine denken’ geboren en opgegroeid. Hare fouten kunnen dus niet kortweg verbeterd worden door een nieuwe editie van haar wijsgeerig systeem.
Wil dit zeggen dat de liberale partij een vrucht is van parlementair gehaspel; dat zij door geene beginselen bijeengehouden wordt, die in de denkbeelden en inzichten van dezen of genen wijsgeer worden teruggevonden? Geenszins. 't Wil alleen zeggen dat men het systeem der liberalen niet direct tot die denkbeelden kan terugbrengen; dat men rekening moet houden met de baan die zij als partij reeds doorloopen hebben, wil men begrijpen wat die partij heden is en voor de toekomst zijn kan.
Laat ons even nagaan hoe uit het liberalisme de liberale partij is ontstaan.
Wij behoeven gelukkig niet te vreezen dat we iemand zul-
{==373==} {>>pagina-aanduiding<<}
len krenken, ala wij Voltaire, Rousseau en de Encyclopedisten de vaders der fransche revolutie noemen en die revolutie den geboortedag van ons modern liberalisme in den meest algemeenen zin. Wij allen hebben aan dat liberalisme veel te danken. Het heeft 't beste en edelste uit den vrijheidskrijg weten te onttrekken aan de handen van het grauw en het daarna beschermd zoo dikwijls de erfgenamen van het gezag samenspanden om de sporen van ontwaakt volksleven en rechtsgevoel te vernietigen. Het had dus, zoodra 't als practisch element in den staat optrad, groote belangen te behartigen. 't Moest zorgen dat de feitelijke veroordeeling van de absolute monarchie eene waarheid bleef; dat het aandeel van 't volk aan de regeering niet tot een minimum teruggebracht werd, en dat aan de individueele vrijheid zooveel mogelijk ruimte werd gelaten.
Ten opzichte van 't eerste nu was de weg volkomen voorgeschreven. De constitutioneele regeeringsvorm moest bij alles op den voorgrond staan. Ook bij eene zeer verklaarbare vrees voor de republiek en bij erkenning van den zegen van 't eenhoofdig bestuur, moesten de liberalen zorgen dat de rechten en verplichtingen van vorst en volk behoorlijk omschreven en afgebakend bleven. In geval van botsing zouden zij op de zijde van 't volk gevonden worden.
Wat het tweede belang aangaat, moesten de liberalen zorgdragen, dat het aandeel van 't volk in de monarchaal-constitutioneele regeering niet tot een minimum teruggebracht en dus, ondanks de constitutie, niet tot een fictie herleid werd. Zij moesten daartoe achtgeven op de ontwikkeling der natie, en zorgen dat de vertegenwoordiging de zuiverste uitdrukking bleef van de beste en edelste

{==374==} {>>pagina-aanduiding<<}
krachten van 't volk, dat, m.a.w., die vertegenwoordiging zelfstandig en fier kon optreden. In geval van botsing zouden zij aan de zijde der vertegenwoordiging staan.
Hebben de liberalen in ons land van meet aan die roeping begrepen? Ik geloof ja, maar zij hebben zich van den aanvang af onwillekeurig in onderscheiden richtingen verdeeld, zich niet geconstitueerd als partij. Voor dit laatste ontbrak hun de behoefte aan solidariteit tegenover een gemeenschappelijken vijand. In 1814 waren alle Nederlanders vol geloof in den constitutioneelen regeeringsvorm. De souvereine vorst zelf gaf 't voorbeeld. Hij begeerde geen gezag dat hij niet deelen kon met de besten van zijn volk.
Van dien kant dus algemeen liberalisme!
Maar, ongelukkig waren zeer velen nog doortrokken van oude aristocratische begrippen, die bij den brand van 't despotisme waren ontsnapt. Het provincialisme, door Kemper zoo meesterlijk aan de kaak gesteld in zijn merkwaardigen brief van 2 Febr., bij gelegenheid van een ontwerp van grondwet 't welk door Van der Duyn ‘plutôt un correctif d'un passé détestable, qu'un édifice nouveau et régulier,’ genoemd is, het had, zoowel als de strijd tusschen foederalisten en unitarissen, op de nieuwe organisatie meer invloed dan heilzaam mocht worden geacht.
Daarbij kwam de bestaande orde van zaken, door Napoleon in 't leven geroepen, die ook door hen, wier idealen van staat en maatschappij zich daartegen verzetten, niet op eenmaal kon veranderd worden. Om iets tot stand te brengen, moest men beginnen met veel toe te geven en door de vingers te zien.
En ondertusschen ging de ontwikkeling van het maat-
{==375==} {>>pagina-aanduiding<<}
schappelijk leven des volks haren gang; 't was onmogelijk dat zij langer geleid werd zooals vroeger. De liberalen zelven schrikten er nu en dan voor terug, zich aan 't hoofd van die beweging te stellen. Zij, 't moet erkend worden, zij hadden evenmin als de langzamerhand zich vormende tegenpartij een goeden blik en een goed oog op de maatschappij. Zij zorgden slechts voor den staat, die tegenover de maatschappij niet meer optrad als een vader, maar als een oudere, verstandige en bezadigde broer.
Mocht 't in die omstandigheden niet natuurlijk heeten dat de fractie, welke de centralisatie meer dan een der anderen was toegedaan, zich langzamerhand den naam van liberale partij toeëigende, met uitsluiting van alle andere nuancen van het liberalisme? Er was maar een krachtige persoonlijkheid noodig om de verspreide aanhangers dezer meening bijeen te brengen -, en de partij, die bij uitsluiting den eernaam van liberaal zou dragen, was gevonden.
Het gewichtige werk van 1848 heeft die liberale partij als zoodanig geconstitueerd. Sinds dat tijdstip begonnen velen, die eerst de vrijzinnige beginselen der vernieuwde grondwet van harte hadden toegejuicht, die zelfs krachtdadig hadden meegewerkt tot de zegepraal over de laatste overblijfselen van het oude régime; velen zelfs, die bij de worsteling aan de spits hadden gestaan, zich af te zonderen van het Thorbeckianisme, 't geen weldra, meegesleept in den grooten stroom der dagelijksche politiek, door zooveel antecedenten en feiten van politieken en persoonlijken aard werd beheerscht, dat de overige liberalen gewillig hunne aanspraken op den naam van liberaal lieten varen; om straks als conservatieven en iets later als con-
{==376==} {>>pagina-aanduiding<<}
cilianten op te treden. Spreekt men in onze dagen van de liberale partij en wil men geene begripsverwarring in de hand werken, dan moet men dus 't oog hebben op de partij, die den heer Thorbecke als haar hoofd huldigt; op de partij dus die de liberale beginselen van 1795 in zich heeft opgenomen om ze te verwerken in den eigenaardigen vorm van de centralisatie, voor zoover die met den monarchaal-constitutioneelen regeeringsvorm bestaanbaar en derhalve niet van boven af door den wil van een enkelen, maar door den wil der meerderheid in 't leven geroepen is.
Deze liberale partij is in den jongsten tijd nog versterkt door eenige wakkere mannen, die strijd voeren voor de meest consequente toepassing van de groote economische wetten der negentiende eeuw. Daardoor trok zij een aanzienlijk gedeelte van onze industrieelen en groothandelaars tot zich, die wel nu en dan met het Thorbeckianisme twisten, maar zich nooit geheel daarvan losmaken kunnen. Met deze twee elementen staat de liberale partij gesloten tegenover de conservatieven en anti-revolutionairen. De clericalen behandelt zij met voorzichtigheid; de concilianten met onvoorzichtige geringschatting of met niet altijd waardige beleefdheid.
De conservatieven bestaan grootendeels uit oud-liberalen en hartstochtelijke aanhangers van het Huis van Oranje. De eersten zien in 't Thorbeckianisme eene ontaarding van de liberale beginselen, een blinde navolging van 't geen in andere landen gebeurt maar niet in den geest des Nederlandschen volks valt. Zij verwijten daarom aan de liberale partij gemis van eerbied en liefde voor hetgeen aan de massa onzer natie dierbaar is. Zij verwijten den meester roeke-
{==377==} {>>pagina-aanduiding<<}
loos doordrijven en eigenzinnigheid, den volgelingen gebrek aan eigen inzicht en zelfstandigheid. Zij onder de conservatieven, die het Thorbeckianisme gevaarlijk achten voor den monarchalen regeeringsvorm, ze ontleenen hunne beschuldigingen aan de overdrijving van het parlementaire stelsel, en wijzen bij elke beweging der liberale partij op haar te groote gevoeligheid voor de rechten en aanspraken der Tweede Kamer.
De anti-revolutionairen zijn de aangewezen tegenstanders der liberale partij. Deze heeft volgens hen geen eerbied voor de godsdienstige overtuigingen der menigte, en een hoogst gevaarlijke theorie op 't gebied van het onderwijs. Ofschoon op verre na niet geneigd aan een der andere staatspartijen hun volle vertrouwen te schenken, nu en dan zelfs de hulp der liberale partij niet versmadend, gevoelen de volgers van den heer Groen toch zeer levendig dat zij van geene partij verder verwijderd zijn en van geene partij op den duur minder te wachten hebben dan van de Thorbeckianen.
De clericalen behandelen de liberale partij als elk andere. Zij gebruiken haar waar ze kunnen, en sluiten zich bij haar aan, wanneer zij ze noodig hebben. Volkomen op de hoogte van den stand en de verhouding der partijen, zitten zij rustig af te wachten hoe de golven zich bewegen, en springen ze nu in de eene, dan weder in de andere boot. Eenige zelfstandigen onder hen hebben zich voor goed bij de conservatieve, zeer enkelen bij de liberale partij aangesloten; de meesten ziet men nu hier, dan daar.
De concilianten, nog een kleine partij, wier goede bedoelingen moeilijk gehoor kunnen vinden in de heftigheid van den strijd; wien 't tot heden aan een leidende prac-
{==378==} {>>pagina-aanduiding<<}
tische gedachte ontbreekt; die niet dan zeer bezwaarlijk een hoofd kunnen verkiezen en door hun aangenomen naam vat op zich geven; de concilianten huldigen oprecht de groote verdiensten van den heer Thorbecke en erkennen dat zij, ondanks 't verschil op ondergeschikte punten, in de hoofdzaken liberalen zijn; maar ze hebben geen vrede met den geest van partijschap, die de Thorbeckianen bijeen houdt door blinde gehoorzaamheid aan het hoofd. Door hunne welwillendheid dringen zij evenwel deze bedenkingen enkele malen met geweld terug, als zij meenen in 't belang des vaderlands de hand aan de liberalen te moeten reiken.
Ziedaar in korte trekken de verhouding der partijen, meer bepaald ten opzichte van die, welke sinds 1848 een overheerschenden invloed op ons staatsleven heeft uitgeoefend. Ofschoon zonder twijfel niet kunnende roemen op de sympathiën van het grootste deel der natie, is deze de machtigste partij, èn door de nauwe aaneensluiting harer leden, waarbij persoonlijke wenschen vaak niet aan 't woord komen, èn door den volhardenden ijver waarmee zij in de pers en bij de stembus voor haar zedelijken invloed werkzaam is, èn eindelijk door den persoon van haar hoofd. Eerbied voor zijne bekwaamheden, ontzag voor zijne consequentiën en onverbiddelijke strengheid, schrik voor uiteenspatting der partij zonder hem en.... een ongeevenaarde tact van zijn kant om zich onmisbaar te maken zonder zich op te dringen -; dit een en ander geeft de beste verklaring van dien geheimzinnigen bond tusschen grijze mannen met zeldzaam talent en jonge mannen met onverstoorbare roekeloosheid, tusschen gematigden met innige liberaliteit en radicalen met gevaarlijke frivoliteit,

{==379==} {>>pagina-aanduiding<<}
die te onzent de liberale partij vormen, allen opziende tot één hoofd, of pruttelend gehoorzamende aan een en 't zelfde bevel. Nooit heeft een politieke partij op belangwekkender historie in zoo weinige jaren kunnen bogen, al vraagt de tegenpartij vaak of die geschiedenis van evenveel politieke eerlijkheid als van tact, van evenveel moreele als intellectueele kracht getuigt!
Deze partij tegenover absolutisme en materialisme te stellen, verraadt mijns inziens een algeheel gemis van inzicht in den feitelijken politieken toestand. Wij hebben met de absolutisten en socialisten lang afgerekend. Ook de ultramontanen bestaan als politieke partij bij ons niet. De liberalen staan tegenover de conservatieven en anti-revolutionairen, nu en dan tegenover clericalen en concilianten. De heer Pierson heeft van de liberale partij een idee of, gelijk hij 't zou noemen, een ideaal gemaakt. Dit acht ik, hoeveel schoone gedachten hij ook ontwikkele, een fout, waardoor zijn brochure alle practische waarde verliest.
De liberale partij zoekt volgens hem ‘het wezen van den mensch in den geest (welke uitdrukking 's menschen geheele hoogere leven omvat: geweten, gevoel en rede); - vandaar geen speculeeren op de dommekrachten des volks.’ - - - 't Zou mij verwonderen indien niet alle andere staatspartijen, anti-revolutionairen zoowel als conservatieven en clericalen, met luider stem elke speculatie op de dommekrachten des volks van zich afwezen.
‘Zij acht den menschelijken geest, bestuurd door een ernstigen zedelijken wil, voorgelicht door geschiedenis en ervaring, in staat, de wetten van zijn eigen leven te ontdekken; - vandaar geen loopen aan den leiband van het priestergezag.’ - - -

{==380==} {>>pagina-aanduiding<<}

Ongetwijfeld loopt de liberale partij niet aan den leiband van het priestergezag. Zou dit evenwel uitsluitend haar kenmerk zijn? En zal niet menige aanhanger der liberale partij glimlachen, als hij van zichzelven geschreven vindt dat ‘hij den menschelijken geest in staat acht de wetten van zijn eigen leven te ontdekken?’ Velen ontdekken liever domheden en oneerlijkheden van gewezen of nog levende ministeriën -, indien zij de tijdelijke bezitters van de fauteuils aan de groene tafel, om de een of andere reden, niet geschikt achten.
Zoo is 't ook met het getuigschrift ‘dat zij den geest geroepen achten en in staat om te heerschen over de zinnelijke driften’.... en dit wel ‘door middel van een aanhoudenden zedelijken strijd.’
Alle leden steken deze complimenten in hun zak; maar dit bewijst niet dat zij ze verdiend hebben.
De stelling, door Pierson aan 't hoofd van hun programma geplaatst: ‘De zedelijke wedergeboorte eens volks de voorwaarde van zijn staatkundig leven,’ laat zich, geloof ik, met grond aldus veranderen: ‘De wedergeboorte van den staat de voorwaarde van de staatkundige wedergeboorte des volks.’ De liberale partij, toch, verwacht alles van eene verbetering onzer staatsinstellingen, ten einde daardoor telkens meer waarborgen voor die instellingen van de zijde des volks te verkrijgen. Hoe paradoxaal 't ook klinke, in deze eigenaardige Wechselwirkung van organisatie en volksbewustzijn ligt de kracht der liberale partij. Tevens verklaart dit de vrees van velen voor hare overdrijving van centralisatie. Het verklaart ook de afwisseling van vertrouwen en wantrouwen, van liefde en haat, waaraan het Thorbeckianisme in de laatste twintig jaar blootstond.

{==381==} {>>pagina-aanduiding<<}

Dr. Pierson heeft zich te ver buiten het slagveld geplaatst om te kunnen weten, hoe de stand der partijen is. De stem uit de Homerische kampplaats wordt niet verstaan omdat zij een vredelied zingt, welks woorden zich verliezen in de melodie.
Evenwel, verre van mij, dat ik de bedoeling van den heer Pierson zou miskennen. Zijn hart klopt voor eene richting, die, geidealiseerd, zijn volle sympathie heeft. De vlekken, die het wapenschild der liberalen ontsieren, zijn hem een ergernis. Hij heeft het Sursum corda! op de lippen; doch zijn woorden ruischen over onze hoofden heen, en de onverschilligheid voor zijne vermaningen zal zich 't luidst openbaren bij diegenen, wier verbetering hij met zooveel ijver begeert.
Laat ons goed Hollandsch spreken! 't Liberalisme van Dr. Pierson is het liberalisme van alle brave vaderlanders, en de wensch van alle weldenkenden. Daarom, omdat 't allen raakt, trekt niemand 't zich aan; en de partij, tot wie 't gericht is, 't minst van allen, naarmate zij meer dan de anderen bevreesd is voor het verwijt dat ze zich zou ophouden met holle theorieën.
‘De zedelijke wedergeboorte eens volks de voorwaarde van zijn staatkundig leven.’
Die spreuk klinkt, eerlijk gezegd, veel te deftig voor 't staatkundig gebied. Zij luidt, nogmaals overgezet zijnde in meer practischen vorm, ongeveer aldus:
‘Een staatspartij, die den naam van liberaal ten volle verdienen wil, moet beginnen met onverdeeld hare aandacht te wijden aan de opvoeding en onderwijzing van het volk, opdat 't zedelijk gevormd worde tot selfgovernment. De partij die dat doen wil, moet het heden

{==382==} {>>pagina-aanduiding<<}
geheel en al dienstbaar maken aan de toekomst. Zij moet afstand kunnen doen van de eerzucht om te regeeren, ten einde niet meegesleept te worden door de practische eischen van het oogenblik. Deze partij moet de hulpmiddelen eener toevallige meerderheid afwijzen, de kansrekeningen van het parlementaire leven verachten, het roer van staat niet in handen nemen tenzij 't zonneklaar gebleken is dat het volk met volkomen bewustheid hare leiding als de beste verkiest.’
Zal de liberale partij te onzent zich ooit voegen naar die wenken? En blijkt uit het onwaarschijnlijke daarvan niet daghelder dat men, om door haar verstaan te worden, duidelijker dient te spreken dan Dr. Pierson deed?

De natuurlijke bondgenooten der politiek-liberalen zijn, volgens den heer Pierson, de katholieken ‘wier geestelijke zelfstandigheid niet wil lijden onder hunne orthodoxie,’ en de ethisch-orthodoxen. Ook de modernen wil hij opnemen; maar hunne hulp ‘zou nog meer beteekenen wanneer de modernen eenigszins geacht konden worden een meerderheid in de Protestantsche kerk te vertegenwoordigen.’
Van de ultramontanen, dat zijn de ‘Katholieken die onvoorwaardelijk abdiceeren in de handen van de geestelijkheid, die in de onbepaalde gehoorzaamheid aan een onfeilbaar geacht uitwendig gezag den kern zoeken van hun godsdienstig leven,’ en van ‘de confessionneel-orthodoxen,’ die ‘de waarheid zoeken te handhaven door het uitwendig gezag der geloofsbelijdenis te handhaven’ en dus ‘metterdaad toonen de macht des geestes te miskennen’ -; van hen heeft de liberale partij, naar hij meent, niets te wachten dan tegenstand.

{==383==} {>>pagina-aanduiding<<}

Het criterium bij deze scheiding in bondgenooten en tegenstanders is, volgens Pierson, ‘het al of niet eerbiedigen van de autonomie des geestes.’
Tegen een en ander kan, bij een zuiver theoretische opvatting van het begrip liberaal, geen bezwaar zijn. Anders is 't als men ook hier weer de quaestie tracht terug te brengen op het terrein, waar onze politieke drama's worden afgespeeld. Dan kan de vraag naar de bondgenooten der politiek-liberale partij niet behandeld worden met de eerste de beste kerkelijke kaart in handen. Menschen, die beweren modern te zijn, vindt men onder alle politieke partijen; zelfs erkende confessioneel-orthodoxen stonden nu en dan in zeer belangrijke vraagstukken aan de zijde der liberalen, terwijl wij de onafhankelijke katholieken ook wel in de rijen der conservatieven aantreffen.
Dat is feitelijk 't geval, en ziedaar de groote moeilijkheid om politiek-liberalen en kerkelijk-liberalen, als partijen beschouwd, door een eenvoudige oproeping onder één banier te vereenigen. De heer Pierson zou aan zijne vrienden van voorheen een grooter dienst bewezen hebben, als hij de waarde der moderne richting voor het politieke leven eens goed uit elkaar gezet had: de beteekenis die zij in den staat kan hebben, den invloed door hare beginselen uitgeoefend.
Immers, voor velen, ook van de liberale partij, is de moderne leer betrekkelijk nog een onbekende zaak. Zij beschouwen haar als een vakliefbebberij van theologen, of slaan haar gewicht niet hooger aan, dan dat zij de predikanten gepermitteerd heeft een zwarte das en desnoods een gekleurden pantalon te dragen. Voor deze geleerden is 't latijn als Pierson schrijft: ‘Op eene gewichtige omstandigheid vestig ik thans

{==384==} {>>pagina-aanduiding<<}
de aandacht: om het al of niet eerbiedigen van de autonomie des geestes beweegt zich ook de strijd, in onze dagen binnen den boezem der Protestantsche en der Katholieke kerk gevoerd’...
- Nu, om bedoelde luiden zou men zich misschien niet behoeven te bekommeren. Indien eene of andere politieke autoriteit hun verzekerde dat de kleine compagnie modernen bij den generalen staf goed aangeschreven staat en als tirailleurs werkelijk diensten kan bewijzen, dan zouden zij wel bereid gevonden worden om met die domine's en ouderlingen hunne patronen te deelen. Zij zijn in de wereld de ergsten niet, maar er zijn andere onkundigen, en van dezen kan men zich niet zoo gemakkelijk afmaken.
Er zijn er, die voorlang reeds gevraagd hebben wat die moderne theologie toch eigenlijk was, en die jaar en dag zijn afgescheept met de verklaring dat 't enkel quaestiën van critiek betrof, dat de tijd om aan de leeken ‘die heymelichede’ te leeren nog niet was gekomen. Eerst in de laatste vijf jaar is men hun van alle kanten op 't lijf gevallen met populaire voordrachten, waaruit zonneklaar blijken moest dat de moderne theologie 't populairste aller populaire dingen is, omdat 't eigenlijk geen theologie is, maar ‘richting en leven’.... Kan men nu aannemen dat die menschen op de hoogte zijn?.... De heer Pierson zou dus een zeer nuttig boekje kunnen schrijven onder den titel: ‘De modernen als politieke partij;’ hij kan de moderne richting daardoor meer verplichten dan door de dubieuse mededeeling aan zijne politieke geestverwanten, dat sommige vrienden als bondgenooten nog meer zouden beteekenen, als ze niet onlangs bij de kerkelijke verkiezingen een nederlaag hadden gekregen.

{==385==} {>>pagina-aanduiding<<}

Bovendien, een paar vragen! Is bedoelde mededeeling van een bekwamen woordvoerder der moderne richting niet eene verklaring, die meer van boekhouders-nauwkeurigheid dan van geestelijk leven getuigt? Ligt er in die woorden niet een schijn van wrevel over een feit, dat alleen de kleinmoedige schare verschrikken kan, maar de aanvoerders niet mag verontrusten? Waar is uw geloof? Heeft de bedoelde nederlaag bij de verkiezing der kerkelijke klein-waardigheidbekleeders, den geest der modernen ge doofd, of hun gewicht voor maatschappij en leven verminderd? Zal niet integendeel de levenskracht die in hen is, zich meer dan ooit wenden tot de tribune en de raadszaal, naarmate de oude geharnaste hellebaardiers der orthodoxie de posten aan den ingang der kerken hernemen en hen afwijzen met een knorrig: on ne passe pas?
De heer Pierson verwacht verder heel wat van de aansluiting met de ethisch-orthodoxen. Hij meent dat hun materieel beginsel nagenoeg eensluidend is met dat der liberale partij.... Eilieve, wie heeft hem deze naïeveteit ingefluisterd? De ethisch-orthodoxen stellen grooten prijs op de autonomie van den, dat is van hun, geest en laten dien geest vrijen loop; door den adem der ethiek stijgt hij zelfs zoo hoog in de lucht, dat ons oog hem niet meer volgen kan in de uitingen zijner vrome en innige aspiraties... maar, lieve menschen! die ethische orthodoxie is geen ballon; 't is een vlieger. Zij kan nooit hooger stijgen dan 't touw reikt, waaraan de eigenaar haar vasthoudt. Als deze wil, dan haalt hij den vlieger weer in.
Kijk, de ethisch-orthodoxe en de confessioneel-orthodoxe zijn hierin onderscheiden, dat ze tot dezelfde resultaten komen langs verschillende wegen. De eerste huldigt de

{==386==} {>>pagina-aanduiding<<}
autonomie van zijn geweten, omdat hij reeds lang weet wat 't confesseeren zal -; de ander verwerpt die autonomie, om zijn steunpunt in de confessie te zoeken.... meer kan ik er nu niet van zeggen. - Maar 't is zeker dat de liberale partij, indien 't gebeuren mocht dat ze bij gelegenheid van een of andere schermutseling geallieerd raakte met het corps ethisch-orthodoxen (die, onthoud dit wel, ook al meer zouden beteekenen, als ze eenigszins geacht konden worden eene meerderheid in de Protestantsche kerk te vertegenwoordigen), dat de liberale partij in zoodanig geval wel voorzichtig mag zijn, niet omdat er sprake zou kunnen wezen van oneerlijkheid, maar omdat beide partijen soms te laat zouden kunnen inzien, dat zij zich bedrogen hadden; omdat autonomie en autonomie twee zijn.

Dr. Pierson heeft zijne theorie van het politiek en kerkelijk liberalisme toegepast op twee vraagstukken van den dag.
't Eerste betreft de verhouding van kerk en staat, ten aanzien van de theologische faculteiten aan onze hoogescholen. Pierson meent dat de liberale partij inconsequent gehandeld heeft toen zij, bij 't jongste wetsontwerp dienaangaande, de houding aannam alsof zij den verouderden en in onze dagen onhoudbaren toestand zou willen bestendigen.
't Komt mij voor dat dit onderwerp nog niet aan de orde der discussie is.
Het ontwerp eener wet op 't hooger onderwijs van den

{==387==} {>>pagina-aanduiding<<}
vorigen minister van binnenlandsche zaken is niet dan terloops besproken, en dat wel in de volle hitte van een strijd over geheel andere onderwerpen. 't Kan dus voorbarig geacht worden, de houding der partijen tegenover een onderdeel van dat ontwerp nu reeds te beoordeelen. De theologische faculteit te Leiden is immers niet opgetreden in naam der liberale partij? Bij de discussiën over het later ingetrokken ontwerp zou 't hebben moeten blijken in hoever men hier te doen had met een liberalen maatregel of niet. De minister die het ontwerp indiende was een oud-liberaal, aan 't hoofd van een conservatief ministerie.... Ofschoon het ‘timeo Danaos’ eene kleinzielige politiek verraadt, moet men erkennen dat hier wel reden was voor de liberale partij om voorzichtig te zijn in haar oordeel.
Wij laten dit punt dus rusten en gaan terstond over tot het bespreken van Pierson's meeningen omtrent de schoolquaestie. Hier staan wij op een terrein dat reeds lang is afgebakend, waarop bereids menige schermutseling heeft plaats gehad.

Ziehier in algemeene trekken ons inzicht.
De liberale partij moet krachtens al hare beginselen de wet op 't neutraal onderwijs voorstaan. De wet van 57 is het plechtanker onzer volksvrijheden, de waarborg onzer nationaliteit. Elk, die verder ziet dan zeker huisbakken liberalisme dat tot motto heeft ‘Leven en laten leven’, hij moet die wet helpen handhaven, en niet dulden dat een tittel of jota daarvan voorbijga. Ofschoon op verre na geen blind vereerder van de liberale partij, erken ik dat te dezen opzichte de toekomst van ons vaderland groo-
{==388==} {>>pagina-aanduiding<<}
tendeels in hare handen ligt, verwacht ik van haar onwrikbare houding de bewaring van dit palladium onzes volks.
De wet van 57 is zoomin als eenig ander menschelijk werk volmaakt; maar het beginsel dier wet is echt Nederlandsch en maatschappelijk-gezond; ziedaar de reden waarom zoo velen met die wet dwepen.
Indien het der liberale partij gelukken mag, de wet van 57 ongedeerd te redden uit den strijd der partijschappen, waarbij reeds velen der aangewezen voorstanders van de wet zich lieten verleiden door het liedje van liberaal, ook nu weer door Pierson gezongen, dan zal het Nederlandsche volk aan die partij vele kleine zonden en misstappen vergeven, want.... en dat is de hoofdzaak!.... bij de schoolquaestie staan wij nog eens weer tegenover de onverdraagzaamheid en den sektegeest, die zoovele jammeren over de wereld hebben uitgestort. Hier is 't de gelegenheid om zich waarlijk liberaal in den historischen zin te toonen.
De wet van 1857, voortgevloeid uit de grondwetsherziening van 1848, is in de groote quaestie, die tegenwoordig de gemoederen in beweging brengt, een consequente voortzetting van de beginselen der wet van 1806 -, en het is bekend hoe gunstig hieromtrent het oordeel van alleszins bevoegde personen geweest is. Ramon de la Sagra roemt, in zijn Voyage en Hollande et en Belgique sous le rapport de l'Instruction primaire, het systeem dier wet, ‘qui remet au professeur le soin d'apprendre à ses élèves la morale et la religion, envisagées dans leurs généralités et sans aucun mélange des principes du dogme.’ Ramon de la Sagra was een Roomsch-Katholiek. ‘Quelques prêtres catholiques,’ voegt hij er bij, ‘hommes vertueux,

{==389==} {>>pagina-aanduiding<<}
qui dans l'exercice de leur saint ministère ont su conserver pure et sans tache cette précieuse réputation de tolérance et de supériorité refusée à tant d'autres, ne firent nulle difficulté de reconnaitre la sagesse de ce système et d'avouer qu'il serait dangereux d'y porter atteinte. Cependant, quand même l'opinion de tous les hommes éclairés, ne se prononcerait pas pour le système en vigueur dans ce pays, les résultats qu'on a obtenus suffiraient seuls pour résoudre irrévocablement la question.’
Wie meer getuigen wil hooren, en daaronder mannen als Guizot en Cousin, die sla V. d. Ende's Neerlands Schoolwetgeving of Caan op. Men zal zien dat de ingenomenheid der liberale partij, de dweperij volgens Pierson, geen parti pris is, maar gedeeld wordt door velen, wier maatschappelijke en kerkelijke positie een geheel ander oordeel deden verwachten.
Vele conservatieven en concilianten zijn dan ook naijverig op den eernaam liberaal in de schoolquaestie; ze gunnen der liberale partij de eer niet, uitsluitend met de beginselen der wet van 57 te dwepen.
Het voorschrift der grondwet, waarbij eerbiediging van ieders godsdienstige begrippen op den voorgrond geplaatst werd, moest volgens de eigen verklaring der toenmalige regeering alleen dienen, om van de openbare school te weren wat men theologischen twist noemt.
Vraagt men dus, waarom de liberale partij en al wie zich in ons land in deze quaestie aan hare zijde scharen, met de wet van 57 dwepen; ik antwoord;’ omdat de

{==390==} {>>pagina-aanduiding<<}
scholen, volgens die wet opgericht, de waarborgen bevatten tegen theologischen twist.’
Of meent gij dat de staat zich met het onderwijs niet moest bemoeien?
Ik beroep mij op wat eens de heer Guillery in de Belgische Kamer zei: ‘La société doit l'enseignement primaire au peuple, comme elle lui doit la justice’ -, en wat de maatschappij verplicht is te geven, dat moet in dit geval het voorwerp van de zorg van den staat zijn. Evenals voor goed en voor allen bereikbaar recht, moet de staat zorgen voor goed en voor allen verkrijgbaar onderwijs. Geen opofferingen mogen te groot, geen lasten te zwaar, geen moeite en zorg te bezwarend genoemd worden als de schuld der maatschappij aan de natie, ten opzichte van het onderwijs, maar behoorlijk wordt afgedaan. ‘Il faut donner à l'instruction primaire tous les millions dont elle a besoin et ne pas les regretter,’ zegt Jules Simon. 't Geldt hier het zedelijk gehalte der samenleving. De zaak van het openbaar lager onderwijs, dat alle burgers omvat, kan niet met te groote nauwgezetheid behandeld worden. ‘Un peuple qui veut être libre, doit être éclairé.’ (V. Cousin). De staat mag dit niet uitsluitend overlaten aan bijzondere personen of vereenigingen, zelfs na de waarborgen voor bekwaamheid en zedelijkheid der onderwijzers te hebben verkregen, welke het algemeen belang vordert. De Nederlandsche staat volgt bij deze zedelijke daad, die hij te verrichten heeft, een zedelijk beginsel. De wet van 1857 is bovendien het krachtigste protest tegen de beschuldigingen aan 't adres van l'état athée. De partij, die volgens Pierson ‘de zedelijke wedergeboorte eens volks de voorwaarde van zijn

{==391==} {>>pagina-aanduiding<<}
staatkundig herleven’ moet achten, houdt dus de schoolwet met beide handen omhoog. Zij zegt het Thorbecke na: ‘dat het christendom niet binnen de kerk is gebleven, maar eene burgerlijke kracht is geworden, de ziel der beschaving, een stroom die zich door alle aderen der maatschappij heeft uitgestort.’ En de gemoedelijke liberalen zien met V. d. Brugghen in het bekende wetsartikel ‘een krachtig en veelbeteekenend protest tegen het materialisme’. Allen vereenigen zich om te handhaven, ‘dat de staat, met eerbiediging van ieders godsdienstige gevoelens, voortga te zorgen dat overal van staatswege voldoend lager onderwijs gegeven worde,’ omdat zij, met de treurige geschiedenis van vroeger dagen voor oogen, ons volk willen vrijwaren tegen die onkunde, welke geloofsverdeeldheid en tegen die geloofsverdeeldheid, welke onkunde kweekt. Of moet het nog duizendmaal herhaald worden, wat over de discussiën bij de wet van 57 als stofgoud met kwistige handen is uitgestrooid, ‘dat de ondervinding van alle landen in Europa het onvoldoende en heillooze van gezindheidsscholen voor de eendracht der burgers heeft geleerd, dat men daarom, zonder de maatschappelijke christelijke deugden prijs te geven, al wat naar christelijk leerstelsel zweemt voor eeuwig van de school moet verbannen?
't Geldt hier meer dan ooit een vraagstuk van practischen aard en zeer verre strekking, waarbij de staat niet verantwoord is door alleen lijdelijk af te wachten en in geval van overtreding repressief te handelen. De veiligheid van allen vordert staatszorg bij de opleiding der jeugd, behoudens handhaving van het recht der ouders, die, zedelijk en verstandelijk in staat zijn, deze aangelegenheid zelf te behartigen. Met inachtneming van de wettelijke voor-
{==392==} {>>pagina-aanduiding<<}
schriften kan daarom door Provincie of Gemeente subsidie aan het bijzonder onderwijs verleend worden, doch een bijzondere school moet, zoodra zij gesubsidieerd wordt, het karakter van onzijdigheid aannemen ten opzichte van de godsdienstige meeningen, die te onzent bestaan.
Doch, laat ons de opinie van den heer Pierson wat nader bekijken.
De heer Pierson ergert zich kennelijk aan de samenvoeging van het onderwijs en het armbestuur, in 't 2de Hoofdstuk der tegenwoordige grondwet.
Mij dunkt, juist die samenvoeging had hem op den goeden weg kunnen brengen. Waarom spreekt de grondwet in één adem van onderwijs en armbestuur? Omdat de staat zich ten opzichte van beide in nagenoeg dezelfde verhouding bevindt. Beide aangelegenheden zijn van zoo diep ingrijpend maatschappelijk belang, dat de staat zich niet mag tevreden stellen met de waarborgen, die eene goede justitie aanbiedt, en wel degelijk preventief te werk moet gaan. Bij de wettelijke regeling stond hij in beide gevallen tegenover kerkelijke en bijzondere inrichtingen, die men niet kwetsen mocht en niet stilzwijgend voorbijgaan. Men moest ze bejegenen met al dien eerbied, waarop de godsdienst en de menschlievendheid aanspraak hebben.
Ziedaar in 't kort de reden, waarom die ‘zonderlinge’ samenvoeging in de grondwet heeft plaats gehad.
‘De staat belooft eerbiediging van ieders godsdientige begrippen, niet slechts in de school zelve, maar ook bij de wettelijke regeling van het openbaar lager onderwijs. De staat belooft veel,’ zegt de heer P. niet zonder ironie.
Begrijpe wie 't kan, wat Pierson hier bedoelt met den

{==393==} {>>pagina-aanduiding<<}
staat die eerbiediging van ieders godsdienstige begrippen belooft in de school zelve. Kent hij een andere werkzaamheid van den staat dan de wettelijke regeling, hem door de grondwet opgedragen? Of denkt hij hier aan het voortdurend toezicht van den staat, in onderscheiding van de organieke wet die moest worden saamgesteld? Dat toezicht moest immers uit die wettelijke regeling voortvloeien? Of denkt hij bij de eerste phrase aan de verplichtingen van den onderwijzer, bij de tweede aan die van den staat? 't Wordt mij dan hoe langer zoo duisterder. De staat kon toch niets meer beloven dan een wettelijke regeling, waarbij de eerbiediging van ieders godsdienstige begrippen gewaarborgd zou worden. De grondwet bepaalde zich tot 't aangeven van het algemeene beginsel.
Deze belofte, (en wij houden ons hier maar alleen aan de belofte van wettelijke regeling) ‘schijnt’, zooals Pierson terecht opmerkt, ‘in het afgetrokkene alleen te kunnen worden nagekomen, wanneer geheel neutrale, godsdienstlooze scholen worden opgericht.... Maar men had hier nu eenmaal niet te doen met eene belofte ‘in 't afgetrokkene.’ De grondwet stond tegenover feitelijke toestanden en nationale denkbeelden.
De natie wilde de godsdienstlooze school niet. Geen lid der toenmalige vertegenwoordiging, die het tegendeel heeft beweerd. De R. Catholieken waren over 't algemeen zeer ingenomen met de neutrale school van 1806. Ramon de la Sagra stond daarin, gelijk wij reeds opmerkten, niet alleen. Van Gobbelschroy kon in zijn rapport van 1829 getuigen: ‘Relativement à l'instruction primaire aucunes plaintes se sont élevées. Sa marche, ses résultats sont appréciés.’ Onder de

{==394==} {>>pagina-aanduiding<<}
vertegenwoordigers van 1857 waren er zelfs, die vreesden dat de neutrale school de uitbreiding der Roomsche kerk zou in de hand werken, om het vreemde verschijnsel dat de Roomschgezinden hier te lande voorstanders der gemengde school waren. Ook het advies van den heer Godefroi was, zooals meermalen vermeld is, hoogst gunstig voor de neutrale school gelijk de wet haar begreep.
Mag men onderstellen dat die ingenomenheid gekocht werd ten koste van de liefde voor het kerkgenootschap waartoe deze voorstanders van het beginsel der wet behoorden? Maar al was dit zoo, welnu! de Nederlandsche natie is in merg en been een christelijke natie. Zij heeft de Israëlieten niet in haar midden opgenomen om hun het heiligste en edelste prijs te geven, Roomsch-Catholieken en Protestanten hebben geen vrede gemaakt door wederzijds afstand te doen van het erfgoed hunner vaderen.... Daarom is in ons vaderland de godsdienstlooze school eene onmogelijkheid.
Terecht zegt Pierson: ‘geen allesomvattend onderwijs zonder opvoeding, geen opvoeding zonder een godsdienstigen tint is denkbaar,’ en hij demonstreert voorts dat wij feitelijk niet hebben en niet kunnen hebben, de godsdienstlooze school.
‘In de werkelijkheid bezitten wij dus een niet-godsdienstlooze school, waarin kristelijke deugden moeten worden aangekweekt, een school, derhalve, doortrokken van een ‘kristendom verheven boven geloofsverdeeldheid.’
Tot zoover gaat alles goed. Geen liberaal op het gebied der schoolwetgeving, die dit en al wat hij in verband daarmee verder zegt, niet gaarne beaamt.... Doch op eens! Volte face! met de verrassende ontdekking.... ‘Dit bepaalde

{==395==} {>>pagina-aanduiding<<}
door den staat in bescherming genomen Kristendom kan gevoegelijk met den naam van modern Kristendom, of Kristendom naar de moderne opvatting betiteld worden.’
Ziedaar ons weer in de volle zee der abstractiën. 't Begint te schommelen en voor onze oogen te draaien: ‘De staat laat dus’, gaat Pierson voort, ‘op zijn scholen een bepaald Kristendom aan de kinderen meedeelen.’
- - - ‘Een staat, die op zijne scholen aan de jeugd een godsdienst mededeelt, welke in de oogen van zeer velen zijner burgers den naam van godsdienst niet meer verdient, is dat een staat, die zijn openbaar onderwijs heeft geregeld ‘met eerbiediging van elks godsdienstige begrippen?’.... ‘Is het, om iemands godsdienstige begrippen te eerbiedigen, voldoende dat ik ze niet bespottelijk maak? Eerbiedig ik u, als ik u niet uitlach?’
Dit zijn de hoofdphrases waarop Pierson voortdrijft, nadat hij de ontdekking heeft gedaan dat de christelijke deugden der staatsschool de geloofsartikelen van de moderne theologie zijn. ‘Het harde woord is uitgesproken,’ schrijft hij: ‘onze staatsscholen zijn moderne sekte-scholen. Is dit woord zoo geheel onjuist?’ - - Ja, dat woord is geheel onjuist! Als de moderne opvatting in den zin der wet van 1857 eene sekte vormt, dan houdt zij op de uitdrukking te zijn van ‘een Kristendom verheven boven geloofsverdeeldheid.’ Als sekte moet de moderne richting een dogmatisch beginsel hebben, of ik weet niet welke de kenmerken van eene sekte zijn.
Pierson heeft dit gevoeld, want na de vraag: ‘wat vloeit hieruit voort?’ laat hij uit zijne opvatting iets voortvloeien wat niemand er in zoeken zou. Hij doet dit om zijne mo-
{==396==} {>>pagina-aanduiding<<}
derne sektescholen in botsing te brengen met de heiligste leerstellige begrippen der orthodoxe schare.
De staatsschool in dienst van het moderne christendom getreden, zal volgens hem een geslacht kweeken, ‘doordrongen van den geest van het ondogmatische Kristendom.’
Zou de heer Pierson liever een geslacht zien opgroeien, dat doordrongen was van het dogmatisme?
Dat is de vraag niet, geeft hij ten antwoord. De vraag is, of de heele natie dien geest van ondogmatisch kristendom wil. ‘Er zijn zeer velen, orthodoxen van elk kerkgenootschap, die dit zeker niet willen, tot geen prijs.’ Toegestemd, maar die zeer velen maken de natie niet uit; de staat heeft niet te doen met de zeer velen maar met allen; hij is dus verplicht, aan 't openbaar onderwijs een karakter te geven, dat boven of buiten alle dogmatiek staat, omdat, ofschoon nu zeer velen zich ergeren kunnen aan het te weinig, niemand het recht moet hebben om den staat een te veel te verwijten. In een toestand als de onze feitelijk is, blijft 't eene utopie, aan allen te voldoen. Het streven van den staat moet zijn: geen mensch met toeleg te krenken.
Wat nu verder de quaestie der moderne richting aangaat, weet niemand beter dan Dr. Pierson dat 't onjuist en hoogst onbillijk is, hare godsdienstige opvattingen te karakteriseeren als absentie van alle dogmatisme. Dezelfde verwarring van zijne theologische herinneringen en politieke aspiraties, die wij boven herhaaldelijk aantroffen, speelt hem ook hier weder parten.
‘Is het, om iemands godsdienstige begrippen te eerbiedigen, voldoende dat ik ze niet bespottelijk maak? Eerbiedig ik u, als ik u niet uitlach?’ - - - Ja, zonder

{==397==} {>>pagina-aanduiding<<}
twijfel. Of kan ik meer van u verlangen? Mag ik als bewijs van eerbied vorderen, dat gij den schijn aanneemt alsof gij er in deelt?
Zonderlinger eisch is er wel nooit aan een staat gedaan, dan dat hij zorge voor alle overtuigingen van al zijne onderdanen, overtuigingen die te eenenmale buiten den kring zijner bemoeiingen en bevoegdheid liggen!
De verontwaardiging waarmee de bedoelde phrases van Pierson geïllustreerd zijn, maakt dan ook op mij 't effect van een opgewonden toast.... zonder onderwerp.
Doch.... al gaan wij een eindweegs met Pierson mee, al laten we ons beheerschen door toegeeflijkheid voor de zeer velen, voorbijziende het belang van de natie als één geheel beschouwd, de maatschappij en hare leden.... dan nog heeft zijn invectieve hoegenaamd geen grond.
De staat wil niet ‘dood zwijgen.’ Hij opent voor het bijzonder onderwijs de gelegenheid om zich te voorzien van behoorlijk geëxamineerde onderwijzers. Hij waarborgt naast de onzijdige openbare school, het recht der ouders om hunnen kinderen ongestoord het onderwijs te laten geven dat zij verlangen. Ja, de wet vergunt aan de leeraren der godsdienst dat zij, buiten de gewone schooluren, de lokalen gebruiken voor hun meer leerstellig onderwijs -; niet alleen gedurende ‘drie kwartier’ maar zoolang zij dit verkiezen en de orde der school 't toelaat. Ik weet wel, een en ander is niet van zooveel gewicht als men 't wel eens doet voorkomen, maar in 't oog van hem, die meent dat de staat in deze tot niets verplicht was, is 't zonder twijfel een bewijs van welwillende gezindheid tegenover het bijzonder onderwijs.
Door een en ander is het oordeel van Pierson over een

{==398==} {>>pagina-aanduiding<<}
staat, die zegt ieders godsdienstige begrippen te eerbiedigen, zeer onbillijk. De schets van de ongeloovig-gevormde kinderen, die hoofdschuddend langs de graven hunner ouders zullen wandelen, is een van die pathetische declamaties, waarmee men niets anders bereikt, dan dat men zichzelf misleidt omtrent 't onjuiste van eigen redeneering.
Ware dit niet zoo, ik zou den heer P. vragen hoe hij 't kan verantwoorden, de orthodoxen die de christelijke deugden der schoolwet gelijkstellen met het moderne christendom, den staat te laten verwijten dat zij niet behoorlijk gewaarschuwd, en (om een alledaagsche uitdrukking te bezigen) in den strik zijn geloopen. Onnoozele geloovigen! die wel op den reuk af wist dat er ketterij in de lucht was, maar toch voortgingt uwe kinderen te laten bederven door de openbare moderne sekteschool!
Maar wat wil Pierson dan toch? Welk practisch middel, om den onhoudbaren toestand te verbeteren, geeft hij aan de hand?
Hier zal de eenvoudige zich verbazen. Hoort wat Pierson zelf schrijft:
‘Wat is van dit betoog de praktische konklusie? Allereerst, dat men het bezwaar erkenne, kortelijk aldus te formuleeren: Te willen, dat de school èn niet - godsdienstloos zij, èn tevens elks godsdienstige begrippen eerbiedige, is, blijkens de ervaring, het onvereenigbare willen.’....
Goed, wij willen dit voor een oogenblik toegeven. De school die niet-godsdienstloos is, maar elks godsdienstige begrippen wil eerbiedigen, is eene ongerijmdheid. - Wat volgt dan nu daaruit?
Natuurlijk dat die onmogelijke, ongerijmde, verderfelijke school, gebouwd op een leugen, en alleen in stand te hou-
{==399==} {>>pagina-aanduiding<<}
den door zichzelve en anderen voortdurend te bedriegen, dat zij zoo spoedig mogelijk gesloten, gesloopt, vernietigd moet worden. Beter geen school dan zulk eene, die dag aan dag de heiligste gevoelens en begrippen der weerlooze menigte miskent. Beter geen school, dan zoo'n moderne sekteschool, die de kinderen leert, hoofdschuddend langs de graven hunner ouders te wandelen en in eigenwaan te spotten met het eenvoudige geloof waarin duizenden gestorven zijn.... Zoo zouden wij zeggen, - maar Dr. Pierson deinst ter laatster ure terug voor zijn eigen stellingen: ‘Uit het erkennen van een ernstig bezwaar tegen het bestaande, vloeit immers nog niet voort, dat men terstond tot de afschaffing van het bestaande moet overgaan.’
Ziedaar de conclusie van zooveel grieven en invectieven! Voorloopig gaan wij rustig op den verderfelijken, zielenmoordenden weg voort!....
Is 't te hard als ik hier van gebrek aan moed spreek; als wij den heer Pierson verwijten dat hij een zondvloed heeft opgeroepen om zijne Noachs te bergen onder een parapluie?
De heer Pierson wil alleen een huldiging van het liberale beginsel, eerbied voor de autonomie van den geest. Hij verlangt alleen een protest tegen de tirannie, die nu ter goeder trouw, en zonder dat men het onmiddellijk verhelpen kan, wordt uitgeoefend. Voornamelijk tegen het dwepen met de schoolwet heeft hij groot bezwaar....
Hebben wij geen reden om te vragen, waarvoor dan toch eigenlijk al die verwijten en beschouwingen moesten dienen? Wat al leven voor zoo weinig zaaks!

De rest der brochure is gewijd aan een betoog dat

{==400==} {>>pagina-aanduiding<<}
blijkbaar ten doel heeft om onze teleurstelling over het luttel bevredigende van hetgeen voorafging zooveel mogelijk weg te nemen. 't Is wezenlijk niet minder schraal.
De liberale partij (het geheele betoog komt daarop neer), de liberale partij behoeft zich voorshands den toestand nog niet aan te trekken. Eerst dan zal zij zedelijk verplicht zijn hare opinie over een en ander te zeggen, en middelen te beramen tot herstel, als.... ja, wat denkt ge?.... als zij ontwaakt zal zijn tot het volle bewustzijn van hare roeping en toegerust met hare volle kracht? als zij de verspreide deelen der partij tot een sterk geheel zal hebben vergaderd? als zij hare banier zal hebben vertoond in alle hoeken en ook den traagste zal hebben bezield? Misgeraden!.... De liberale partij zal eerst dan de zaak in quaestie behoeven te onderzoeken, wanneer....
- - - 1o ‘Katholieken en Anti-revolutionnairen eenstemmig een voorstel van wet zullen hebben voorgedragen dat aan hunne bezwaren te ge moet komt. Zij toch kunnen het best weten hoe dit voorstel behoort te luiden;
2o de “Vereeniging voor christelijk nationaal onderwijs” een eerbiedwaardiger aanzien zal hebben verkregen, wat betreft de geldelijke middelen waarover zij te beschikken heeft’....
In ernst?.... Is 't mogelijk eene zaak, waarvoor men sympathie aan den dag legt, onbarmhartiger te bespotten? Indien 't door de verlegenheid waarin deze aanhanger der liberale partij zichzelf gebracht heeft, niet zoo deerniswaardig was, zou 't ergerlijk wezen.
Voorshands behoeft de liberale partij niets anders te doen dan te verklaren dat zij met de wet van 57 niet dweept. Met de rest heeft zij nog eenige jaren den tijd.

{==401==} {>>pagina-aanduiding<<}
Eer dat de volmaakt vrijzinnige, de edele vriend van de zedelijke wedergeboorte en van de staatkundige herleving des volks uit zijn hobbelstoel behoeft op te rijzen; of liever, eer hij de hand heeft uit te steken om de ingekomen plannen door te lezen -, zal er nog menige maansverandering plaats hebben, zullen nog wel een twintigtal ministeriën oprijzen uit den boezem der volksvertegenwoordiging...., want 'tgeen vooraf moet gaan is geen kleinigheid.......
Katholieken en Anti-revolutionnairen moeten 't eens zijn. Lieve deugd! Wanneer zal dat wezen?....
Tegelijkertijd, of daarna, moet de Vereeniging voor christelijk nationaal onderwijs een eerbiedwaardiger finantieel voorkomen hebben.
Wat zegt gij er van?
Misschien merkt ge wel op, dat, ingeval de voorwaarde sub no 2 vervuld is, no 1 zou kunnen vervallen -, en ik geloof dat gij in uwe eenvoudigheid gelijk zoudt hebben.... doch pas op, want dan antwoord Pierson u: ‘Ik beweer niet, dat de Vereeniging voor christelijk nationaal onderwijs voor haar eigen geld doen moet wat zij van den staat vergt, maar dat zij het voor haar eigen geld doen zou, indien de zaak haar meer ter harte ging’.... En ik geloof dat gij aan dat antwoord genoeg zoudt hebben, niet om te erkennen dat gij ongelijk hebt; maar om een discussie te mogen staken, waarin de heer Pierson zooveel verwarring bracht.
Zooveel schijnt intusschen te blijken, dat een reeds bestaand plan van tegemoetkoming aan de bezwaren der orthodoxen den heer P. voor den geest zweeft. Nu, dat mag wel. De quaestie is, hoe moeilijk ook voorgesteld,

{==402==} {>>pagina-aanduiding<<}
feitelijk reeds lang daghelder en beslist. De bijzondere gezindteschool verlangt subsidie voor zichzelve, of opheffing van het zoogenaamd monopolie der staatsschool door verplichte heffing van schoolgeld.... De heer Pierson had dit eenvoudig kunnen zeggen en zijne opinie daarover behooren te ontwikkelen. Andere voorstellen hebben wij hoogstwaarschijnlijk niet te wachten en de zaak kan dus worden afgedaan.
Waartoe dan agitatie onderhouden? De heer Pierson, die door zijne tweeledige voorwaarde van de prise en considération de zaak op de lange baan wil schuiven en zich voorloopig tevreden stellen met een minimum van liberaliteit, hij werkt de agitatie in de hand. Dat kan zijn wezenlijke bedoeling niet zijn!

De brochure eindigt met eenige algemeene opmerkingen, die zich aansluiten aan het begin. De liberale partij - en in dit gedeelte wordt het zonneklaar dat Pierson onder dien naam alleen de Thorbeckianen en Putteanen bedoelt -, de liberale partij heeft in den laatsten tijd aan prestige verloren; zij heeft bij de verkiezingen in 66 en 68 slechts eene miniatuurmeerderheid kunnen verkrijgen. De oorzaak daarvan is haar fanatisme. Zij heeft ruimte gelaten voor de vraag of ze wel echt-liberaal was. Had zij in zake het onderwijs wat toegegeven aan het recht van andersdenkenden en niet getoond te dwepen met de wet van 57, dan zou, gelijk ook naïef genoeg verwacht en voorspeld werd, het geheele Nederlandsche volk als een eenig man houw en trouw hebben moeten zweren aan het liberale vaandel. Daarom, ernstig zichzelf onderzocht, uitgeworpen

{==403==} {>>pagina-aanduiding<<}
wat onrein is, afgelegd wat ontsiert, en van nu aan beantwoord aan het ideaal eener liberale partij.

De stem buiten de kampplaats heeft gesproken. -
- Wat dunkt u, mijne heeren van de liberale partij?
Mij dunkt, ik zou, indien ik Thorbeckiaan of Putteaan was, het volgende antwoorden:
‘Indien wij in 1866 of 1868 bij de verkiezingen den schijn op ons hebben geladen, of dien ook maar op ons lieten rusten, dat wij een haarbreed wilden afwijken van onze beginselen - zoo steenigt ons, want vervloekt is de man, die onwaarheid spreekt, en dat zou van ons standpunt onwaarheid geweest zijn. Onze eer is 't, dat wij als partij niets van dien aard hebben gedaan. Krachtens onze historie mochten en konden wij dat niet.
Welke ondenkbare voorstellen onze tegenpartij in zake het onderwijs nog doen kan, weten wij niet; maar de twee die de kiezers konden kennen, waren niet in onzen geest. - - Dus was onze weg ons voorgeschreven. Meent gij dat de liberale partij daardoor van haar prestige verloren heeft? Ons prestige heeft geleden door den welbekenden onzaligen twist, die door eerzucht aangeblazen en door hooghartigheid is gestijfd; maar het is niet geschonden door onverdraagzaamheid of den schijn van die, waar 't de schoolquaestie betrof. Het Nederlandsche volk is een verstandig volk. Op den dag waaarop de liberale partij haar vaandel misbruiken zal voor een kortzichtig liberalisme, dat niets anders zou wezen dan indifferentisme, met christelijke liefde en verdraagzaamheid verguld -; op dien dag zal 't met ons prestige uit zijn.’







{==404==} {>>pagina-aanduiding<<}

Iets over natuurstudiën.

Natuurstudiën. Schetsen uit de planten- en dierenwereld. Naar het Hoogduitsch van Dr. H. Masius, door A. Winkler Prins.
De meening dat de natuurstudie de dood zou zijn voor alle poëzie, heeft sinds eenige jaren al 't karakter en 't voorkomen van een onbeschaamde landloopster gekregen, die zich door verzoek noch bedreiging laat afwijzen.
't Is zeer wel mogelijk dat er onder de natuurphilosofen prozaïsche menschen en slechte dichters worden gevonden, doch van zulke lieden schijnt de wereld al gewemeld te hebben, toen een natuurphilosoof nog een even groote rariteit was als tegenwoordig een goede Latinist.
Door alle eeuwen heen galmt de klacht over te weinig poëzie onder het menschdom.
Indien er prozaïsche menschen zijn onder de mannen der natuurstudie, dan ligt dit geenszins aan die studie, maar aan die mannen.
Omgekeerd danken wij de poëzie onzer hedendaagsche

{==405==} {>>pagina-aanduiding<<}
barden en troubadours niet zoozeer aan hun pharmaceutische, notarieele en andere officieele bemoeiingen, als wel aan hun oorspronkelijken aanleg. Wat is 't geval? De zonde van eenigen werd als schuld van allen genoteerd.
Men vindt zoölogen, die sinds jaar en dag de verwantschap van mensch en aap zoeken te bewijzen en klaarblijkelijk geen plan hebben, 't er vooreerst bij te laten zitten.
Er zijn scheikundigen, die, ook nadat de leekedichter hen in veler naam voor die communicatie recht hartelijk bedankt heeft, steeds voortgaan met de bewering dat de mensch een chemisch praeparaat is.
Er zijn botanici, die elkander verscheuren, gelijk sinds overoude tijden hun vaderen gedaan hebben, om de determinatie van een of ander onnoozel gewas. Ook ware, zonder hun medewerking, het schietkatoen niet ontdekt.
Er zijn physici, in wier plaats men op een soupeetje zonder schade een logarithmentafel kan vragen.
Er zijn physiologen, die ons keer op keer door de mededeeling van ‘interessante gevallen’ den eetlust benemen.
Er zijn neefjes van dertien jaar, die u reeds herhaaldelijk op een flater betrapt hebben; nog gisteren wilde zoo'n jongen u de constructie van een locomotief uitleggen, nadat hij, nota bene, reeds het onderscheid tusschen loodwit en zinkwit had uitgelegd.
De ontmoeting met dergelijke heeren en heertjes heeft sommige menschen tot de conclusie geleid dat natuurstudie de dood is voor poëzie. Gebrekkige conclusie inderdaad, waarvoor de genius der inductieve methode, ja, van alle ordentelijke methoden, het aangezicht bedekt.
Laat ons, kort en goed, verklaren dat er, gelijk in alle afdeelingen der menschheid, zoo ook in de natuurkundige

{==406==} {>>pagina-aanduiding<<}
afdeeling geen gebrek aan ploerten is; maar daarbij zorgen, dat ons eigen oordeel over de afdeeling vrij blijft van ploertigheid.
Ik kom tot iets anders.
't Zal nu een jaar of veertien geleden zijn - 'k was nog student -, dat in zekere voorrede van zeker populair boek nog al spottend werd uitgemeten hoe ongelukkig de wetenschappelijke opleiding van een massa jonge menschen was. Er werd op gewezen dat menigeen vrij wat wist van de historie der oude Chaldëers, Babyloniërs enz., maar geen besef had van 't geen er voorviel in zijn eigen tijd. Er werd gezegd dat wij van den Jupiter en Mercurius der mythologie heel wat konden verhalen, maar weinig of niets van hunne naamgenooten, de planeten. Wij kenden, heette het, den loop van allerlei rivieren, ook van de onbeduidendste; maar van den bloedsomloop in ons eigen lichaam hadden we ternauwernood een voorstelling. We wisten, om zoo te zeggen geblinddoekt den weg in de kamers van Salomons' paleizen; maar de kamers van ons eigen hart, maar het weefsel onzer longen, maar dit, maar dat, wat we vóór alle dingen dienden te weten, wij wisten er niet van.
Onder ons gezegd, 't is waar, we wisten er zoogoed als niemendal van. En 't werd ons laat genoeg gezegd dat dit eigenlijk nog al gek was. De dag der promotie kwam eerlang, de zorg voor een plaats in de maatschappij volgde weldra, het ambt nam al verder onzen tijd in. En.... ik wil maar zeggen: een beetje hooghartigheid tegenover ‘die prozaïsche natuurmannen,’ een weinig gemaskeerde spijt, ietwat verkapte jaloezie tegenover ‘die materieele lui’ -, och, mijne heeren van de faculteit, gij moet het ons niet

{==407==} {>>pagina-aanduiding<<}
te hoog aanrekenen. Als 't er op aankomt, dan meenen wij 't niet zoo kwaad. Bij gelegenheid erkennen we volmondig en volhartig dat we geen drie passen in 't rond kunnen doen, zonder uw zege en uw zegen te ontmoeten -, dit binnen- en buitenshuis; dit als we op reis en als we niet op reis zijn. 's Avonds vooral, als uw gaslich[t] zoo helder brandt, als de steenkolen in den haard ons, al knetterend en knappend en verwarmend, in uwen naam vertellen wat ze zoo al beleefd hebben in de eeuwen die geweest zijn -, och hemeltje, dan zou 't al te dwaas wezen, zoo we niet met erkentelijkheid uw faculteit gedachten.
Zijn we soms wat preutsch en schijnen we wat ondankbaar -, wijt het aan onze opleiding.
Ook wij vergeven 't wanneer ge een enkele keer u aanstelt, als hadden de heeren van andere faculteiten hun rente niet opgebracht. 't Is wel jammer dat ge al zoo vroeg naar 't laboratorium werdt gestuurd, of naar andere plaatsen, waar de poëzie niet aan 't woord mocht komen. 't Is wel jammer dat ge met feiten werd volgestopt en met formules, zoodat uw hart - ik meen nu het spierweefsel niet - als voor niemendal thuis lei. 't Is daarom begrijpelijk dat ge, als wijlen uw groote voorzaat Baco, nu en dan den rug toedraait aan onze Shakespeare's enz. Het spreekt vanzelf dat er ook bij ulieden van tijd tot tijd eenige vakpedanterie onder doorloopt, zelfs een beetje onkunde en eenig leedgevoel. Ziet ge -, alles begrijpen is alles vergeven, heet het tegenwoordig, en daar is wezenlijk ook iets van waar. 't Zal overigens met onze verstandhouding op den duur wel beter worden. Hebben wij niet reeds in Goethe een soort van reunie- en verzoeningsfeest gevierd? Welzeker, en er is natuurlijk maar

{==408==} {>>pagina-aanduiding<<}
één Goethe, dat weet iedereen; maar wat dunkt u van Dr. H. Masius?

Bij den heer G.T.N. Suringar te Leeuwarden is in 't begin dezes jaars een boek van de pers gekomen, onder den titel: ‘Natuurstudiën. Schetsen uit de planten- en dierenwereld. Naar het Hoogduitsch van Dr. H. Masius, door A. Winkler Prins;’ een boek zoo uitmuntend geschreven, zoo uitnemend vertaald, zoo keurig gedrukt en uitgegeven, met zoo voortreffelijke houtsneegravuren (galvano-plastiek) versierd, dat - dat het een lust is, er de aandacht op te vestigen van wie 't niet kennen mocht.
Door een zoöloog en een botanicus van professie heb ik mij laten verzekeren dat het wetenschappelijk gehalte van dat boek, voor zoover zij konden nagaan, onberispelijk was. En de vertaler - als natuurkundige ook meer dan dilettant - zegt niet te veel wanneer hij van Dr. Masius verzekert: ‘Het kostbare goud der wetenschap heeft hij tot grondstof gebruikt voor zijne aesthetische beschouwingen. Als een geniaal kunstenaar heeft hij bij zijn arbeid geen hulpmiddel versmaad; de sage en de geschiedenis, de wijsbegeerte en de poëzy heeft hij dienstbaar gemaakt aan het volbrengen van zijne taak.’
Ik voor mij althans beaam die verklaring volkomen. In Masius' boek is zoowel Gestalt als Gehalt; de wetenschap en de kunst, de natuurphilosoof en de dichter hebben elkaar hier rendez-vous gegeven. Door vereende krachten kwam er een schoon en goed boek in de wereld, waarvoor alle faculteiten te zamen dankbaar mogen zijn.

{==409==} {>>pagina-aanduiding<<}

Dr. Masius begint zijne wandeling in de keerkringslanden en Zuid-Europeesche gewesten, waar de plantengroei meer dan ergens elders ‘de moederlijke gezindheid onzer aarde’ openbaart. Daar toont hij ons vóór alle dingen den palmboom, ‘onder welks bladerendak Apollo het levenslicht aanschouwde.’ Nu, Apollo zelf had ons geen beteren gids kunnen geven. Voor Masius is de gausche schepping één levende ziel, en in zijn taal hooren wij inderdaad het schijnbaar onbezielde zijn verheven geschiedenis van vreugde en smart verhalen. Hij is een echte zoon van den Germaanschen stam; vol gevoel voor de liederen zonder woorden, die de rijke natuur in alle jaargetijden op duizend tonen zingt.
Sla zijn boek open; het boeit u op iedere bladzijde. Wilt gij den palmboom zien? Zie, uit de schemering des wouds verheft hij zich, ‘als een metalen zuil in den zonnegloed schitterend, beeld der kracht en der vrijheid en der eeuwige jeugd, terwijl toch ook over de vorstelijke gestalte van dezen boom de sluimerzieke, zwaarmoedige schaduw van het Oosten zweeft’.... Maar gij moet het zelf lezen -, in zijn geheel.
Kent gij den cipres? Ach, in het noorden ‘vertoont hij zich als een zieke vlugteling, die met innig heimwee naar het vaderland smacht.’ Maar zie hem in zoeler luchten; zie die ‘hooge en rijzige gestalte in een digten en zwaren fluweelen mantel omhuld.’ Welk een sombere verhevenheid! Welk een beeld van den rouw! ‘Zulk een half slaperige, half bespiegelende rust zoekt men bij andere boomen te vergeefs.’
In den tuin van den Alhambra verrijzen nog heden ‘rondom den koelen waterspiegel de vijf eeuwenoude cy-
{==410==} {>>pagina-aanduiding<<}
pressen, die de koningin der Moren, door den gloed harer liefde verteerd, er deed planten tot eene gedachtenis van haar hartstogt en van hare schuld. Met hunne schaduw dekken zij het graf van haren minnaar, en nog altoos gloeit er in eene menigte donkere rozen het bloed der Moorsche vrouw. Maar geen lispelend blad vermeldt zijn naam; geen ademtogt des dampkrings ontlokt een verraderlijk gedruisch aan den zwijgenden boom.’
In de nabijheid van het klooster verheft zich statig de cipres. In het stille avonduur zit de monnik aan zijn voet en peinst.... Daar verbreekt de zilveren toon der kloosterklok de stilte; het ave Maria! trilt op de golven der avondlucht. De monnik keert weder naar de eenzame cel - en ‘boven den somberen boom, als boven een reusachtige doodkist, verrijst de avondster met liefelijken glans.’
Zie den Amerikaanschen cipres in zijn vaderland, te midden der zijnen. Meer dan drie honderd voet hoog, meer dan drieduizend jaar oud, duldt hij ternauwernood dat gij hem nadert. Wat de verbeelding zich sombers kan voorstellen, het huivert door deze wouden, waarin het daglicht sinds eeuwen niet doordrong, waar alligators en slangen heerschappij voeren, waar doodelijke poelen en moerassen tot nog toe den spot drijven met 's menschen herscheppenden geest.
Straks voert onze gids u naar het eenzame dennenwoud, naar het groote ‘woudkerkhof,’ waar ‘de heide onvermoeid haar schrompelig boetgewaad weeft om de leden van den krachteloozen bodem.’ Of hij verplaatst zich met u naar het land der sparren, naar het verheven Ertsgebergte. ‘Om mij heen verheffen de boomen met fierheid hunne stammen, en van alle takken vallen gouden harsdroppels ter

{==411==} {>>pagina-aanduiding<<}
aarde. Geenerlei geluid verbreekt de stilte; alleen de beek doet zich hooren, die ginds bruisend van de rotsen daalt. Reeds heeft de nacht zijne schaduwen uitgerold over de dalen, maar op de bergen baadt zich de spar in den zonnegloed, als ware zij een priesteres des Allerhoogsten, die haren zegen geeft aan de vermoeide aarde. Daar rijst de maan uit dikke nevelen omhoog en weeft zilveren stralen in de takken, en alle hoogten, alle hellingen vlotten en drijven in een tooverachtig licht. De wind ontwaakt en beroert met zijn lichte vleugels de duizende snaren der groote woudharp. Nu hoort men in de hooge kruinen een gedempt zwaarmoedig suizen - en een heilige huivering doet ons harte trillen. Het is ons, alsof de verhevene rust, die op het donkere, sluimerende gebergte troont, plotseling met de gave der taal wordt bedeeld. Zonderlinge stemmen doen zich hooren; al onze wenschen, al onze hartstogten zwijgen, en uit het diepst der ziel, als uit een gewijden stroom, verheft zich de engel des geloofs.’
Dat vind ik schoon. Een ander vindt het misschien onbegrijpelijk?... There are more things.... zei Hamlet, en dat zou ik in zulk een geval ook maar weer zeggen.
Wilt gij den koning der Germaansche wouden aanschouwen, den eik, den duizendjarige? Hij ‘heeft Guelfen en Ghibellynen gezien, Ziska en Procopius, Friedland en de Zweden. Onder zijne kruin klonk welligt het Dies irae van vervolgde ketters -; in zijne schaduw verschool zich misschien de roofzuchtige partijganger -. Daar staat hij nog en hult zich fier in zijn groenen mantel - -’ Om de steenklompen heen en diep in de rotskloven drijft hij zijne wortels; als uit den afgrond schiet hij omhoog, als wilde hij in de wolken een woning bouwen voor zijne kruin.

{==412==} {>>pagina-aanduiding<<}
‘Als een harnas sluit de diepgegroefde schors om het ligchaam van den noordschen reus -, en als de noordewind zijne speren drilt, om den ijzeren stam te treffen, dan dekt hem het ruige mos als een beveiligend schild. Zoo heeft de oude, als een rijzige en reusachtige held, zijn voet vastgeschoord op den bergtop, en het is hem een genot in de wolken strijd te voeren tegen Eolus en diens woeste benden. Maar bij den grond stijgen klimop en kamperfoelie met teedere ranken tegen hem op, en vinken en merels kweelen in zijne takken hun welluidend lied.’
Brave eik, gij weet wel dat kracht geen ruwheid is, en lompheid geen sterkte en ongenaakbaarheid geen majesteit. Hoe menigen waardigheidsbekleeder onder de menschen gaat gij te boven!
Wie heeft het beukenwoud niet lief, waar ‘de geest van gezonde kracht met zijne vleugels klept en de ziel tot opgeruimdheid stemt?’ O Thüringer woud! O dalen van den Harz, eer ik u vergete!... ‘Ontzettende rotsblokken, met varens begroeid, liggen aan den voet dier ernstige boomen, onder welke de bron tusschen bloemen en wortels hare zilveren draden spant. Boven hunne toppen gloeit de middagzon. Ieder blad wordt gedrenkt met een lichtdroppel en herschapen in een vonkelenden smaragd, zoodat een groenachtig gouden tooverglans door de zaal wemelt. De vingerhoed ontsteekt zijne kaarsen, de hagedis sluipt langs de rotskloven, en blauw-gevleugelde insekten wiegen zich op de halmen. Daartusschen schiet een lichtstraal der zon langs de stammen naar beneden; op het mostapijt trillen wankelende lichtbolletjes, en alles verkeert in eene zonderlinge stilte, als ware het betooverd. Maar daar ginds, waar het woud zijne poorten ontsluit,

{==413==} {>>pagina-aanduiding<<}
dáár wenken ons weiden en dorpen, een riviertje blinkt in de verte, en het welluidend belgeklank der kudde klinkt ons vriendelijk te gemoet.’
Men zou er zoo heen willen!... Doch heb ik u van dien Masius te veel gezegd? Is hij geen kunstenaar, geen dichter gelijk weinigen? En ik verzeker u -, dat citeeren valt mij bang. Al bladerend door zijn boek, krijg ik een gevoel alsof ik onrecht pleeg. De eene bladzijde toch is al schooner dan de ander; als om strijd vragen zij een eervolle vermelding. Heb ik juist gekozen?.... Maar ik heb niet gekozen; ik citeerde als voor de hand weg. Niets heb ik u verhaald van de berk en de elze, van den ijp en de linde, van de vriendelijkheid der eene, de ongezelligheid der andere, van de coquetterie hier, van de melancholie elders. Ik heb u niet gebracht op de heide en op het korenveld -, maar het is verrukkelijk, het is niet om uit te spreken, wat Masius u daar laat zien en hooren en gevoelen.... hoewel, men zou haast zeggen dat hijzelf aan het onuitsprekelijke klanken geeft.

Groote verplichting heeft voorts de dierenwereld aan Dr. Masius. Zelden misschien heeft iemand zoo goed geweten wat er in een dierenziel al kan omgaan; zelden heeft iemand het aardiger en beter gezegd. Om ook hier maar weer met het begin te beginnen -, hoor, hoe hij spreekt over een eenvoudige kip....
Zij ‘vertegenwoordigt eenigzins den geringen burgerstand - - en vergeet geen oogenblik de verpligtingen, die op haar rusten. Haar dom verstand heeft een afkeer van alle nieuwigheden, van alle uitspattingen. Zij wil niets

{==414==} {>>pagina-aanduiding<<}
weten van die twijfelachtige deugden, die wij in onzen eigenwaan nu eens bevalligheid, dan weder voorkomen, adellijke houding, of zelfs beschaving noemen....’
Ze is dus waarschijnlijk nog zoo dom niet als ze lijkt.
- ‘Eenvoudig burgerlijk, als haar gewaad, is geheel haar handel en wandel. Blijft in uw land en verdient eerlijk een stukje brood! roept zij hare zonen en dochteren toe, in wier midden zij klokkend heen en weder wandelt.’
Men hoort wel eens maller dingen onder de menschen.
- ‘Bij de eerste schemering van den ochtend nemen hare zorgen een aanvang, en wanneer het gouden oog des dags wegzinkt in het westen, dan beklimt zij met een kalm geweten hare slaapstede....’
Och heere, wat een mensch nog kan leeren van zoo'n kip!
Natuurlijk, ook een kip is niet volmaakt. In haar afkeer van het kwajongens-kosmopolitisme, dat eigen haard en vaderland minacht en tegenwoordig in sommige menschenkringen aan de orde is -, maakt zij zich als vele oud-gasten schuldig aan de verheerlijking van traditie en eenzijdigheid en... zoo wordt ze bijwijlen wat onnoozel. Evenwel... zij is een toonbeeld van moederliefde en als 't er op aankomt, bedekt ze daardoor menigte van gebreken. Gij weet, het is niet alleen Plutarchus, die haar trouwe liefde geroemd heeft.
En dan de haan! Een geboren koning en.... huisvader tevens! Reeds deze bijzonderheid maakt het allerbelangrijkst, Dr. Masius over hem te hooren.
En dan de kalkoensche haan! ‘Een adellijke bedelaar.’ Fluisterend, klokkend en snuivend stapt hij langs den muur, alle vederen doet hij rijzen - -, de half uitgesla-
{==415==} {>>pagina-aanduiding<<}
gen vleugelen sleept hij rakelings langs den grond, even als de nieuwbakken dragonder-officier zijn sabel!....’
Je zou zeggen!.... zoo'n kalkoensche haan!....
En dan de pauw, die arme, mooie vogel, van wien reeds Chrysippus begreep: ‘hij bestaat alleen om der wille van zijn staart.’
En dan - - -, doch lieve vrienden, ik moet u wezenlijk verzoeken, het werk van Dr. Masius zelf te lezen. Het is een schoon en goed, het is een gezond en stichtelijk geschrift. Ik hoor u zoo dikwijls zuchten en vragen om ‘eens een frisch boek;’ welnu, hier hebt ge al de frischheid van een mensch, die de natuur liefheeft. Houdt ge van Hebel's poezië? Goethe dweepte er mee. Men zou onzen Masius wellicht den Hebel onder de prozaschrijvers kunnen noemen. Zon, maan en sterren, berg en dal, beek en rivier en meer, heide en weide, bloem en vrucht, 't gedierte des velds, der lucht en der wateren -; allen vertrouwen ze hem hun geheimen. Er zijn meer zulke Zondagskinderen - enfin, Masius is er ook een, en van hem spreken we thans. Laat hem tot u spreken; het kan u goeddoen.

Ik stel mij een practicus voor, die de natuurwetenschap alleen dáárom liefheeft wijl ze hem op 't idee bracht, zijn geld in de beetwortels te steken en langs dien weg een westersche suikerlord te worden met equipage en verder toebehooren. Of ik denk aan een practicus van een andere species maar van 't zelfde genus. Ik stel mij zoo iemand voor, ten langen leste bevindend dat de wetenschap een vervelend ding, de natuur een saai element is. Indien zulk een mensch

{==416==} {>>pagina-aanduiding<<}
op den dag dier ontdekking nog een weinig ziel heeft overgehouden -, laat hem dan een boek als dat van Masius lezen. Misschien bemerkt hij ter elfder ure dat de schuld aan hemzelven lag; dat de wetenschap voor een ordentelijk man geen melkkoe, maar een priesteres is; dat de natuur wel heel wat goeden raad geeft voor onze huishouding, maar toch nog iets meer te beduiden heeft dan een keukenboek, meer dan een laboratorium, meer dan een fabriek.
Ik stel mij een geleerde specialiteit voor, die met bloemen of sterren, met dieren of menschen omgaat gelijk de mathematicus met problemen en formules; die u in een oogenblik van gezellige distractie verhalen zal dat de sterren tot de astronomie behooren, en de bloemen heur aanzijn danken aan de botanie; die in uw lievelingshond een zoogdier ziet, en in het Haagsche bosch een verzameling van boomen; die niet gelukkiger is dan wanneer hij een brok van 't heelal tot een paragraaf van zijn handboek heeft herleid, en niet rampzaliger dan wanneer hij een deel van den oudejaarsavond in de huiskamer moet doorbrengen te midden van vrouw en kinders. Laat zulk een man met Masius' boek in aanraking komen en - - hij zal 't op zij leggen, daarin hebt ge gelijk. En als Carlyle dat merkte, hij zou zijn woord herhalen: ‘The man, who cannot wonder, who does not habitually wonder -, were he president of innummerable Royal Societies, and carried the whole Mécanique Céleste and Hegel's Philosophy and the epitome of all laboratories and observatories with their results in his single head -, is but a pair of spectacles behind which there is no eye. Let those who have eyes look through him, then he may

{==417==} {>>pagina-aanduiding<<}
be useful.’ En dan had Carlyle op zijn beurt ten naastenbij gelijk. Zulk een geleerde is inderdaad niet veel meer dan een bril; indien er een oog achter zit, 't is het oog van den geleerde, niet te verachten, maar te weinig voor een mensch.
Ik stel mij een theologant voor, die met Paulus betuigt dat ‘Zijne (Gods) onzienlijke dingen, beide, Zijne eeuwige kracht en goddelijkheid -, van de schepping der wereld aan, uit de schepselen verstaan worden en doorzien;’ die met de confessie betuigt dat de natuur en de Schrift openbaringen zijn van Godswege; die met den dichter-profeet zijn medemenschen toeroept: ‘Heft uwe oogen omhoog en zie wie al deze dingen geschapen heeft!’ Ik stel mij hem voor, aldus betuigende en roepende, jaar in, jaar uit, doch zonder zich noemenswaarde moeite te geven om veel te lezen in het groote openbarings-boek, de natuur. Ik zie hem boos worden op den astronoom, die ‘de oogen omhoog geheven’ had zonder den Schepper te zien -; doch waarom slaat hijzelf bij voorkeur de oogen in boeken, die voor het meerendeel de sterren in welsprekendheid niet te boven gaan? Laat zulk een prediker van mannen als Masius leeren, hoe men met de natuur moet omgaan; het zal hem en zijn gemeente ten goede komen. En indien ook de ouderlingen straks het hoofd schudden, de ware profeten van verleden en heden zullen er hem te liever om hebben -, wat wil hij meer?
Ik stel mij een deel van ons casino-publiek voor, met zijn lectuur uit de Parijssche mi-monde. Indien dit publiek nog niet allen zin voor ware schoonheid, voor edelen eenvoud verloren heeft -, laat het zich wagen aan boeken als die van Masius. Niet te veel, niet te lang achtereen,

{==418==} {>>pagina-aanduiding<<}
dat zou het verzwakt gestel niet verdragen -; zachtjes aan, gelijk men zich went aan het staalpraeparaat. Ik wacht er iets goeds van. Licht wordt het hun eerlang duidelijk dat er nog schooner en reiner natuurtafereelen zijn, dan die een balzaal heeft aan te bieden. Licht verkiezen ze een ander jaar de voetreis door 't gebergte boven 't verblijf aan de badplaats. Licht wordt er in 't vervolg evenveel werk gemaakt van verstand en hart en smaak als vroeger van 't toilet. - Of ik dit niet vriendelijker had kunnen zeggen? Neen, als ik aan zeker geparfumeerd, gedecolleteerd, misschien wel wat verwaaid en verweerd publiek denk, dan is 't onaardigste mij nauwlijks onaardig genoeg. Ik moet dat zien te overwinnen; ieder ongelukkige heeft aanspraak op ons medelijden; verplicht voor de herinnering!
Ik stel mij een vereerder der oude classieken voor, die van opinie is dat met den laatsten Griek indertijd het laatste woord der wereldhistorie werd gesproken. Indien zulk een afgodendienaar op zijn ouden dag nog eens een helder oogenblik mocht krijgen, laat hem dan een poosje met mannen als Masius alleen. Laat hem vervolgens de vraag beantwoorden of het menschdom, althans in zijn waardeering van de natuur, niet is vooruitgegaan sinds den classieken tijd, toen een Socrates ‘van de boomen en de dieren niets leeren kon;’ toen Theocritus' idyllen nog niet overtroffen waren; toen er van een voorlooper der Ruysdael's en Van den Velde's nog geen spoor was te zien; toen niemand in de dierfabel ook maar een zweem van die ‘woudlucht’ bespeurde, waarom Grimm in onzen tijd de Germaansche fabel en sage zoo geroemd en geprezen heeft. - Wie weet hoe zoo'n oude classieken-
{==419==} {>>pagina-aanduiding<<}
vereerder nog aan den avond zijns levens gaat proesten van de geuren der buitenlucht -; wie weet of ze hem niet nog sterker zullen bekoren dan de Falernische wijndamp, die uit zekere oden naar zijn hoofd steeg?....
Ik stel mij een uit-zijn-kracht-gegroeiden negentiende-eeuwer voor, lid van de positivistische jongelingsvereeniging zonder jeugd, mede-baanbreker van hij weet niet wat, mede-ontzwavelaar van hij weet niet wie, mede-schreeuwer in allerlei onverstaanbare koren. Ik stel mij hem voor terwijl hij bezig is met een zijner lievelings-recitatieven: ‘Geef mij realisme, geef mij de natuur gelijk zij is, geef mij....’ Ach, hem is reeds zooveel gegeven en wat heeft hij er meê gedaan?.... Zal hij dan nimmer begrijpen dat realisme iets anders is dan ploertige oppervlakkigheid; dat de echte realist gevonden wordt in den echten dichter, in den mensch, die zichzelf en niet een caricatuur der menschheid wenscht te zijn? Zal hij nimmer begrijpen dat geen mensch ‘de natuur geeft’ gelijk zij is; dat ieder haar geeft gelijk hij ze ziet; dat men ze te beter ziet naarmate men veelzijdiger en reiner ontwikkeld is? - Wie roepen het luidst om realisme? Zij, die het klokje hoorden luiden en niet weten waar de klepel hangt. Zij, aan wier beschaving alle realiteit ontbreekt. Poëzie, verbeelding, gemoedelijkheid, het is hun altegader zotternij en - zotternij is hun realisme. Het zij hun gegund! Intusschen willen wij anderen voortgaan met ons hart op te halen aan het leven der natuur, gelijk een Masius....
‘Doch ook Masius' oog is niet altijd helder....’
Ik geloof het gaarne -; misschien ziet hij in een kip, bij voorbeeld, wel eens iets, dat er niet inzit; of misschien verhaalt hij van haar wel als iets bijzonders, wat ze met een

{==420==} {>>pagina-aanduiding<<}
menigte andere creaturen gemeen heeft. Zelfs de goede Homerus heeft somtijds van dingen gedroomd, die alleen in zijn droomen bestonden. Doorgaans evenwel is de poëzie van onzen schrijver een vrucht zijner kennis.
Eenmaal, als de dag der volle kennis voor alle menschen zal zijn aangebroken, dan zullen ze allen dichters en profeten zijn.
Met die kennis heeft 's menschen hart meer uit te staan dan vele verstandigen wel denken.



{==421==} {>>pagina-aanduiding<<}

Oudejaarsavond.


Beelden en schaduwen.

De heilige Sylvester klotst door de straten. Ondanks de sneeuwlaag dreunt zijn zware tred, teruggekaatst door de muren der huizen, die in 't halfduister op granietrotsen gelijken, even hoog, even steil en even glad. Nu en dan, als de torenklok luidruchtig de stilte verbreekt staat de oude even stil en luistert. Hij weet dat hijzelf een uurwerk is, dat met den twaalfden slag al zijn wetenschap zal hebben uitgegalmd.
Op de hoeken rust hij met 't hoofd tegen den muur; hij slaat een somberen blik langs de rij, die één groot geheel vormt en zich verliest in het nevelig verschiet, alsof 't één enkel huis was, een gesticht voor doofstommen, een groot slaaphuis, een betooverd kasteel.
Sylvester telt de kinderen, die daar in een jaar tijds geboren zijn en de dooden, die er zijn uitgedragen; de blijde uitkomsten, welke er verkregen en de bittere

{==422==} {>>pagina-aanduiding<<}
teleurstellingen, die er ondervonden werden; de huwelijken, die gesloten en ontbonden zijn, benevens de menigte van die, welke niet ontbonden werden en daardoor namelooze ellende brachten over de onnadenkenden, die elkaar bedrogen. En dan strompelt hij weer verder, langs de lage huizen der armen en het hooge bordes des rijken; langs de poort van het weeshuis, en den blinden muur waarachter oude mannen en vrouwen elkaar onderwijzen in de kunst om tot hun dood te blijven babbelen en kwaadspreken, en de jaloezie te voeden waarmee zij oud geworden zijn; langs de gevangenis, waar in eenzame holen de moordenaar zijn levensvreugd bewaart, door te berekenen hoeveel er in 't laatste jaar gratie gekregen hebben; langs het werkhuis, waar kuchende en kromgebogen menschen zich haasten om vóór twaalf uur het werk af te krijgen, dat nooit afkomt en in een lang vergeten tijdperk begonnen is.
Ginds, waar dat felle licht als een waterval langs de trappen der stoep schiet, staan twee lakeien. Ze wachten tot hun heer van die trappen zal geholpen worden, nadat het oude jaar voor hem in 't nieuwe is overgegaan tusschen een oester en een glas echte madera. Iets verder, waar dat nachtlampje een bleeken straal door de slechtsluitende luiken werpt, zit een woekeraar en telt zijn gewonnen geld. De doffe klank der rijksdaalders zal zich mengen met het zware metaalgeluid van de klok; en onder die muziek zal de ziel des eigenaars haar gebed prevelen voor het nieuwe jaar. Hier zit een man, die in dit jaar voor een kapitaaltje zijn hart verkocht, aan de zijde zijner jonge vrouw te geeuwen. Daar zit de rijke erfgenaam van een spaarzame bloedverwante met zijne vrienden te lachen om

{==423==} {>>pagina-aanduiding<<}
de trouw waarmee voor hem gespaard en ontbeerd is geworden.
Sylvester kent ze allen. Hij hoort de verwenschingen, hem nagezonden door domme menschen, die in dit jaar geen post kregen en door slechte menschen, die niet werden aangesteld tot keurmeesters van de zeden der maatschappij. Hij verneemt de klachten van luiaards met pretensiën en de zuchten van zondaressen met elegante manieren. Hij weet dat hij zoo zacht niet voorbij kan stappen, of zijn plompe tred wordt gehoord door den wijsgeer zonder hart en den geleerde zonder humaniteit. Zoowel de snerpende geestigheid van den kwajongen der negentiende eeuw, als de botte spotternij van den melkmuil aller eeuwen verstaat hij. Beiden maken zich vroolijk met de malle gewoonte om de jaren te beginnen en te eindigen, alsof 't begin en 't einde meer waren dan elk ander gedeelte -; en beiden zijn overtuigd, iets heel belangrijks gezegd te hebben.
Ondertusschen strompelt Sylvester voort, langs grachten en straten; steeds moeielijker valt hem 't gaan, steeds zwaarder hijgt zijne borst.
Nu en dan strompelt hem een havelooze bedelaar achterna, als wilde hij den Heilige verzoeken, hem mee te nemen in het ijle niet waarheen deze zijn schreden richt. ‘Ga naar huis,’ zegt Sylvester, ‘en maak uwe bedelbrieven aan mijn opvolger klaar’... En de bedelaar gaat naar huis en schrijft zijne bedelbrieven op 't papier, dat hij voor zijn laatste centen gekocht heeft.

{==424==} {>>pagina-aanduiding<<}

Aan den overkant tegenover het groote gasthuis, dat zijn naam aan de straat gegeven heeft, (zoodat de gezondste bewoner zich verbeeldt een geheime kwaal te hebben als hij het adres zijner brieven leest), staat Sylvester stil voor een woning van middelmatige breedte en hoogte. Lang en ernstig rust zijn blik op de glimmende voordeur. Hij slaakt een zucht als hij zwaar op de hardsteenen vensterbank der zijkamer leunt.
De man die hier woont, is een vocaal in zijn kring, een celebriteit van de stad. Hij heeft zich een grooten naam verworven door de ontdekking dat alle menschen min of meer ziek zijn, de staat en de kerk min of meer rot, en het einde der dingen niet zoo heel ver meer af. Deze man dankt dus zijn fortuin aan 't gasthuis. Reeds toen hij een kleine jongen was, heeft hij de heilzame indrukken ontvangen, die hem tot een zegen voor zijne medeburgers gemaakt hebben, tot een voorwerp van bewondering voor 't heele land. Als 't kind 's morgens in zijn hemdje voor 't raam van de bovenkamer stond te kijken, dan zag het de zieken, (die, alsof ze een misdaad gedaan hadden, stil werden aangevoerd), de groote, sombere poort van het huis aan den overkant binnendragen; of het zag de dooden, die ook al gebrandmerkt schenen en door fatsoenlijke lui geschuwd werden, de poort uitbrengen. Toen maakte het zich reeds vertrouwd met die wereld van ellende, die altijd weer opnieuw met ziekte begon en in den dood eindigde. De herstelden, die 's middags als de zon scheen en de portier zijn pijp rookte, opgeruimd en vroolijk naar buiten stapten, hen zag het kind nooit en 't maakte daarom de gevolgtrekking dat de wereld uit drieërlei soort van menschen be-
{==425==} {>>pagina-aanduiding<<}
stond: uit zieken die naar 't gasthuis gebracht werden, dooden die men er uitdroeg, en menschen die leefden van de zieken en de dooden. Toen het kind groot werd, begreep het tot de laatste soort te behooren.
Door een en ander werd de man een philanthroop van dat naargeestig slag dat de wereld uitloopt, zoodra de philanthropie kans krijgt haar programma uit te voeren. Hij werd een ziekenoppasser zonder patent, maar met al de ruwheid en ongeurigheid van een man, die een liefdewerk systematisch drijft en een leven van zelfopofferingen doorbrengt zonder strijd of voldoening, alsof ziekenoppassen zoo goed een ambacht is als timmeren.
De vrucht van deze levensopvatting bleef niet uit Omdat hij altijd over de menschen sprak alsof 't halsmisdadigers waren, en over het leven alsof elke zonnestraal een verkwisting van de toegevende voorzienigheid was, begonnen zijne medeburgers te gelooven dat hij er meer van wist, en ze verbeeldden zich dat hij geheime middelen had om de kwalen der wereld te genezen. Daar hij bovendien een welgesteld man was, zonden zij hem naar de vergadering der volksvertegenwoordigers; ze hoopten nu elken dag in 't bijblad te lezen dat hij het vaderland had gered, dat hij de poorten van het paradijs voor ons volk ontsloten had. Nu, voorshands kwam daarvan niets. Er was in de eerste jaren nog aan geen genezing te denken. De man had 't nog veel te druk met zijne zieken in te schrijven en diagnosen te maken. Daarvan getuigde dag aan dag de zaal op het binnenhof. 't Was of in dezen afgevaardigde een nieuwe weeprofeet was opgestaan! Zijne vermaningen klonken als de tonen eener boetbazuin, zijne bedreigingen waren de aankondiging van het laatste oordeel. Reeds

{==426==} {>>pagina-aanduiding<<}
zes jaar lang heeft hij nu door zijne geheimzinnige waarschuwingen de tribune weten te boeien en de linkerzij woedend gemaakt. De linkerzij, met haar jongensachtige vroolijkheid en bodemloos goedvertrouwen, is hem altijd een doorn in 't oog geweest. Hij schuilt weg in 't geheimste hoekje van de rechterzijde, ofschoon hij zich ook daar bij niemand beeft aangesloten. Met zijn naargeestige beschouwing der dingen staat hij alleen, of liever zweeft hij als een vampier over de hoofden zijner medeleden. Allen zijn bang voor hem en allen zoeken hem; want niemand begrijpt dat er achter zijn geheimzinnige somberheid niets schuilt dan de zucht om zijn post van ziekenoppasser in de maatschappij te blijven bekleeden. Zoodra hij de lippen opent, denken ze dat het groote geneesmiddel komen zal. Een enkele, die verstandiger is dan de rest, luistert toch omdat de naargeestige toon hem aantrekt.
Hij is met de kerstdagen naar zijn huis gekomen en verzamelt in zijne mijmeringen tegenover het gasthuis nieuwe stof voor sombere redevoeringen, alle zoovele lijkreden op eene maatschappij van bedrog en leugen, menschenhaat en oneerlijkheid. Toen hij gisteren, door zijne kiezers ingehaald, de stad binnentrok, is de zon schuil gegaan en zijn de nachtuilen in den toren wakker geworden; een lijkstaatsie is onderweg opgehouden door het breken van een as, en een oude vrouw is overreden door een vrachtkar. De gevierde afgevaardigde heeft zijnen kiezers de blijmare gebracht dat 's lands zaken hachelijker staan dan ooit, dat wij op een hellend vlak zijn en de finantiën spoedig geheel in de war zullen wezen. Onze koloniën zijn niet meer te redden, en onze binnenlandsche politiek is een samenweefsel van knoeierij. Voor deze

{==427==} {>>pagina-aanduiding<<}
welwillende mededeelingen hebben de kiezers beleefdelijk dank gezegd, en gisteravond brachten ze hem een serenade waarbij de groote trom van de schutterij met een zwart laken overdekt was, omdat 't gasthuis zoo vlak bij is. Als bewijs zijner dankbaarheid heeft de geachte afgevaardigde aan de hoofden der voornaamste kiesvereeniging in vertrouwen een massa schandalen verteld, waarbij allen de haren te berg zijn gerezen, hoewel ze met open mond en met een soort verrukking zaten te luisteren, als kinderen naar een spookverhaal. Hij heeft hun schandalen meegedeeld, die zonneklaar bewijzen dat de maatschappij op 't punt van vergaan is, zoodat allen met de overtuiging naar bed zijn getrokken dat wij aan de heidenen zijn overgeleverd. Vooreerst kan deze afgevaardigde gerust wezen over zijn herkiezing..................................
Nadenkend leunt Sylvester tegen den muur en prevelt: ‘Wat is uw jaar anders geweest dan een gestadig alarmroepen, uw werken meer dan 't aankweeken van angst en benauwdheid! Gij hebt geleefd als de oppasser in de duffe lucht der ziekenzalen en geen vreugde genoten of aan anderen uitgedeeld. Dwaas die ge zijt, gelooft gij dan niet aan den voortgang der verlichting, aan de kracht en gezondheid die nooit de poort van uw gasthuis binnenkomen, maar daarbuiten dartelen in de eeuwig groene wei? Ik, al ben ik oud en stervende, al is mijn kruin vergrijsd en met sneeuw bedekt, ik geloof niet in den dood der geesten, al bezwijken de lichamen en gaan de jaren als eene gedachte voorbij. Waant gij uwen plicht jegens het volk van Nederland te vervullen door aan niets te gelooven dan aan 't geen niet edel is en niet van vaderlandsliefde ge-
{==428==} {>>pagina-aanduiding<<}
tuigt? Wijs de wonden aan en peil ze met vaste hand, maar slijt uw leven niet in onafgebroken diagnose. Er is nog kracht in het volk, over 't welk gij weent als over een stervende; en bij liefderijke verzorging zal het gezond worden als weleer. Onzalige alarmist! Ik kuchende en strompelende oude, die reeds met den eenen voet in 't graf sta, ik zeg u nogmaals dat er een nieuw jaar komt en met dat nieuwe jaar een nieuwe lente en nieuwe hoop en nieuwe moed.... De God van hemel en aarde heeft de blijmoedigen lief en ziet in genade neder op 't land waar men in de toekomst gelooft. Moge het jaar 1869 u bekeeren of u uitdrijven uit de vergadering waar gij uw gasthuislucht meebrengt en reeds door uw norschen blik den vrede verstoort. Dat zij zoo, amen!’

In het huis op den hoek drijft een kruidenier zijne zaken. Tot elf uur heeft men de klanten bediend. Nu zijn ze bezig de luiken voor de winkelkasten te zetten en 't gaslicht boven de toonbank uit te doen. Alleen in 't kleine kantoortje, dat overdag door 't raam naast de deur uitzicht op de straat heeft, blijft 't licht nog branden. De laatste ontvangsten moeten nog geboekt worden, en die laatste winsten zijn nog vrij groot. Ondertusschen zet men in de huiskamer achter den winkel alles klaar. Over een kwartiertje zal de geheele familie zich verzamelen om de kastanjes en den warmen wijn. De haast waarmee allen dat jaarlijksch halfuurtje te gemoet snellen, bewijst dat de gezellige avondjes zeldzaam zijn en de kastanjes een verrassende versnapering, al heeft de familie ze tegen inkoopsprijs.
Boven den winkel woont een geleerde. Heilige Socrates!

{==429==} {>>pagina-aanduiding<<}
wat kan een sterfelijk mensch toch geleerd zijn. De man is zevenendertig jaar en hij weet meer dan zevenendertig ordinaire knappe menschen te zamen. Wat hij niet weet, dat moet in geen boek te lezen staan, of behoort tot de duizendtallen, waaromtrent de geleerden 't niet eens zijn. Van zijn vijfde jaar af heeft deze man gewerkt, verzameld, gesorteerd, in zijn magazijnen opgeslagen wat uit Oost en West werd aangevoerd, en hij gaat nog voort met artikelen in te slaan. Waar nog een hoekje of gaatje is, wordt nieuwe voorraad bijgestopt. Al wordt het wat geknauwd en geperst -,'t moet er in. De inventaris moet duizelingwekkend zijn! Heden, op oudejaarsavond nog, is er een heele scheepslading aangevoerd en in ontvangst genomen. De zolderingen van het pakhuis buigen door en de muren dreigen te scheuren, maar wat hindert dat? Het jaar zal zich sluiten over een man, die geen tijd verloren heeft. Voor dezen geleerde is er geen verwisseling van jaren; hij kent slechts uren en minuten, kostbare uren, minuten die nooit terugkeeren. Tijd is.... tijd!
In de vriendelijke huiskamer van den kruidenier dampen de kastanjes en hullen ze het goedhartige gezicht van den huisvader in een geheimzinnige wolk, waaruit hij als een soort van voorzienigheid op vrouw en kinderen neerziet. 't Jaar is goed geweest. Hij heeft veel en met inspanning gewerkt, geen dag verloren, geen uur verkwist, geen kans laten voorbijgaan.... en hij ziet het effect in levenden lijve voor zich. Welgedaner dan de kruideniersvrouw kan geen vrouw er uitzien, en al had de man zich, in plaats van met 't afwegen van krenten en rozijnen, met de vetweierij bezig gehouden en zijne kinderen als speenvarkentjes behandeld, gezonder konden ze niet wezen

{==430==} {>>pagina-aanduiding<<}
En tevreden? Zoo glad zijn de kastanjes niet en zoo rood is de warme wijn niet als de wangetjes van Jansje, of van den kleinen jongen, dien vader schertsend zijn ‘klein gloeiend kacheltje’ noemt; en zoo gauw rollen de dubbele Friederichs te Baden of Ems niet uit den zak van losloopende gekken, als de gladde kastanjes en de roode warme wijn hun jonge leven moeten derven in de gezonde magen van Jansje en het kleine kacheltje. Vader de kruidenier schudt van lachen en schatert van pret, want hij weet dat 't, Goddank, op een pond kastanjes min of meer niet aankomt, en hij ziet met zijn oogen dat hij niet voor niemendal heeft gewerkt van primo Januari tot ultimo December. Zijn arbeid heeft zich omgezet in geluk en welvaart van anderen.
Jansje heeft geproponeerd of ze ‘meneer boven’ ook zou vragen, of hij een glas wijn en wat kastanjes op zijn kamer wou hebben. Jansje bedoelde eigenlijk of ze meneer ook zou vragen, of hij beneden met de familie een kastanjetje kwam eten; maar ze heeft niet gedurfd, omdat ze voelde dat haar roode wangetjes nog rooder werden, want Jansje is al zestien jaar en op dien leeftijd kunnen die soort van vragen iemand zoo wonderlijk verlegen maken. 't Kleine kacheltje heeft 't gemerkt, want 't gichelt tusschen twee kastanjes in, en vader heeft de geheime gedachte van Jansje geraden.
De huisvader rijst op uit zijn stoel met het voorvaderlijk kussen en beklimt den trap naar boven. Bescheiden tikt hij aan de voorkamer. Nog eens... en wederom... en na het zevende getik opent hij, zonder antwoord af te wachten, de deur en hij noodigt den commensaal uit, hem en zijn familie ‘de eer van zijn gezelschap te gunnen.’

{==431==} {>>pagina-aanduiding<<}
‘'t Was maar eens in 't jaar oudejaarsavond en men kon toch niet altijd zitten te werken. Meneer zou hem een groot plezier doen als hij een uurtje beneden kwam.’
Er is iets zoo goedhartigs en vertrouwelijks in den toon van den kruidenier, dat de geleerde van zijne boeken opkijkt, dat er iets vredigs en vriendelijks over het vaalbleeke gezicht glijdt. Door een lange reeks van boeken heen ziet hij voor zijn geest een gezellige, warme kamer met een snorrende kachel en lachende gezichten oprijzen. De gezellige kamer is een herinnering uit zijne jeugd; de vroolijke gezichten hebben behoord aan sedert lang gestorven geliefden. Onder die herinnering wordt hij een mensch, en knikt hij zijn huisbaas vriendelijk toe. ‘Hij zal komen; heel graag. Nog even een paar aanteekeningen en dan kwam hij dadelijk’.... En de kruidenier gaat weer naar beneden, met een glimlachje op de wangen, nu nog verhoogd door de eer die hem wacht en het vooruitzicht zijn gezin met de gunstige belofte van ‘meneer boven’ te verrassen. De kruideniersvrouw zegt dat ze 't zeer lief van meneer vindt, en dat 't toch niet waar is, wat ze wel eens gemeend hadden, dat hij ‘grootsig’ zou zijn; al de anderen stemmen dit toe en verklaren dat juist 't tegendeel waar is, terwijl Jansje een gevoel krijgt alsof zij 't jaar besloot met een heilige gedachte, alsof ze aan een mensch een weldaad had bewezen.
En onderwijl verdiept de geleerde, boven, zich nog even in zijne boeken om zijne jongste ontdekkingen niet te laten ontsnappen en ze te hullen in het bont en saai van hooggeleerde autoriteiten. Zijn gelaat, waarop de vriendelijke, levenslustige glans langzaam wegsterft, verkrijgt weer de uitdrukking van vale weetgierigheid en bleekgrijze verza-
{==432==} {>>pagina-aanduiding<<}
meldrift. Hij vindt hier of daar een bijzonderheid die hem nog niet bekend was, en jaagt ze na door 't kreupelhout van tien folianten, of door de koolvelden van twintig encyclopedieën. Hij bergt er nu en dan een in zijn weitasch, of hangt haar met een vergenoegden glimlach over zijn schouder. Soms stuit zijn voet op een onnauwkeurigheid, of struikelt hij over een drukfout; soms schopt hij achteloos een domheid van vroegere navorschers op zij, of trapt hij een broos stuk geleerdheid met den hak te morsel. Geen oogenblik staat hij stil, geen oogenblik dwaalt zijn oog van het jachtveld af, geen tijd gunt deze jager zich om een slok uit zijn veldflesch te nemen. Altijd door jaagt hij zijn jacht; onafgebroken loopt hij zijn loop. Hij ruikt het wild... Wie zal hem tegenhouden?
En ondertusschen dampen de nog overige kastanjes, beneden in de huiskamer van den kruidenier, haar laatste warmte uit; en ondertusschen trekt er een dun beslag over het glas, dat, reeds ingeschonken, naast de plaats van den huisvader staat.
De leden van het gezin, die niets van al de heerlijkheden meer durven aanraken vóór de hooge gast komt, luisteren met ingehouden adem of de trap ook kraakt, en kijken elkaar in doodelijke verlegenheid aan. Niemand durft op te merken dat de tijd voortkruipt, niemand durft een blik te slaan op de klok, waar de groote wijzer naar twaalf voortdringt met de onverbiddelijkheid, die zoo'n stukje scherpgepunt staal eigen is; niemand durft adem te halen en de meesten voelen dat een verwensching uit het hart naar de lippen dringt. 't Kleine kacheltje wordt koud en bleek, Jansje heeft moeite een traan binnen te houden; vader heeft zich al tienmaal verzet op zijn stoel en opgekeken naar de kamerdeur, alsof hij iemand een hartelijk

{==433==} {>>pagina-aanduiding<<}
welkom moest toeroepen, dat met elken polsslag aan hartelijkheid verliest.... Daar slaat de klok twaalf!.... Onze geleerde schrikt op. Sylvester staat op zijn drempel....
‘'t Is beter,’ zegt de oude, ‘niets te weten en niets te leeren, dan één hart te breken, of één oog te doen schreien.... Er is een geleerdheid, die haren slaaf tot een vloek wordt. Bedenk dat in 1869.’

De meneer en mevrouw van dat mooie huis met die steile stoep en die lijnrechte ijzeren leuning, ze hebben de laatste dagen van 't jaar in eene geijkt ernstige stemming doorgebracht. Terwijl ze alle dagen des jaars in den afgemeten pas van een bepaalde geestelijke richting marcheerden en de stropdas van hun geestelijke uniform geen oogenblik aflegden, hebben zij op 't laatst, in stille afzondering, de heele soldatenschool nog eens gerepeteerd en elkaar overhoord. Tot wederzijdsche en persoonlijke tevredenheid deden zij de ontdekking dat al de lessen er nog prompt inzaten. Daarvoor hebben zij in ootmoed God gedankt en elkander gezegend.
Meneer en mevrouw, zijn stuk voor stuk beschouwd, eerlijke en oprechte menschen. Van elkaar gescheiden zouden zij een zegen voor hunne omgeving kunnen zijn. Vereenigd zijn ze niets anders dan een miniatuur-editie van die eigenaardige geestelijke vereenigingen tot onderlinge verweekelijking en vergoding, welke in ons Protestantsche landje sinds een paar eeuwen inheemsch werden, om, onder de bescherming van den catechismus en met een programma vol zelfverloochening en zelfverdoeming, ruimte te laten voor al de verfijnde zinnelijke betrekkingen, welke in

{==434==} {>>pagina-aanduiding<<}
andere landen door de kloosters spoken of de wereldsche Jungferstiften aldaar verpesten.
Meneer en mevrouw hebben geen kinderen, en bewonen een zeer ouderwetsch huis met lange gangen, donkere behangsels en zwaar gestukadoorde plafonds, vanwaar hun elken dag bloempotten met rozen van kalk, en engeltjes met beenen en armen van dezelfde specie op 't hoofd dreigen te vallen. Geef mevrouw een paar kinderen op den schoot, geef meneer een kamer met veel licht, en deze menschen zullen, zonder in braafheid te verliezen, belangrijk toenemen in beminnelijkheid. Ook geloof ik dat hun leven vroolijker zou worden.
Meneer en mevrouw hebben jarenlang over het gemis van kinderen gezucht, maar eindelijk in 't onvermijdelijke leeren berusten. Eenmaal over 't gemis heen, hebben zij dit op hun eigenaardige manier geëxploiteerd. Ze hebben in gedachte de kinderen, die ze niet hadden, aan den Heere geofferd en daardoor de overtuiging gekregen dat zij extra aanspraak kunnen maken op den hemel. Sinds zij afstand deden van 't geen ze lang hoopten en verwachtten, doch bij uitzondering niet ontvingen, verkeeren zij in het denkbeeld, op de wederzijdsche rekening met de eeuwigheid een avans te hebben. Ze spreken die gedachte gewoonlijk uit in dezen vorm: ‘Daar de Heere ons den zegen van den echt heeft ontzegd, heeft Hij ons in zijne genade te rijker gemaakt in Hem, en mogen wij in nederigheid dankbaar erkennen dat 't ons gegund is geworden meer dan anderen voor Hem te leven.’ Meneer en mevrouw worden door hun bijzondere vrienden vooral om hunne nederigheid geroemd.
Laat mij er bijvoegen dat meneer en mevrouw 't bij

{==435==} {>>pagina-aanduiding<<}
dat eene niet gelaten hebben. Rijk gezegend door de fortuin, hebben zij hun vrome geestdrift vrij spel kunnen laten en zich een heele kudde offerdieren aangeschaft. Mevrouw heeft tot eer van den Heere een christelijke naaien breischool opgericht, waar zij van tijd tot tijd zelve doceert en voor de kinderen op lange pennen het leerstuk der verdoemenis in Adam en der onbekwaamheid tot eenig goed opzet, waarvan de kleinen alsdan warme borstrokjes voor halfnaakte arme kinderen moeten breien, verwarrende het onbuigzame leerbegrip met den handenarbeid der liefde, eene verwarring waarvan zij haar leven lang last zullen hebben, zoodat zij nooit goede christinnen en nooit goede naaisters en breisters zullen worden.
Meneer bepaalt zich bij de groote algemeene liefdadigheid. Hij offert direct aan de genootschappen van positief christelijke beginselen en aan de oproepingen, door erkende lui van ‘de goede richting’ onderteekend. Ook is hij medebestuurder van eene vereeniging in 't godsdienstig belang van een of ander volk uit de stille Zuidzee. Ook laat hij zich nu en dan door een mensch met een uitgestreken tronie afzetten. Voor 't laatstgenoemde crediteert hij zich zelven aan 't adres van den hemel dubbel, eerstens voor 't bedrag in geld, en dan nog eens voor de betoonde barmhartigheid.
Meneer en mevrouw hebben, behalve deze private kudde, nog samen een offerlam. Zij hebben zich namelijk een neefje, dat reeds vroeg ouderloos werd, aangetrokken en houden zich dagelijks bezig met de reiniging van dit lam. Zoodra 't zonder vlek of rimpel is, zullen zij 't offeren. Dien dag zullen zij zich verblijden niet gansch onwaardig bevonden te zijn, om den Heere eene gave te brengen.

{==436==} {>>pagina-aanduiding<<}

't Is drie uur in den middag. Op een van de bruggen der stad, dicht bij de haven, vanwaar men een ruim uitzicht heeft op een breede waterkom, staat een kind van negen à tien jaar en tuurt in gedachten naar het wijde verschiet. 't Is een jongen met blonde krullen en een open oog, maar met bleeke wangen en iets schuws en verlegens in zijne houding. 't Kind is goed gekleed wat de stoffage betreft, maar zonder smaak of sierlijkheid. Men herkent in den snit aanstonds de hand van den een of anderen godzaligen lapper. Was de stof niet zoo soliede, de blik op het fatsoen zou niet zoo bedroevend zijn.
Dit is het offerlam van meneer en mevrouw in zijn gewoon costuum. Ervaren philanthropen putten zich uit in verzekeringen dat de nederigheid van meneer en mevrouw te lezen is in het uiterlijk gewaad van hun pleegkind. 't Offerlam loopt dan ook nog in de wei. De dag om het met kransen te tooien is nog niet aangebroken.
't Is om uw hart te voelen breken, op dezen eigen oudejaarsdag, als ge dat kind daar op de brug ziet staan. Er ligt iets onbeschrijfelijk wanhopends in den blik, waarmede het tuurt naar de schepen die ginds zachtkens komen opzetten. Benijdend ziet het de meeuwen na, als zij met de smalle vleugels den effen spiegel scheren en op kleine witte zeilen gelijken, die zich heenspoeden naar een land waar nog vreemder en schooner dingen te zien zijn, dan ooit een zeeman aanschouwen mocht. De liefde voor het water, voor de zee, voor verre landen en volken, de zwerfzucht en de neiging voor het dobberen op den oceaan des levens, ze zitten dit kind in 't bloed. Zijn vader was officier bij de marine. Zwager en zuster hebben ‘de Heere alleen weet hoeveel, met dien vader

{==437==} {>>pagina-aanduiding<<}
overbracht.’ Zijne moeder had zich door de mooie epauletten en het goedronde woord van den knappen zeeman laten ‘verschalken’.... en de eenige telg uit hun huwelijk, vaderen moederloos achtergelaten, is ‘ten laste van de familie gekomen.’ Ziedaar de korte historie van het offerlam.
Dag aan dag merkt mevrouw op, dat ‘de appel niet ver van den boom valt;’ meneer dat ‘de Heere God een geweldig God is, die de misdaden der vaderen bezoekt aan de kinderen.’
Meneer en mevrouw hebben evenwel niet lang werk gehad om de pogingen tot verzet bij den knaap voor eens en al te vernietigen. Het sombere huis, de zilveren krappen van den familiebijbel met de slang en Eva en relief, het eentonige morgengebed en het zeurige geprevel na 't middageten, de geheimzinnigheid van Oom en het zalvende van Tante's vermaningen waren, met de lange gangen en de hemelsche kalkformatie aan 't plafond, meer dan voldoende om 't kind een heilzamen schrik tegen alle luidruchtigheid in te boezemen.... en als men maar meester van de luidruchtigheid is, dan is men met de orthodoxie halverweg.
Evenwel, men kan 't gelaat der dingen wel veranderen, doch wie verandert de stof waaruit ze vervaardigd zijn? Wie maakt van een kind, dat in 't leven welkom geheeten werd door een gullen, ronden schaterlach, en bijna dood gedrukt was in de armen van een vader, dien de dokter om zijn dolle geestdrift van de kraamkamer moest jagen -, wie maakt van zulk een kind een kniesoor? De zee en de heldere lucht, de blijmoedigheid, de dartelheid en duizende harer speelkameraden zitten er ook in, zoogoed als de erfzonde. En die drijft een perkamenten gezicht er zoo gauw niet uit.

{==438==} {>>pagina-aanduiding<<}

De klok heeft den knaap verrast. Reeds heeft zij vier geslagen en nog staat hij op de brug. Door zijne droomen heen hoort 't kind de waarschuwing en verschrikt ijlt 't voort. ‘Een uur besteed om van school naar huis te komen; als een straatjongen gehangen over de leuning van een brug; ondankbaar en ongehoorzaam op den laatsten dag van 't jaar’.... ik verzeker u, er is overvloed van stof voor lange vermaningen. Het offerlam kwam als 't ware geheel beslijkt te huis... ‘Als eene liefdedaad geen Gode welgevallig werk was, zou de taak te zwaar vallen om te volbrengen,’ zegt oom.
Van kwart over vieren tot klokke halfnegen werd het kind, bij tusschenpoozen, vermaand en bestraft. Toen bracht men het lam in de kooi. 't Was tot snikkens toe week geworden... De booze neigingen des vaders en de lichtzinnigheid der moeder schenen te vluchten van zijn ledekantje; want oom en tante baden dat 't kind hun niet gelijken mocht. En 't gebed des rechtvaardigen vermag veel.

Mevrouw heeft aan meneer een verrassing bereid. Op zijne kousjes zal straks, als de klok twaalf slaat, het pleegkind komen aansluipen om oom te begroeten met een heilwensch, die even onverwacht als welgemeend moet verbeelden. Mevrouw zal er opnieuw hare vermaningen overheen leggen en het kind op 't hart binden, wat 't aan 's Heeren goedheid en hunne weldadigheid te danken heeft. In dat vooruitzicht geniet mevrouw een echt vredigen oudejaarsavond.
Intusschen kan de arme knaap, moe van 't schreien over een zonde waarvan hij het misdadige niet gevoelt, ang-
{==439==} {>>pagina-aanduiding<<}
stig voor allerlei geheimzinnige machten, die hij beleedigde, niet slapen uit vrees dat hij zich verslapen zal. Ieder oogenblik schrikt hij op als hij een poos geen weerstand heeft kunnen bieden aan zijne natuur, en toch kan hij zich niet onttrekken aan de betoovering zijner droomen, want in die oogenblikken komen Vader en Moeder en wisschen zorgvuldig de indrukken van oom's en tante's vermaningen weg. Zij dalen neder en toeven bij 't kleine ledikantje, God biddend dat aan hun eerlijkmanskind de huichelarij op den laats ten avond van 't jaar moge bespaard blijven.

Sylvester balt de vuist tegen het huis met 't steile bordes en de lijnrechte ijzeren leuning, en hij spreekt:
‘Vervloekt is de weldaad zonder warmte, de liefdadigheid zonder liefde! Indien gij, die een kind meent te kunnen koesteren aan een hoop rijksdaalders en te kleeden met een geldzak, indien gij u niet bekeert, dan zult gij op den laatsten avond uws levens rillen van kou en den hemel aanklagen, dat hij u stoppelen in plaats van graan te oogsten gaf. Pleegouders moeten ook ouders zijn of ze worden de voorwerpen hunner verwenschte liefde ten vloek. Pleegouders, die het beeld van vader en moeder niet heilig trachten te bewaren in het hart van 't kind; die dat beeld, in tegendeel, pogen uit te wisschen -, ze zijn misdadig. Wee over hen en hun zoogenaamd geloof!’

Tegen acht uur, halfnegen, na kerktijd, zijn al de leden der familie bij den eigenaar van 't gindsche statige huis genoodigd. 't Mag wat ouderwetsch wezen, maar de welgestelde koopman, die daar woont, heeft er plezier in te

{==440==} {>>pagina-aanduiding<<}
vertellen dat hij nog een ouderwetsch man is. ‘Ik kan mij den oudejaarsavond niet anders voorstellen dan als een groote familie-reunie,’ zegt hij. ‘Dat komt zeker omdat ik hem nooit anders heb gekend. Reeds als kind werd ik tegen twaalf uur uit mijn bedje getild, om op den schoot mijner moeder een kwartiertje mee aan tafel te zitten en door neven en nichten mijn kleine maag te laten bederven met allerlei zoetigheid. Die dingen blijven een mensch altijd bij. De tegenwoordige jongelui lachen er ons om uit, maar ik geloof dat ze beter deden met ons voorbeeld te volgen. Op zoo'n oudejaarsavond ziet de familie elkaar nog eens. Verschil van stand en kring drijft ons de overige dagen van 't jaar meer dan genoeg uiteen. Men verzoent zich weer als er soms haken en oogen ontstaan zijn. Men beweent degenen, die zijn weggenomen, men telt de overblijvenden en de nieuwelingen. Ik maak dan mijn familie-inventaris. Ik ben op die goede gewoonte gesteld. Wie er zich aan ergert, moet zijn gang maar gaan.’
Ongeveer in dezelfde woorden ontlast de gulle gastheer jaarlijks tegen twaalf uur zijn hart door een toast, terwijl hij de glazen boordevol laat schenken. Dan knikt hij allen toe met eene hartelijkheid, die niemand 't geheele jaar uit de gedachte gaat. Menigmaal reeds gaf die blik een armen neef den moed, zich tot zijn rijken bloedverwant te wenden als hij toevallig in ongelegenheid was -, en dat was juist zooals de rijke man 't bedoelde..........................
In de groote zaal, waar een kapitaal aan licht en vuur verkwist is, staat de feestelijke tafel. Ditmaal is het onthaal luisterrijker dan ooit; ditmaal straalt het gelaat van den huisvader nog vroolijker dan op andere oudejaarsavon-
{==441==} {>>pagina-aanduiding<<}
den, knikt hij zijne gasten zoo mogelijk nog vriendelijker toe. Een arme neef die wat doorzicht heeft, kan nu een mooien slag slaan.
De gastheer zit naast zijne vrouw, want op oudejaarsavond wil hij dat zoo, en naast een bevallig jong meisje, dat heden avond plechtig geproclameerd zal worden als de aanstaande van zijn eenigen zoon en erfgenaam, de liefste vrouw die hij en mama zich voor hun kind konden wenschen. Wie verwondert zich dat zijn oudejaarsavond zoo helder is? De stoel aan den anderen kant van de bruid is nog leeg. 't Behoeft geen aanwijzing voor wien hij bestemd is. Tegen halfelf zal de zoon en erfgenaam komen. Er waren nog zaken op 't kantoor, en zooals papa dikwijls herhaalt: ‘zaken gaan voor 't meisje.’
Nu er is onder de gasten dan ook niemand, die zich over de afwezigheid van den zoon des huizes verwondert; alleen zij, die heden avond haar kroningsfeest viert, ziet verlangend naar hem uit, heeft moeite om in de onverbiddelijke Hollandsche spreekwijs te berusten. ‘Zaken gaan voor 't meisje....’ Zal 't later niet wezen: ‘zaken gaan voor de vrouw?’ Evenwel, zij zwijgt op de verzekeringen van haar aanstaanden schoonvader, die een bijzondere reden heeft om niet ontevreden te zijn met de omstandigheid dat zijn zoon nog eenigen tijd opgehouden wordt. Hij kan nu met echt vaderlijke geestdrift den lof van zijn jongen verkondigen, vertellen van diens vlijt en stiptheid, van zijn goed hart en geregeld gedrag. Er zijn wel dagen geweest, waarop hij dat niet kon doen. Hij weet dat de meesten die aan tafel zitten, niet onbekend zijn met veel, wat vroeger gebeurd is en dikwerf den vrede in deze woning heeft verstoord. De lichtzinnigheid van den jongeheer is een stadspraatje

{==442==} {>>pagina-aanduiding<<}
geweest; men heeft fabuleuze sommen genoemd, die hij zou hebben weggesmeten aan onwaardige makkers en slechte vrouwen.
De gastheer vertelt heden aan zijne gasten dat zijn jongen altijd de liefste en beste jongen geweest is, die er bestaat; dat hij een model is op 't kantoor en een model in den huiselijken kring; dat hij zelfs tegenwoordig, sinds zijn engagement, dank zij de bevalligheid en den zachten omgang zijner aanstaande, misschien wel wat al te stemmig is geworden..... En de goedhartige man vertelt dit alles zóó, dat zij, die meer van het vroeger gebeurde weten, zijne bedoeling begrijpen, terwijl voor de overigen niets dan 't heldere licht van vaderlijke ingenomenheid op een braven zoon valt. Als deze straks binnenkomt, (en hij zal precies op zijn tijd komen, wees daarvan verzekerd!), als hij binnenkomt, zullen alle gasten meenen den geur zijner heiligheid te bespeuren, zal zijn hoofd prijken met de kroon van een held in den zwaarsten levensstrijd...................................
Even voor tienen verlaat het voorwerp van zooveel liefde en verwachting 't kantoor en stapt haastig door de reeds eenzame straten. Klokslag halfelf zal hij op de stoep van zijns vaders huis staan; maar ofschoon dit vlak bij 't kantoor is.... heeft hij vóór dien tijd nog een bezoek te brengen. De jongeheer heeft nog eene oude kennis, overgebleven uit het tijdperk, dat in de vaderlijke lofrede aan den familiedisch verzoend wordt, en hij had beloofd haar nog even te bezoeken. Hij heeft onlangs, zoo 't heette, met haar gebroken. Onder wederzijdsch goedvinden is zij voor 't oog der wereld haar eigen weg gegaan, heeft ze hem vrij gelaten om den drang van stand

{==443==} {>>pagina-aanduiding<<}
en betrekkingen te volgen. Zij begreep dat hij voor haar toch nooit meer kon worden dan hij geweest is, en ze meent zijn karakter genoeg te kennen om te weten dat hij tot haar zal terugkeeren. Als zekere levensformaliteiten zijn volbracht, zal ze haar net weer toehalen. Voorloopig laat ze hem los. Evenwel, op dezen oudejaarsavond moet ze toch haar deel hebben van zijne genegenheid. 't Is niet veel wat zij vraagt. Een halfuurtje van den geheelen avond.
Wat dunkt u? Mag de jonge man, die een nieuw leven begint, niet nog even terugzien op dagen die zoo schoon waren, op de liefde omtrent wier bodemloosheid hij zich nooit illusiën gemaakt heeft, maar die hem toch 't eerst heeft binnengeleid in een onbekende wereld van gevoelens en gewaarwordingen? Een halfuur van den heelen avond is toch niet te veel! Straks, met het nieuwejaar, zal hij zich geheel overgeven aan het reiner geluk dat hem wacht. Nog eenmaal zal hij 't hoofd nedervlijen aan de borst, die toch ook voor hem klopte, al was 't van onheilige drift.................
Daar treedt Sylvester hem in den weg en dwingt hem stil te staan. De oude man is ernstiger dan ooit. Hij kijkt den losbol strak in de oogen:
‘Dwaas!’ zegt hij. ‘Man zonder moed en kracht! Waar gaat gij heen? - Weet ge niet, dat, als gij daar ginds geweest zijt, uwe handen bezoedeld zijn en uw adem onrein is? Weet ge niet, dat straks, als gij uws vaders zaal binnen treedt, het hartelijk welkom der gasten u als een oordeel in de ooren zal klinken? Dat, als uwe vingers het kleed uwer reine bruid aanraken, gij een pijnlijken schok gevoelen zult? Dat gij haar, die alles van u verwacht

{==444==} {>>pagina-aanduiding<<}
en uw hart meent te bezitten, niet in de vriendelijke oogen zult durven zien? Dwaas! zijt gij genoeg bedorven om dat te trotseeren? Is uw hart reeds genoeg versteend om dat te weerstaan? Kunt gij uw vader hooren roemen in zijn geluk, zonder ineen te zinken van schaamte? Kunt gij den vriendelijken blik uwer moeder opvangen en daarin lezen dat alles vergeven en vergeten is, zonder te vergaan van wroeging? Kunt gij uw lieve toekomstige vrouw u hooren verwijten, dat zij nu reeds wijken moet voor uwe bezigheden -, zonder uzelven te vervloeken als een ellendeling zonder hart en gemoed?
Kunt gij dat niet, zijt ge nog niet zoo diep gezonken als velen onder uwe vrienden, die zichzelven bewierooken met den geur van hedendaagschen menschenhaat en verachting voor al wat der jeugd heilig moest zijn.... ga dan niet verder, jonge man! Haast u rechtstreeks naar het huis, waar zooveel liefdevolle harten u wachten. God helpe u!
De jongelingen van dit geslacht maken zich een licht spel uit de liefde, die geene passiën opwekt en zich niet tooit in het losse kleed van bayadère of grisette... Maar om tot die rooverbende der goede zeden en van het huiselijk geluk te behooren, moet men zijne ziel aan den duivel hebben verkocht.... Als 't zijn tijd is, komt de booze om het bedongen loon. Onthoud dat!’....

    


1) Professor Buys Ballot of een ander heeft mij in zijn tabellen laten zien, dat dit in geen vijf-en-twintig jaar gebeurd was.

1) De heer Bronsveld, bij het beeld blijvend, “zou den heer Huet wel eens vragen willen, wat hem bewogen heeft, in gemelde lamp water te storten. (Zie de Augustus-aflevering der “Stemmen voor waarheid en vrede.”)

1) En mogelijk zal de heer Jorissen, die dan reeds vele weken emeritus is, dat rustig aanzien. In de afscheidsrede lezen wij: ‘Ik neem van u, gemeente van Groningen, afscheid. Ik heb u een goed hart toegedragen, en aan u allen willen geven datgeen, wat ik dacht en wist. Gij zult mijne plaats eerlang door een ander zien ingenomen; hij zal u ook van 't zijne geven. Een en ander kome u ten goede.’


Let wel: ‘een en ander kome u ten goede! (De nominatie van het Groninger kiescollege was zoo ongeveer te raden). O rustige rust van den emeritus!


