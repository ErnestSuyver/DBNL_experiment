
   
        
           
               Oom Willem en zijne buurkindertjes. Een schoolboekje
               J.J.A. Goeverneur
               J.A. van Dijk
               logo_bibl_01
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van de zevende druk van Oom Willem en zijne buurkindertjes. Een schoolboekje van J.J.A. Goeverneur en J.A. van Dijk uit 1878. De eerste druk dateert uit 1845.
               
               
                   
                       
                   
               
           
           
           
               goev001oomw01_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Bibliotheek Rotterdam, signatuur: Mfe OK-0310 
               
               J.J.A. Goeverneur en J.A. van Dijk, Oom Willem en zijne buurkindertjes. Een schoolboekje. S.E. van Nooten & Zoon, Schoonhoven 1878 (7de druk)
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Oom Willem en zijne buurkindertjes. Een schoolboekje
               J.J.A. Goeverneur
               J.A. van Dijk
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Oom Willem en zijne buurkindertjes. Een schoolboekje
               J.J.A. Goeverneur
               J.A. van Dijk
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-06-28
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: J.J.A. Goeverneur en J.A. van Dijk, Oom Willem en zijne buurkindertjes. Een schoolboekje. S.E. van Nooten & Zoon, Schoonhoven 1878 (7de druk)
 
Zie: https://www.dbnl.org/tekst/goev001oomw01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

OOM WILLEM
EN ZIJNE
BUURKINDERTJES.
EEN SCHOOLBOEKJE
DOOR
J.J.A. GOEVERNEUR.
Herzien en met de spelling van het Woordenboek der Nederlandsche taal in overeenstemming gebracht
DOOR
J.A. VAN DIJK.
ZEVENDE DRUK.
SCHOONHOVEN
S.E. VAN NOOTEN & ZOON.
1878.

{==II==} {>>pagina-aanduiding<<}

Nijmegen. - Snelpersdruk van F.E. Macdonald.




{==III==} {>>pagina-aanduiding<<}

Bericht.

De geachte uitgever j. oomkens, wiens overlijden in den herfst des voorgaanden jaars door zijne naaste betrekkingen niet alleen, maar door allen, die met hem in aanraking stonden, oprecht betreurd wordt, spoorde mij lang aan, om mijne krachten tot het samenstellen van een boekje, zoo veel mogelijk in den trant van vader jakob en moeder anna van onzen éénigen van heyningen bosch, te beproeven, voordat ik het waagde, zulk eene gevaarlijke taak op mij te nemen. Ik zelf zie best in, hoe ver mijne navolging beneden mijn

{==IV==} {>>pagina-aanduiding<<}
model gebleven is. Moge zij echter met toegevendheid ontvangen en tot gebruik op onze lagere stadsen dorpsscholen niet geheel ondienstig bevonden worden, - dit is mijn innige wensch.

G.
Groningen,
Mei 1845.



{==5==} {>>pagina-aanduiding<<}

Oom Willem


en zijne buurkindertjes.

Lieve kinderen!

Vader jakob en moeder anna hebt gij zeker al lang gekend en lief gehad; maar oom willem is u denkelijk nog geheel vreemd, en daarom willen we u met een paar woorden zeggen, wie die man was, en dan ook, hoe dit boekje in de wereld is gekomen.
Oom willem, kinderen! was een eenvoudig landman, en woonde, niet ver van hier, op een klein gehucht, dat wil zeggen: op eene plaats, waar verscheidene boerenwoningen dicht bij elkander stonden. Hij was al bij de zeventig jaren oud en had drie volwassen kinderen, twee zoons en eene dochter.

{==6==} {>>pagina-aanduiding<<}

Oom willem en zijne vrouw hadden in hunne jeugd geen geld of goed, maar hunne ouders hadden hun arbeiden, zuinigheid en overleg geleerd, en met die drie dingen kan men het dikwijls ver in de wereld brengen. Een braaf en rijk man, bij wien hij als knecht en zijne vrouw als meid gediend had, had hun, toen zij trouwden, geld voorgeschoten, om daarvoor eene kleine boerderij te knopen. Door vlijt en oppassen hadden zij dit geld echter in eenige jaren weder overgewonnen, en het eerlijk en met dank aan hunnen braven weldoener terug betaald, zoodat zij nu geheel vrij op hun eigen boerenerf woonden. Hunne kinderen, zeide ik u al, waren volwassen; zij waren van de jeugd af aan orde en werkzaamheid gewend, en konden het werk te huis gemakkelijk af. Dus konden oom willem en zijne vrouw thans op hunnen ouden dag eene stille en vreedzame rust genieten.
Zoo ziet gij dan, mijne liefjes! dat eene werkzame en wel bestede jeugd veelal eenen rustigen en genoeglijken ouderdom geeft; maar die zijnen jongen tijd in werkeloosheid, luiheid en

{==7==} {>>pagina-aanduiding<<}
beuzelingen verslijt, moet vaak uit armoede en gebrek nog zwaar sloven en tobben, als hij oud, zwak en tot den arbeid ongeschikt geworden is.
Denkt echter niet, kinderen! dat oom willem, omdat hij eenen hoogen ouderdom bereikt had, daarom juist een knorrepot was. Neen, dat was er ver van daan! Hij was de goedheid, vriendelijkheid en vroolijkheid zelve. Hij had in zijne jeugd altijd braaf, werkzaam en matig geleefd, en dit geeft doorgaans eenen gezonden, vergenoegden en vroolijken ouderdom. Denkt ook niet, dat hij, omdat hij zelf oud was, alleen met oude menschen verkeerde en die alleen beminde. Wel neen! Hij ging wel gaarne met oude menschen om; maar hield ook buitengemeen veel van kinderen. Daarom werd hij dan ook in den ganschen omtrek, maar vooral in het gehucht, waar hij woonde, van oud en jong bemind en geacht, en noemden de kinderen uit zijne buurt hem nooit anders, dan hunnen goeden, lieven oom willem. - Wij hebben hem in dit boekje dus ook maar oom willem genoemd, en gij weet nu meteen wáárom, lieve kinderen!
Was het weder in het voorjaar, des zomers of

{==8==} {>>pagina-aanduiding<<}
in den herfst mooi en zacht, dun wandelde de oude man dikwijls zijn land of den akker en zijn hof rond, om naar het vee, het gewas en de vruchten te zien: of hij zat op de bank onder den appelboom voor zijne deur, rookte daar zijne pijp en dacht met tevredenheid en genoegen na, wat hij al ondervonden en hoe de goede God zijne vlijt gezegend had. Dan, als hij daar zoo alleen zat, kon het wel eens gebeuren, dat de tranen van dankbaarheid hem over de ingevallen wangen rolden.
Als het echter Zaterdag was en de kinderen uit zijne buurt niet naar de school behoefden te gaan, dan zochten zij oom willem vaak onder den appelboom op, en de oude man was dan recht in zijn schik, als zijne kleine vriendjes zich naast hem op de bank of aan zijne voeten in het gras nederzett'en. Was het tegen het najaar, dan schudde hij wel eens aan eenen pere-, pruime- of appelboom, dat de rijpe vruchten hun om de ooren stoven. Dan, kunt gij wel denken, werd het zoeken en grabbelen niet vergeten. Dat was eene pret van belang, mijne liefjes!
Maar oom willem gaf hun niet alleen voed-
{==9==} {>>pagina-aanduiding<<}
sel voor het lichaam, hij deelde ook voedsel voor het verstand aan de kindertjes mede, en dit was hun doorgaans nog wel zoo aangenaam, als de lekkere pruimen, peren en appelen, die zij van hem ontvingen. Als zij namelijk zoo te zamen in de koele schaduw van den boom zaten, en oom willem zijne pijp in den brand gestoken had, dan verhaalde hij hun soms wel eens de eene of andere aangename en nuttige geschiedenis, leerde hun een mooi versje of liedje, of gaf hun een aardig raadseltje op. O, gij moest eens gezien hebben, hoe de kindertjes dan met open ooren en monden naar den vriendelijken en welmeenenden ouden man zaten te luisteren!
Dit lokte de kinderen ten laatste ook uit, om mede van hetgeen zij zelven ondervonden, van hunne kameraadjes gehoord of van den meester geleerd hadden, het hunne bij te brengen. Nu overlegde oom willem eindelijk met hen, dat het beurt om beurt zoude gaan, dat de grootsten over de vertellingen, die zij gehoord hadden, een opstel zouden maken, en dat allen de versjes moesten van buiten leeren, de liedjes leeren zingen en de raadseltjes trachten op te

{==10==} {>>pagina-aanduiding<<}
lossen. Wilt gij wel gelooven, mijne liefjes! dat dit eene zeer nuttige en zeer aangename oefening voor die kinderen was?
Wij hebben oom willem vriendelijk om eenige van die vertellinkjes, versjes, liedjes en raadseltjes verzocht, die hij dan ook dadelijk door zijnen zoon evert voor ons heeft laten afschrijven; en deze zijn het, lieve kinderen! waarvan wij dit boekje hebben samengesteld. Dat zij u aangenaam en nuttig mogen zijn, is de hartelijke wensch van oom willem, en ook de wensch van hem, die dit boekje voor u heeft laten drukken.


1. Hoe Antje eene knappe meid werd.

De ouders van antje waren arme, maar brave menschen. De vader moest zwaar arbeiden, en de moeder te huis ook nog met spinnen, naaien en breien iets voor de huishouding zoeken te verdienen. Daarbij hadden zij vier kinderen, van welke antje, de oudste, nog maar even over de acht jaren was.
Zoodra nu de moeder des morgens te vijf uren

{==11==} {>>pagina-aanduiding<<}
opstond, was het eerste, dat zij riep: ‘Antje - opstaan, lieve meid!’ Deze sloeg dan aanstonds hare vriendelijke blauwe oogjes open, lachte hare moeder toe, en zeide: ‘Goed, beste moeder!’ Dadelijk stond zij nu op, wiesch en kleedde zich, reinigde en kleedde dan mede hare broertjes en haar zusje; en dit alles deed zij zoo handig, lief en zacht, dat de kleinen even gaarne door haar, als door moeder zelve wilden geholpen zijn. Was dit gedaan, dan schudde zij de bedden te recht, veegde den vloer aan, ging aan het breien of naaien, en maakte vervolgens tegen acht uren de koffie klaar, waarna zij te zamen eene boterham aten. De moeder kon dan gerust bij haar werk blijven; want antje zorgde voor al het huiswerk, dat niet te zwaar voor hare krachten was. Was het morgeneten gedaan, dan moest antje naar eene oude juffrouw, om boodschappen voor deze te doen, waarmede zij een stuiver daags en dus zeven stuivers of vijf en dertig cents in de week verdiende.
Daar antje op alles oplettend acht gaf, nooit langer uitbleef, dan noodig was, geen verkeerde boodschappen deed, niet snoepte van 't geen zij

{==12==} {>>pagina-aanduiding<<}
uit den winkel halen moest, maar in alles eerlijk en trouw was, mocht de juffrouw haar spoedig heel graag lijden, en gaf haar nu en dan wel eens een boezelaartje, een doekje, een nieuw jakje of zoo iets tot geschenk. Ook kreeg zij soms wel het een of ander half versleten kleedingstuk mee naar huis, dat de moeder nog langen tijd dragen of waarvan zij voor hare andere kindertjes iets maken kon.
Omdat de ouders van antje het schoolgeld niet betalen konden, en antje al zoo vroeg des daags mede iets voor het huisgezin verdienen moest, kon zij niet ter school gaan, en dit was het grootste verdriet, dat het goede kind op de wereld had. Eens, dat zij op een morgen bij de juffrouw aan de deur stond, terwijl de andere kinderen uit de buurt vroolijk en lachend naar de school gingen, kwamen haar de tranen in de oogen.
De goede juffrouw zag dit en vroeg haar:
‘Wat scheelt er aan, antje?’
‘Ach, juffrouw,’ zeide deze, ‘andere kinderen kunnen naar school gaan, om daar iets nuttigs te leeren; maar ik word ouder en niet wijzer.’
‘Schrei daarom maar niet, lief kind,’ zeide

{==13==} {>>pagina-aanduiding<<}
de juffrouw; ‘ik zal wel zorgen, dat gij ook wat leert.’
De brave juffrouw hield woord en het haar voortaan alle avonden twee uren naar de school gaan, waar zij lezen, schrijven, rekenen en zingen leerde, terwijl de juffrouw het schoolgeld en al wat zij noodig had betaalde. Antje deed haar uiterste best, om daarvoor hare erkentelijkheid te toonen, en binnen kort kon zij meer, dan vele meisjes van hare jaren, die reeds veel langer op school waren geweest. Toen zij grooter werd, had zij alles geleerd, en was aan arbeid, orde en spaarzaamheid gewend. Hierom wilde ieder haar even graag tot meid hebben. Zij was altijd dienstbaar bij de knapste en braafste menschen van de stad; en tegenwoordig verdient zij al meer dan zestig gulden in het jaar, waarvan zij zich zelve niet alleen knap en zindelijk kleeden, maar aan hare arme ouders ook nog wat mededeelen kan. Dit zal zij dan ook nooit nalaten. ‘Toen ik klein was,’ zegt zij dikwijls, ‘moesten vader en moeder voor mij zorgen; thans, nu ik wat meer heb, moet ik hen ondersteunen, zoo voel ik kan.’

{==14==} {>>pagina-aanduiding<<}

Zoo goed is het, mijne liefjes! dat men zich van de jeugd af aan arbeid, orde en spaarzaamheid gewent!


2. Drie raadseltjes.

1.


Wie is het, die voor 't vuur niet beeft? 
Niet loopt, ofschoon zij beenen heeft? 



2.


Vertel mij eens, mijn lieve kind: 
Wie is de man, die leeft van wind? 




3.


Ik bouw mij zelf een zijden graf 
En spin mijn eigen leven af; 
Dan neem ik uit het graf de vlucht 
En fladder vroolijk door de lucht. 
In 't eind geef ik mijn jongen 't leven 
En moet daarvoor dan 't mijne geven. 






{==15==} {>>pagina-aanduiding<<}

3. Snoepers worden licht leugenaars en bedriegers.

Albert was een goede, vriendelijke, gewillige en leerzame jongen, en daarom mocht ieder hem ook gaarne lijden; maar één gebrek had hij - en wat raadt gij, dat dit was? Albert was geducht snoepachtig, lieve kleinen!
Eens zeide zijne moeder tot hem: ‘Albert! loop gauw heen, en haal mij een pond koffieboonen uit den winkel.’
‘Goed, moeder,’ zeide albert, en de moeder gaf hem vier dubbeltjes mede.
- ‘Wie van u weet mij te zeggen, hoeveel stuivers en hoeveel centen dat is? -
De koffieboonen kosten zeven stuivers,’ zeide de moeder, ‘en gij moet mij dus geld weerom brengen.’
- Zegt mij eens, wat albert van den koopman weerom hebben moest! -
Albert liep op een draf heen, deed zijne boodschap, en kreeg het overblijvende geld terug. Maar

{==16==} {>>pagina-aanduiding<<}
toen hij nu over de brug kwam, ziet, daar zat eene vrouw met een korf, gevuld met de mooiste roode appelen van de wereld! Op het zien van die mooie roode appelen liep albert het water al voor de tanden. De vrouw zag wel, dat hij er zin aan had, en zeide dus: ‘Kom, wilt ge mij niet eens wat afkoopen, vriendjelief?’
‘Wat kosten ze?’ vroeg albert.
‘Het stuk een cent maar,’ antwoordde de vrouw.
Albert nam een van de vijf centen af, en zocht daar een dikken rooden appel voor uit. - Gij kunt wel denken, mijne liefjes! dat die ook niet lang meer heel bleef. Toen de appel op was, begon hij echter ongerust te worden, dat hij maar vier centen meer had. Hij telde ze wel tienmaal over; doch er waren er maar vier en er bleven er maar vier. Wat nu aan moeder te zeggen? Dat was zoo gemakkelijk niet uit te denken. Eindelijk kwam hij op de gedachte, om haar wijs te maken, dat de koffieboonen een cent waren opgeslagen, en dus nu zes en dertig cents kostten. - Wat dunkt u, mijne vriendjes! was dat niet slecht van albert?

{==17==} {>>pagina-aanduiding<<}

***

Toen albert te huis kwam, zag hij beschaamd voor zich neer; zijn aangezicht was rood als bloed; hij legde de koffieboonen stilletjes op de tafel neer, met de vier centen er bij, en wilde toen, wip! de deur weer uitsluipen.
‘Stil, Stil! daar is immers een cent te kort,’ zeide de moeder.
‘De koffieboonen zijn een cent opgeslagen,’ stamelde albert, en liep nu haastig weg, want hij vreesde, dat zijn leugen al dadelijk ontdekt zoude worden.
Omdat albert hij het in huis komen zoo verlegen voor zich zag en zoo schielijk weer wegliep, begon de moeder argwaan te krijgen, waarom zij, toen hij des namiddags naar de school was, zelve eens bij den koopman aan ging en hem vroeg: ‘wat de koffie tegenwoordig wel kostte, en hoeveel hij dien morgen aan haar zoontje had teruggegeven?’ Nu kwam de leugen dadelijk uit; en toen zij de vrouw met de mooie appelen daar nog op de brug zag zitten, dacht zij bij zich zelve: ‘Ha! nu gis ik al, waar mijn cent gebleven is.’ Zij

{==18==} {>>pagina-aanduiding<<}
wilde het echter zeker weten, en daarom zeide zij tot de vrouw, die haar en albert beiden zeer goed kende: ‘Ik wilde wel voor een dubbeltje appelen hebben; maar liefst van dezelfde soort, daar onze albert van middag ook van gekocht heeft.’
‘O,’ zeide de vrouw, ‘dan moet juffrouw van deze soort hier hebben,’ en gaf haar twaalf mooie roode wijnappelen. De moeder betaalde haar, stak de appelen bij zich en ging naar huis.
Maar hoe liep het nu met albert af, kinderen? Dat zult gij zoo aanstonds hooren.

***

Toen albert des avonds van de school kwam, ziet, daar komt hans hem tegen. Deze hans was een door en door ondeugende jongen, die niet ter school ging, geheele dagen ledig bij de straat liep, en daar niets dan allerlei kwaad en goddeloosheid deed. Hans had ditmaal een dikken stok bij zich, en juist, toen albert nevens hem was, gaf hij dezen daarmede onverwachts een slag over zijne rechterhand, dat het bloed hem al dadelijk bij de vingers nederliep en de geheele hand

{==19==} {>>pagina-aanduiding<<}
van boven gekneusd en gewond was. Al huilend van pijn, liep albert langs de straat, kwam bij zijne moeder en kermde: ‘O, mijne hand, mijne hand! - Die booze hans, die booze hans!’
‘Wat scheelt er aan?’ vroeg zijne moeder; doch op een geheel anderen toon, dan waarop zij hem anders, als hij uit school kwam, aansprak.
‘Och, moe... moeder! die ha... hans hee... heeft mij o... op de ha... hand gesla... slagen, met ee... een di... dikken sto... stok!’
‘Ja,’ zeide de moeder, ‘dat kunt gij wel zeggen, maar ik geloof er daarom toch nog geen zier van. Gij kunt ook net zoo goed door woest en onbesuisd loopen op uwe hand gevallen zijn, zoodat gij nu maar de schuld van u zelven afschuift en op hans werpt.’
Albert mocht zeggen, wat hij wilde: zijne moeder weigerde hem in den beginne alle geloof.
‘Maar waarom wil moeder mij dan nu volstrekt niet gelooven?’ vroeg hij eindelijk, geheel verslagen.
‘Om dat gij een dief en een leugenaar zijt,’ antwoordde de moeder op ernstigen toon; ‘en zulke menschen verdienen nooit veel vertrouwen.’

{==20==} {>>pagina-aanduiding<<}

Albert werd bleek van schrik, want hij bemerkte nu wel, dat zijn bedrog al aan het licht was gekomen. De moeder liet er echter terstond op volgen: ‘Als gij mij nu nog eerlijk de zuivere waarheid zegt, en mij belooft, zoo iets nooit weder te zullen doen, zal ik er voor dezen keer nog bij vader niet van spreken, en zult gij ditmaal nog van straf verschoond blijven.’
Schreiend verhaalde albert nu aan zijne moeder het geheele geval, net zoo als het gebeurd was, beloofde, zich nooit weder aan zulk bedrog te zullen schuldig maken, en smeekte met tranen in de oogen om vergiffenis. Daar de moeder thans zag, dat albert wezenlijk van harte berouw had, vergaf zij hem gaarne zijn misdrijf, wiesch zijne bebloede hand af, deed or een linnen lapje met azijn om, kuste hem hartelijk, gaf hem twee dikke appelen, en was recht blijde, dat zij dit kwaad nog terstond in het begin ontdekt en tegengegaan had, daar hij anders een groote deugniet had kunnen worden.
Van dezen dag af had albert zulk een geweldigen afkeer van alle liegen en bedriegen, dat hij er zich nimmer weder aan schuldig maakte;

{==21==} {>>pagina-aanduiding<<}
en kreeg hij eens zin aan een appel of iets anders, dat hem niet schadelijk was, dan vroeg hij liever van zijne moeder een cent, dien zij hem ook zelden weigerde.
Maar ziet gij nu wel, lieve kinderen! dat snoepers ook heel licht leugenaars, bedriegers en dieven worden? Dat leugens korte beenen hebben, en dus schielijk ingehaald of ontdekt worden? En dat dus dit versje eene goede les voor u bevat:

Lieg nimmer; want een leugenaar 
Wordt door elkeen mistrouwd, 
Daar men, al is zijn zeggen waar, 
Dat toch voor leugen houdt. 




4. Lentemorgenliedje.


God heeft de wereld schoon en goed 
Voor mensch en dier bereid; 
Wat leven heeft is welgemoed: 
Ook mij past vroolijkheid. 
 

{==22==} {>>pagina-aanduiding<<}

De runders dart'len in het gras, 
De muschjes op den boom, 
De watervogels in den plas, 
De vischjes in den stroom. 
 
De vlinder fladdert door de lucht, 
De bij gonst om 't gebloemt; 
Terwijl de leeuwrik in zijn vlucht 
Den goeden Schepper roemt. 
 
De lucht, zoo koud in 't wintertij, 
Is lieflijk nu en frisch; 
En alles ademt ruim en vrij, 
Wat heden buiten is. 
 
Natuur en God zijn beiden goed 
In elk getij van 't jaar, 
Wanneer ik slechts, bij zuiver bloed, 
Een zuiver hart bewaar. 
 
o Vader van 't heelal, bestuur, 
Bewaak, bescherm Gij mij, 
Opdat ik steeds met heel natuur 
Onschuldig vroolijk zij! 





{==23==} {>>pagina-aanduiding<<}

5. Een verhaal van den meester.

De meester, van wien gij hier iets zult hooren, lieve kinderen! was een door en door verstandig en braaf mensch, die dus ook zijne leerlingen niet alleen tot verstandige, maar ook tot brave en deugdzame menschen zocht op te leiden. Daarom leerde hij hun niet enkel lezen, schrijven, rekenen, zingen en moer zulke nuttige dingen, maar hij maakte hen ook gedurig op de verplichtingen opmerkzaam, die wij, als redelijke schepselen, jegens God, jegens ons zelven, en jegens andere menschen en jegens de dieren te vervullen hebben, en drukte hun die bij elke voorkomende gelegenheid met ernst en nadruk op het hart.
Zijne jeugdige kweekelingen beminden hem dus ook, alsof hij hun vader was, en wel te recht, mijne liefjes! want naast God, hunnen vader en hunne moeder was er ook zeker niemand op aarde, die hen zoo oprecht liefhad,

{==24==} {>>pagina-aanduiding<<}
hun zoo veel goeds deed, en aan wien zij zoo veel te danken hadden.
Eens op een morgen kwam hij in de school, en vond allen daar reeds zoo ordelijk en stil op hunne plaats zitten, alsof de schoolles al wel een half uur geduurd had. De goede man groette hen, en de kinderen riepen als met ééne stem: ‘Goeden morgen, lieve meester!’ Tot de kleinsten toe zagen hem daarbij zoo vriendelijk en lachend in de oogen, als een kind dat zijne ouders doet; en men kon duidelijk aan hen zien, dat zij al hartelijk verlangden naar hetgeen zij van daag weder van meester leeren zouden.
Na het morgengebed, en toen de kinderen daarop nog met zachte stem een liedje hadden gezongen, zeide de meester: ‘De hoogste klasse moet van morgen een opstel op de lei maken; dit, weet gij, is onze wekelijksche schoolorde. Nu wil ik u iets verhalen, en dit verhaal moet gij mij daarna met uwe eigene woorden weêrgeven. Dat gij opmerkzaam moet toeluisteren, behoef ik u niet te zeggen; want dat doet gij immers altijd.

{==25==} {>>pagina-aanduiding<<}

Ziet, daar hangt de kaart van Europa! Hier eenige honderden uren van daan, in het zuidoosten op, ligt een groot land, dat Turkije heet. De opperste of bestuurder van dat land noemt zich Sultan of Keizer. Die man woont te Constantinopel, welke stad de voornaamste of, zoo als men gewoonlijk zegt, de hoofdstad van zijn rijk is.
De Turken zijn wel geen Christenen, lieve kinderen! maar men vindt daarom toch vele goede en wezenlijk brave menschen onder hen. Vooral moet men in de Turken prijzen, dat zij doorgaans zoo goed, zoo modelijdend, zoo barmhartig en zoo rechtvaardig omtrent de dieren handelen. Zien wij iets goeds bij een mensch, al is hij ook een Turk of Heiden, dan moeten wij dit niet alleen erkennen en prijzen, maar ook zelven, zoo veel wij kunnen, zoeken na te volgen.
Nu regeerde in dat Turkije voor langen tijd een Keizer, die murad heette. Deze Keizer zag eens, op eene wandeling, die hij deed, hoe een man op zijn zwaar beladen, vermoeid, hongerig en dorstig paard voor eene herberg

{==26==} {>>pagina-aanduiding<<}
aankwam en daar stil hield. De ruiter zelf had ook honger en dorst; hij trad dus de herberg binnen, bestelde eten en drinken, verkwikte zich daar mede en rustte onderwijl ook van zijne vermoeidheid uit. Het arme paard zoude ook gaarne wat gras, haver en water gehad hebben, en ook gaarne een uurtje van zijn zwaar pak verlost geweest zijn; maar zijn ongevoelige meester dacht alleen aan zich zelven, vergat het goede beest, en liet het daar buiten belast en beladen, zonder eten of drinken, in de heete zon staan.
De Keizer murad was een gevoelig en medelijdend mensch.’ Hij dacht: ‘De God, die menschen en dieren beiden geschapen heeft, en al wat leeft voedt en verzorgt, wil toch zeker, dat wij menschen ook jegens de dieren barmhartig en liefderijk zijn. De mensch, als hem leed geschiedt, kan daartegen nog iets inbrengen. Hij kan bidden en smeeken, weenen en kermen, om daardoor het medelijden van anderen op te wekken; maar dat arme, stomme lastdier kan zich niet beklagen, het heeft geene stem, die voor den mensch verstaanbaar is, en moet al

{==27==} {>>pagina-aanduiding<<}
heel erg en langdurig lijden doorstaan, voordat dit aan zijn voorkomen zichtbaar wordt.’
‘Het gezicht van dat paard was den Keizer dus ondragelijk. Hij kon het niet langer dulden en sprak bij zich zelven: ‘Dat is een ongevoelig, onbarmhartig, wreed en ontaard mensch! Hij begaat eene zware zonde tegen den barmhartigen God, tegen onze wetten, tegen recht en billijkheid! Ik zal hem dus straffen; maar straffen met verstand, en om hem tot beter inzien te brengen.’
‘Terstond liet hij eenige van zijne dienaren roepen en zeide tot hen: ‘In die herberg ginder is een man, die daar al een uur heeft gezeten, om uit te rusten en zich te verkwikken; maar aan zijn arm, vermoeid en hongerig paard heeft hij in al dien tijd nog niet gedacht. Gaat dadelijk heen, ontpakt het dier, geeft het gras en brood, haver en water, zoo veel het lust, en laat het ook een uur uitrusten. Brengt dan den onbarmhartigen ruiter zoo lang op de plaats, waar nu zijn paard staat, legt het zware pak van het dier op zijne eigene schouders, en laat hem zoo beladen staan, totdat het goede beest

{==28==} {>>pagina-aanduiding<<}
op zijne beurt verkwikt, verzadigd en van zijne vermoeidheid bekomen is.’
‘De dienaren haastten zich, om alles te doen, wat hun door hunnen heer bevolen was. De reiziger had daar zeker veel tegen; maar omdat het een bevel van den Keizer was, durfde hij er geen woord tegen zeggen, of het zoude hem misschien het leven gekost hebben.
Door deze straf nu wilde de verstandige Keizer den wreeden reiziger doen gevoelen, hoe het hongerige, dorstige en zwaar beladen paard moest te moede geweest zijn, terwijl hij rustig zijnen maaltijd hield; en hem alzoo leeren, dat hij verplicht was, om ook aan zijne lastdieren rust en voeder te gunnen, wanneer hij zelf uitrustte en zich met spijs en drank verkwikte.’
De kinderen zaten onder dit verhaal van hunnen meester zoo stil als muizen, en luisterden even aandachtig, alsof zij in de kerk waren. Men kon op hunne lieve gezichtjes lezen, dat zij medelijden met het arme paard hadden, het gedrag van den ongevoeligen ruiter afkeurden, de hem opgelegde straf verstandig en welgekozen oordeelden, en dat zij blijde waren, dat de

{==29==} {>>pagina-aanduiding<<}
meester hun zulk een fraaie stof voor een opstel gegeven had.


6. Weder drie raadseltjes.

1.


'k Heb, als ik jong ben, witte vlerken, 
En nauw'lijks kan het oog mij merken; 
Daarna word ik zoo groen als gras, 
En rond, alsof 'k een knikker was; 
Dan wordt mijn aangezicht geelkleurig, 
Als een, die zieklijk is of treurig, 
Maar kort daarop zoo rood als bloed; 
Mijn vleesch wordt malsch, mijn bloed wordt zoet. 
Dan heeft mijn schoon een groot vermogen 
En schittert iedereen in de oogen. 
Al is mijn hart zoo hard als steen, 
'k Word toch bemind door iedereen. 



2.


Ik roep mijn eigen naam, 
Schoon ik dien zelf niet weet. 
 

{==30==} {>>pagina-aanduiding<<}

Zegt, kind'ren! wie van u 
Kan raden, hoe ik heet? 




3.


Ik werk alleen tot nut 
Van 't menschelijk geslacht, 
En word toch menigmaal 
Miskend, bespot, veracht. 
Ik doe aan niemand kwaad, 
Hoe zwart mijn huid moog wezen, 
En toch gebeurt het vaak, 
Dat kind'ren voor mij vreezen. 
Liet ik mijn arbeid na, 
Dan werd in stad en land 
Vaak menig kostlijk huis 
Verslonden door den brand. 
Wanneer de nood het eischt, 
Dan doe ik heldendaden. 
Wie is er thans van u, 
Die mijnen naam kan raden? 






{==31==} {>>pagina-aanduiding<<}

7. Johannes en de haan.

Johannes had het leelijke zwak, dat hij des morgens, als het tijd van opstaan was, met geen mogelijkheid uit zijn bed scheen te kunnen komen. Dikwijls moest zijne moeder hem wel tienmaal roepen, en dan was het telkens: ‘Ja moeder! ik kom al!’ maar daar bleef het bij; want zoodra de moeder weg was, legde johannes het hoofd wederom in het kussen en was spoedig opnieuw ingeslapen.
Was dat geene leelijke gewoonte van johannes, lieve kinderen? Zekerlijk doet gij anders. Zeker springt gij terstond vroolijk het bed uit, zoodra gij door vader, moeder, de meid, uw ouder broertje of zusje geroepen wordt, niet waar? Welnu, dat behoort ook zoo. Den morgenstond moet een gezond kind vooral niet verslapen; want te recht zegt het oude spreekwoord: ‘de morgenstond heeft goud in den mond!’ Weet gij wel, wat dit beteekent? Vraag het uwen

{==32==} {>>pagina-aanduiding<<}
meester maar; die zul het u wel duidelijk maken.
Boven de kamer, waar johannes sliep, had de vader een hoenderrek op den zolder. Zoodra nu de dag aan den hemel kwam, en de lieve zou met haar alles bezielend vuur de aarde bescheen, en menschen en dieren tot ontwaken en arbeiden aanspoorde, begon de waakzame haan met zijne vleugels te klappen en kraaide bij herhaling al zijn best: ‘kukeleku! kukeleku!’ Johannes werd daardoor bijna altijd wakker, en was dan bijster knorrig op den haan, dat die hem zoo vroeg in zijne zoete rust kwam storen. - Wat dunkt u, lieve kindertjes! was dat wel verstandig van onzen kleinen slaapkop?

***

Eens op een morgen, dat johannes weder door zijnen vader genoodzaakt was, te vroeg naar zijnen zin op te staan, om zijne les te leeren, was hij recht knorrig en verbeeldde zich, dat dit de schuld was van den vroolijken en waakzamen haan. Toen hij dus dezen deftig voor de hennen aan zag stappen, terwijl hij nu en dan lustig zijn: ‘kukeleku!’

{==33==} {>>pagina-aanduiding<<}
verhief, werd johannes zoo nijdig op hem, dat hij eenen steen opraapte en daarmede naar den onnoozelen haan gooide.
De vader zag dat juist, en riep: ‘Wat is dat, johannes! - Heeft de arme haan u iets misdaan?’
Johannes sloop beschaamd in huis, zonder antwoord te geven; maar de vader was hiermede niet tevreden, en wilde volstrekt, dat zijn zoon de waarheid zeggen zoude. Eindelijk kwam dan ook het hooge woord er uit: ‘dat hij zoo boos op den stouten haan was, omdat die hem alle morgens in den slaap stoorde.’
‘Dan merk ik wel,’ zeide de vader, ‘dat gij nog niet recht weet, wat de haan met zijn gekraai zeggen wil.’
‘Och, vader! wat zou de schreeuwleelijk mij dan al zoo vroeg te zeggen hebben?’ vroeg johannes.
De vader antwoordde: ‘De waakzame haan, mijn zoon! wil u toeroepen: ‘“Daar hebben wij den lieven, blijden morgen weder! De morgen is de allerbeste tijd om te werken en te leeren. - Johannes, jongen! slaapt gij nog? - Foei! sta op, sta op! - er is nog zoo veel, dat gij

{==34==} {>>pagina-aanduiding<<}
leeren en weten moet. - Kom, wakker uit het bed, en frisch aan de les! De morgenstond heeft goud in den mond.”’ - Dat is het, wat de haan u zeggen wil. Maar zoo gaat het dikwijls met onverstandige kinderen, die hun eigen best nog niet weten; als iemand hun een wijzen en goeden raad geeft, dan mogen zij hem dikwijls niet lijden, of beloonen hem soms wel met ondank.’
‘Dan wil ik voortaan niet meer boos op den haan zijn,’ zeide johannes na eenig nadenken. En toen den anderen morgen, bij het aanbreken van den dag, de haan weder vroolijk met zijne vlerken sloeg en wakker kraaide, zeide johannes: ‘Ja, ja, lief haantje! ik weet nu wel, wat gij zeggen wilt.’ Hij was dadelijk op de been en ging ijverig aan het leeren. Van dezen tijd af, was de waakzame haan altijd de morgenwekker van johannes, en gij kunt niet gelooven, lieve kinderen! hoe de brave jongen nu leerde, wat genoegen de ouders en de meester van hem hadden en hoe hij voortaan geacht en bemind werd door allen, die hem kenden.
Toen hij groot was, werd hij een kundig dok-
{==35==} {>>pagina-aanduiding<<}
ter, die vele ongelukkige zieken van hun lijden verloste en van den dood redde. Dus, kinderen!

Verslaapt toch nooit den morgenstond; 
Want die heeft schatten in den mond. 




8. Hendriks ongelukkige dood.

Hendrik, een jongen uit mijne buurt, was altijd even wild, roekeloos en onbezonnen, en ach, kinderen, hoort eens, hoe bitter ongelukkig hem dat bekomen is.
Van jongs af reeds kende hij geen grooter genoegen, dan allerlei waagstukken te volbrengen, die hem ongelukkig ook wel eens mislukten, en dan pijn en smart aan hem zelven en moeite en kosten aan zijne goede ouders veroorzaakten.
Eens, dat hij over de leuning van eene brug wilde loopen, deed hij eenen misstap, tuimelde van boven neer in het koude water, en het was nog een groot geluk voor hem, dat er iemand in

{==36==} {>>pagina-aanduiding<<}
de nabijheid was, die hem te hulp kwam, daar hij anders zeker ellendig in het water had moeten omkomen. Hij kreeg echter door schrik en koude eene hevige ontsteking in de borst, en moest wel veertien dagen te bed liggen en allerlei leelijke dranken innemen, voordat hij weder genezen was. Dit waagstuk kostte hem dus veel verdriet en aan zijne ouders, behalve den angst, nog vrij wat geld aan dokter en apotheker.
Een paar jaren daarna, toen hij met zijne makkers eens in den schemerdonker op straat speelde, wilde hij over eene hooge bank springen; doch zijn sprong was niet sterk genoeg - zijn voet raakte achter den rand van de bank, hij sloeg voorover, en viel zich, ach! den schouder uit het lid. Nu moest de heelmeester komen, om den arm weder te zetten. Onbeschrijfelijk was de pijn, die de arme jongen daarbij moest uitstaan. Hij schreeuwde, alsof hij vermoord werd.- En waarlijk, mijne liefjes! dat was ook zulk een wonder niet. - Evenwel, de heelmeester liet hem niet uit zijne handen los, voordat de arm weder te recht was. ‘Indien gij nu deze korte

{==37==} {>>pagina-aanduiding<<}
pijn niet verduurt,’ zeide hij, ‘zult gij al uw leven pijn moeten lijden, en een ellendige, gebrekkige stumper blijven.’
En begrijpt gij niet, dat de verstandige man daarin gelijk had, kinderen!
Dit ongeluk kostte aan de ouders al weder vrij wat angst en geld, en hendrik zelven veel bittere zuchten en tranen. Had deze nieuwe ramp den wilden jongen nu nog maar wijzer en voorzichtiger voor het vervolg gemankt: maar ach neen! Zoodra hij hersteld en de doorgestane pijn een weinig vergeten was, ging het al weder den ouden gang met hem.
Het liefste nu echter, dat hij deed, maar ook het allergevaarlijkste, dat hij doen kon, was het loopen achter wagens aan, die snel reden. Wel twintigmaal hadden zijne bezorgde ouders hem hiertegen gewaarschuwd en hem het vreeselijk ongeluk, dat daaruit ontstaan kon en bij menig kind reeds ontstaan was, voor oogen gehouden. Doch dat baatte niet. Hendriks dacht telkens: ‘Het is mij zoo menigmaal goed afgegaan: het zal wel weder goed gaan.’ Maar, ach, mijne kinderen! de onberaden knaap bedacht niet: dat

{==38==} {>>pagina-aanduiding<<}
de kruih zoo lang te water gaat, tot zij eindelijk breekt.
Op zekeren tijd, dat de school uitging, kwam er een rijtuig aanrijden, met twee vlugge paarden er voor. Hendrik liep, wat hij loopen kon, haalde het in en vatte het bij het achterstel, waarover hij beide armen heensloeg. Nu liep hij, half hangende, met heel groote stappen achter het rijtuig aan, keek naar beide kanten heen en riep hardop en vroolijk de jongens toe, die hij als de wind voorbij snelde. De roekelooze en ongezeglijke knaap dacht nog weinig, dat dit gevaarlijk spel hem zoo vreeselijk duur te staan zou komen! - Luistert maar. - Doordien hij zijne boenen zoo hoog moest optillen, om mede te komen, stak hij zijn rechtervoet bij ongeluk tusschen de spaken van het achterste rad door. Het rijtuig rolde ijlings voort en eer hij nog eenmaal ho! help! had kunnen roepen, was het been hem tot aan de heup afgedraaid en zijn gansche lichaam tusschen het rad en den wagen verbrijzeld!! De menschen, die in het rijtuig zaten, en de voorbijgangers op straat schreeuwden uit al hunne macht. De voerman hield, zoo

{==39==} {>>pagina-aanduiding<<}
vlug hij maar kon, zijne paarden stil; maar ach! het was te laat! - de ongelukkige hendrik lag reeds vermorzeld, verpletterd en zonder leven en beweging. Al de omstanders wrongen de handen bij dit afgrijselijk ongeluk. De arme, onschuldige voerman trok zich van spijt de haren uit het hoofd. Dat alles hielp niet: hendrik was dood en bleef dood. De arme ouders, die in eene andere buurt van de stad woonden, werden gehaald; doch hoe zij ontstelden en te moede waren, toen zij hun ongelukkig kind daar zoo verminkt in zijn bloed vonden liggen, kan ik u onmogelijk beschrijven, lieve kinderen! De vader liep stom en bleek, als een krankzinnig mensch, op en neder, en wist nauwelijks, wat hij zeide of deed. De moeder stortte bezwijmd neder bij het lijk van haren zoon, dien zij altijd zoo lief had gehad. Geen teekenen van leven waren bijna aan haar zichtbaar; en het duurde geruimen tijd, eer de dokter haar door zijne kunst weer bij kon brengen.
Te smartelijker was deze slag nog, lieve kinderen! omdat hendrik de eenigste zoon was, dien de goede ouders in de wereld hadden. Vele

{==40==} {>>pagina-aanduiding<<}
maanden verliepen er, eer de vader zijne vorige opgeruimdheid weer eenigermate terug kreeg. De gezondheid der moeder was door het vreeselijk ongeluk zoodanig geschokt, dat zij verscheidene maanden in een kwijnenden toestand verkeerde, en eerst weder volkomen gezond werd, toen zij een ander zoontje kreeg, dat weder hendrik gedoopt werd en haar het gemis van haren verongelukten hendrik met der tijd eenigszins vergoedde. - Wat gij uit dit droevig ongeluk leeren kunt, begrijpt gij zelven wel, lieve kleinen! - Oom willem ziet u toch nooit zoo roekeloos uw leven wagen?


9. Grietje en de Musschen.

Grietje wandelde eens achter in den tuin van hare ouders, en zag met blijde oogjes, hoe kostelijk de appel- en pereboomen daar bloeiden, en verlustigde zich in den liefelijken geur van hunne lichtroode en witte bloesems. Toen zij daar nu zoo naar die boomen stond te kijken,

{==41==} {>>pagina-aanduiding<<}
merkte zij, dat in een gat van den hollen stam van een derzelve eene musch vloog, die een dikke rups in den bek droeg. Daar het gat in den stam niet heel hoog von den grond was, kon zij er gemakkelijk bij klimmen. Zoodra de oude musch haar echter vernam, vloog zij schielijk en angstig tjilpend weg. Grietje gluurde nu door dat gat in den boom, en tot hare blijdschap zag zij, dat daar vier jonge muschjes bij elkander zaten, in een mooi rond en zacht nestje, van strootjes, wol en veeren heel kunstig en aardig gemaakt. Toen liet zij zich haastig bij den lagen stam nederglijden, en rende op een drafje naar huis.
‘Vader, moeder!’ riep zij; ‘daar ginder in den appelboom zit een nestje met vier jonge vogeltjes. Geef gauw een mandje, dan wil ik ze er uithalen en hier in huis brengen!’
Meteen had zij reeds een korfje in de hand, en wilde daarmee weder de deur uitwippen.
‘Stil, stil wat!’ zeide de vader; ‘wij moeten eerst eens bedaard met elkander overleggen, of het wel goed zoude zijn, dat wij die arme onnoozele beestjes aan hunne ouders ontroofden en bij ons in huis haalden. Ga een weinigje bij ons

{==42==} {>>pagina-aanduiding<<}
zitten, mijn kind; en als wij begrijpen, dat het goed is, dan hebben wij altijd nog tijd genoeg en wil vader er u zelf wel een handje toe helpen.’
Daar was het goede meisje dadelijk mee tevreden, en zij ging dus geduldig bij haren vader en hare moeder zitten.
De vader. Gij gelooft toch wel, lieve meid, dat vader en moeder u recht hartelijk lief hebben, niet waar?
Grietje. O ja, - zou ik dat niet gelooven? Dat ondervind ik immers allo dagen, ja ieder oogenblik.
De vader. Maar stel nu eens, dat een paar sterke, leelijke roovers hier bij ons in huis kwamen stormen, u bij de armen of boenen aangrepen, en u zoo met geweld de deur uitsleepten en wegvoerden, zonder zich aan uw of ons smeeken en kermen in het minst te storen - wat dunkt u, grietje, zou dat niet geducht hard en grievend voor ons zijn?
Grietje (met tranen in de oogen). Och, lieve vader! spreek daar niet langer van, dat kan ik niet verdragen! Dan zouden vader en moeder zeker van verdriet sterven, en ik zou mij dood schreien.

{==43==} {>>pagina-aanduiding<<}

De vader. Dat kon licht gebeuren, mijn liefje! Welnu, even zoo lief, als wij u hebben, en gij ons hebt, hebben de oude vogeltjes hunne kindertjes, en de jonge vogeltjes hunne ouders. Gelooft gij dus niet, dat het ook wel gebeuren kon, dat de oude en jonge vogeltjes van verdriet en droefheid stierven, als wij hen zoo wreedaardig van elkander afscheurden? - En waar woudt gij de arme teedere schepseltjes laten, en wat zoudt gij hun te eten geven?
Grietje. Ik wilde ze in een kooitje zetten en rupsen voor hen zoeken, want ik heb wel gezien, dat de oude vogel hun die ook bracht.
De vader. Stel nu eens verder, dat de wreede, ondeugende roovers, van wie wij zoo even spraken, u niet alleen onbarmhartig van uwe ouders afscheurden en wegsleepten, maar dat zij u daarna ook alle vrijheid benamen, u in eene nare, akelige gevangenis opsloten, waar gij niet meer vrij loopen, dansen of springen kondt, en dat zij u nu en dan slechts een weinigje eten toewierpen - zou zulk een leven u wel aanstaan, grietje?
Grietje. Och, vader! als mij dat overkwam, zou ik zeker binnen weinige dagen van kommer en verdriet dood wezen.

{==44==} {>>pagina-aanduiding<<}

De vader. Dat geloof ik zeer goed, beste meid! Maar als die goddelooze roovers vervolgens eens de aardigheid van u afkregen, als ze u nu en dan geen eten en drinken meer brachten op zijn tijd, en u op het laatst geheel en al vergaten en jammerlijk van honger en dorst lieten omkomen?
Grietje. O, hoe ijselijk, vader! Het is net om er van nacht van te droomen.
De vader. En zóó is toch meestal het ongelukkig en beklagenswaardig lot van de arme jonge vogeltjes, die door wreede handen van hunne lieve ouders worden afgescheurd, indien zij al niet vroeger door kwelling en allerlei martelingen hun ellendig leven eindigen! Men vergeet, hun eten of drinken te geven, en vindt hen dan eindelijk eens op een morgen uitgehongerd, verkleumd en dood. - Willen wij nu nog de jonge vogels uit het wanne nestje halen, lieve grietje?
Grietje. O neen, vader! neen! voor geen geld van de wereld zou ik dat nu meer doen willen! Het spijt mij al, dat zulk een wreed en gruwelijk voornemen bij mij is opgekomen. Vergeeft mij dat, lieve vader en moeder!

{==45==} {>>pagina-aanduiding<<}

De moeder. Dat doen wij van harte gaarne, mijn kind! Ik ben recht blij, dat gij u door uwen verstandigen vader van uw onberaden opzet hebt laten afbrengen. Ik weet wel, gij hadt het zoo erg niet ingezien.
De vader. En laat mijn lieve kind, hieruit leeren, dat het, eer men iets doet, altijd goed is, dat men zich vooraf bedenkt of verstandiger menschen raadpleegt; want anders loopt men licht gevaar, dat het berouw te laat komt.


10. De dierenbeul.


flip, een woeste, wreede knaap, 
- Op school een ware pest! - 
Ving, onder eene pan van 't huis, 
Een oude spreeuw op 't nest. 
 
Vier kleintjes had het lieve dier; 
Wat zaten die bedrukt, 
Toen hun, zoo onverwacht en wreed, 
De moeder werd ontrukt! 
 

{==46==} {>>pagina-aanduiding<<}

Wild fladdrend, tjilpte de arme moêr 
En sidderde als een blad, 
Nu ze in de handen van filip 
Daar zoo besloten zat. 
 
‘Daar, gerrit! pak het ding, en 'k wil 
Nog eens naar boven gaan. - 
Nu moeten,’ sprak de dierenplaag, 
‘Er ook de jongen aan!’ 
 
Hoe schuw zag 't beestje gerrit aan! 
Wat gaf 't een bangen schreeuw! 
Wat kreeg het mededoogend kind 
Een deernis met de spreeuw! 
 
‘Ach,’ zei hij tot den dierenbeul, 
‘Waartoe dat wreed geweld? 
En wat genoegen hebt ge er aan, 
Dat gij die vogels kwelt?’ 
 

{==47==} {>>pagina-aanduiding<<}

‘De jongen,’ riep flip, ‘wip ik straks, 
De moêr komt aan de lijn, 
En 'k laat haar op dan in de lucht - 
Ze zal mijn vlieger zijn!’ 
 
Doch gerrit zocht de centen saam, 
Die hem zijn moeder gaf, 
En kocht daarvoor, uit medelij, 
filip zijn spreeuwen af. 
 
Vol vreugd zag hij den vogel aan, 
En streelde hem meteen; 
Hij liet zijn kleine handjes los, 
En.... wip! daar vloog die heen. 
 
Rechtuit, rechtaan, op 't nestje af. - 
Hoe blij was 't lieve beest! 
Als 't ergens feest op de aarde was, 
Was 't nu in 't nest daar feest. 
 

{==48==} {>>pagina-aanduiding<<}

Verwonderd zag filip dat aan, 
En riep: ‘Je bent een zot!’ 
Maar gerrit zei: ‘Het raakt mij niet, 
Of mij een beul bespot.’ 
 
En 't was geen oogenblik daarna, 
Of de oude, al hun best, 
Ze haalden rupsen voor hun broed 
En pluimpjes voor hun nest. 
 
Dat zag de lieve gerrit thans 
Met flonkrende oogen aan, 
En riep: ‘Ha, ha! wat is het goed, 
Dat ik zóó heb gedaan!’ 
 
En telkens, als de vogel zong, 
Lachte onze gerrit blij, 
En dacht: ‘Het leven schonk ik hem, 
En daarvoor dankt hij mij!’ 
 

{==49==} {>>pagina-aanduiding<<}

Filip werd groot; maar, kinderen! beeft 
Voor zijn verschrikkelijk lot: 
Hij werd een menschenmoordenaar, 
En stierf op het - schavot! 




11. Nederigheid maakt bemind.

Weet gij wel, kinderen! wien men nederig noemt? - Ik zal u dat met korte woorden zeggen. Men noemt iemand nederig, die niet trotsch wordt en zich niet boven anderen verheft, ofschoon hij meer verstand, schoonheid, sterkte, geld, goed, eer of aanzien heeft, dan zij bezitten.
En die beminnelijke deugd bezat herman, lieve kinderen! zoo als ge hier hooren zult.
Zag hij op de school, dat een ander kind iets niet zoo schielijk begreep of niet zoo vlug en goed kon antwoorden als hij, dan zou hij dat kind daarom niet beschamen, maar 't aanmoedigen en helpen, niet bespotten of uitlachen, maar het veel liever opbeuren en moed inspreken. Prezen de andere jongens hem soms, omdat hij meer verstand en kunde bezat, dan zij, zoo zeide hij:

{==50==} {>>pagina-aanduiding<<}
‘Dat heb ik niet aan mij zelven, maar aan den lieven God en aan onzen goeden meester te danken.’
En onze herman zeide dat niet alleen met den mond; maar de brave jongen meende het ook uit den grond van zijn hart.
Herman was een frissche, knappe en welgemaakte jongen; maar hierop was hij niet hoogmoedig of trotsch, zooals sommige dwaze knapen en onnoozele meisjes dat wel eens zijn. Maakte iemand hem daar opmerkzaam op, dan zeide hij slechts: ‘Dat is een vergankelijk geschenk van den goeden God, dat men ook vaak heel spoedig weer verliezen kan; maar een braaf hart en een edele ziel hebben veel meer waarde, dan een fraai en welgemaakt lichaam.’
Denkt eens goed na, kinderen! zou herman geen gelijk gehad hebben, toen hij zoo sprak! En als er jongens onder u zijn, die zich verbeelden, dat zij er nog al heel knap naar lijf en leden uitzien, of meisjes, die vaak wel eens in den spiegel, naar hare gladde, roode koontjes loeren - zoudt gij hem dat wel in waarheid willen nazeggen?

{==51==} {>>pagina-aanduiding<<}

Al bezat herman meer sterkte, dan de meeste andere knapen van zijnen ouderdom, hij zou er zich toch nooit op verheffen, en nog veel minder van die kracht misbruik maken, om andere jongens te beleedigen of over hen den baas te spelen. ‘God heeft mij die lichaamskracht gegeven, om er goed, niet om er kwaad mee te doen,’ zeide hij dikwijls.
De vader van herman was een man van eer en aanzien; die veel geld en goed in de wereld had. Maar ook daarop was herman niet hoovaardig. Al werd hij doorgaans jongeheer genoemd, hij verachtte daarom brave arme kinderen toch volstrekt niet, en zelf was een arm, maar braaf en schrander weesjongetje zijn liefste speelkameraad. Zeiden onverstandige menschen hem, dat hij rijk en een jongeheer van aanzien was, dan lachte hij vaak en antwoordde: ‘Mijne ouders zijn wel rijk, maar daarom ben ik het nog niet; want gij weet toch wel, dat aanzien, goed en geld maar vergankelijke dingen zijn. Ook zouden mijne ouders niet rijk wezen, als God hun zijnen zegen onthouden had; en dus is hunne bezitting niets meer, dan een geschenk, dat zij van den goeden Vader daar boven

{==52==} {>>pagina-aanduiding<<}
ontvangen hebben. En al verkreeg ik ook eerlang den geheelen rijkdom van mijne brave ouders, zoo had ik zelf daar nog weinig eer van, maar had dit enkel en alleen aan God en aan hen te danken.’
Dewijl de ouders van herman rijke lieden waren, konden zij hem ook fraai en kostbaar kleeden. Daarop echter verhief de nederige jongen zich evenmin, als op al het overige. Als andere kinderen zijne mooie en dure kleederen bewonderden en prezen, zeide hij: ‘Och, dat is enkel het werk van den wever en kleermaker. Die kunnen in een korten tijd een bedelaar in een heer veranderen. De waarde, die de kleederen aan een mensch geven, is enkel schijn. Het kleed maakt den man niet; want al steekt men een aap in heeren- of dames-kleeren, hij zal daarom toch nooit een mensch worden, maar altijd een stom, redeloos dier blijven.’
Wat zegt gij van herman, mijne liefjes! Bevalt hij u? Volgt hem dan ook na! - Vindt gij zijne denkwijze edel en wat hij zeide verstandig en goed? Handelt er dan naar, al waart

{==53==} {>>pagina-aanduiding<<}
gij ook onder dezelfde gezegende omstandigheden, als hij, geboren. Als gij dat doet, ik beloof het u, gij zult om uwe nederigheid van God en alle brave menschen bemind worden.


12. De dagdief.

Het was een mooie dag in de maand Augustus, toen verdam, een rijke boer, tot zijne vrouw zeide:
‘Kom, antje! we willen, dunkt mij, van daag eens een ridje met de sjees naar broer evert doen. Het is tegenwoordig nog zoo heel druk niet, maar als het zaad rijp wordt, dan kunnen wij het niet wachten en komt er misschien dit heele jaar niet meer van.’
Zijne vrouw was daar goed mee in haar schik. Zij kleedden zich aan en lieten het paard voor de sjees spannen. Voordat zij echter vertrokken, zeide de boer tot zijn knecht joris: ‘Nu moet gij van daag maar die achterste sloot langs het groote kamp beginnen schoon te maken en zien, hoe ver gij het daarmee brengen kunt.’
‘Best, boer!’ antwoordde joris, en nu reden verdam en zijne vrouw antje heen.

{==54==} {>>pagina-aanduiding<<}

Toen de boer en de vrouw weg waren, stapte joris zoo sukkelachtig op de sloot aan, alsof hem de leden half verlamd waren. ‘Ik moet alle dagen werken en zwoegen, dat mij de leden kraken,’ zei hij bij zich zelven; ‘maar van daag wil ik mij niet dood arbeiden; daar kan de boer wel vast verzekerd van wezen.’
Nadat hij nu een weinig modder en kroos uit de sloot had opgehaald, ging de dagdief op zijn uiterste gemak in het gras aan den kant zitten. Na een halfuurtje, toen hem dat zitten verveelde, ging hij liggen, zoo lang als hij was, rekte zich lui en liederlijk uit, en viel weldra in slaap. Toen hij, na zoo wat gedut en gedommeld te hebben, eindelijk weer wakker werd, luidden de klokken twaalf en kondigden het werkvolk op het land aan, dat de middagetenstijd gekomen was. Ook onze luiaard drentelde nu naar huis, even alsof hij zijn maaltijd verdiend had, zoo goed als de beste.
De meid had het eten klaar staan, en de luie joris vergat het toetasten met lepel en vork niet, zoo als hij het toetasten met de schop had vergeten; maar schikte moedig aan en was onder het eten bijlang de traagste niet.

{==55==} {>>pagina-aanduiding<<}

Na het maal nam hij een duchtig middagslaapje, en zoo kwam hij eerst tegen drie uren weer bij zijne sloot. Langzaam, alsof 't geen zier haast had, ging hij daar nu aan 't spitten en graven, dat hem echter spoedig verveelde. Hij ging dus maar weer wat in het groene gras zitten luieren, werkte daarna nog een poosje, en: ‘Gelukkig!’ riep hij, ‘daar luidt de klok al zes!’ nam zijn gereedschap op den rug, en slenterde zoo, onder het fluiten van een deuntje, naar huis.
Dat hij nu het eten al wederom niet vergat, kunt gij licht denken. En toen de boer en de vrouw des avonds t'huis kwamen, stond joris even welgemoed te rooken, alsof hij zijn dag opperbest besteed had en dus nu een rustigen vieravond mocht genieten.
Zoodra de boer zich verkleed had, wandelde hij nu eens naar de sloot, om te zien, hoe joris het gemaakt had. Maar o, kinderen! wat stond hij versteld, toen hij zag, hoe zijn knecht daar aan het dagdieven was geweest! Hij zeide er echter dien avond niets van; maar dacht: ‘Dat zal den luiaard geen voordeel wezen!’
Het geval wilde nu, dat het daags daarna juist de dag was, waarop de jonge knapen daar uit den

{==56==} {>>pagina-aanduiding<<}
omtrek gewoon waren, bij gansche troepen naar de kermis in de naburige stad te gaan. Ook joris had dus 's morgens zijn zondagspak aangetrokken, en stelde zich voor, vrij wat pret te zullen hebben dien dag. Toen de boer hem echter zoo in zijne beste plunje zag, hield die zich, alsof hij niet begreep, wat dat beduiden moest, en vroeg hem: ‘Ei, ei, de mooie kleeren aan! Waar zal dat heen, vriendje?’
‘Wel,’ zeide joris, ‘naar de stad, boer! Gij weet toch wel, dat het van daag de dag is, waarop het jonge volk gaat kermishouden?’
‘Ja,’ antwoordde de boer, ‘die zich vóór dien dag vlijtig gedragen hebben, mogen van daag pret gaan houden; maar die geluierd hebben niet. Gij hebt gisteren een vrijen dag genomen en met dagdieven kermis gehouden. Van daag is het weer tijd om te werken voor u; want het verzuimde moet worden ingehaald. Denkt gij, dat ik mijn goede geld aan dagdieven, aan leegloopers, aan luiaards en bedriegers wil weggooien, om hen zoo in hunne verkeerdheid te sterken en met het brood der luiheid te voeden? Neen, dan zou ik er schielijk afwezen! De schuldeischers zouden mijn

{==57==} {>>pagina-aanduiding<<}
goed aantasten en het mij voor den neus doen verkoopen! Dan konde ik bij een ander dienen of bedelen gaan, niet waar? Neen, neen! zoo gek is boer verdam nog niet! Gij kunt van daag kermis bij de sloot houden; dan hebt gij twee dagen achter elkaar kermis. En als ik u nog een enkel maal weer op dagdieven betrap, kunt gij terstond uwe biezen pakken, joris! verstaat gij?’
En hoe joris nu ook bad en smeekte, en welke fraaie beloften hij ook deed, er was geen doen of helpen aan; de boer bleef bij zijn voornemen, onze luieraar kon zijn modderig pakje weer aantrekken en naar de sloot kuieren, om daar in zijn ééntje kermis te houden.
Welk een pleizier; niet waar, kinderen?
Maar nog tot vermeerdering van joris' spijt, schaamte en berouw, kwamen er eene menigte vroolijke jonge boerenknapen, allen in hun beste pak, bij hem aan, om hem af te halen. Toen deze hunnen kameraad daar zoo in zijn zonderling kermisgewaad zagen staan, begonnen zij hardop te lachen en vroegen hoe dat zoo kwam. Joris antwoordde niet, maar sloop met neergeslagen oogen de deur uit en wist haast niet, waar hij zich van schaamte bergen zou.

{==58==} {>>pagina-aanduiding<<}

‘Joris heeft gisteren kermis gehouden,’ zei de boer lachend, ‘en van daag moet hij dus werken, want alle dingen hebben hun tijd.’
In geen weken dorst joris weder in het gezelschap van zijne makkers en kameraden komen, zoo schaamde hij zich en zoo bang was hij, dat zij die kermisgrap nog eens weer smakelijk opwarmen zouden!
Deze les van den boer had echter de gewenschte uitwerking; want na dien tijd had onze vriend zulk een afkeer van het luieren en dagdieven, dat hij er zich zijn geheele leven niet weer aan schuldig maakte en dus in 't vervolg, hij gelegenheid, met een gerust hart vierdag of kermis houden kon.


13. Luiheid en vlijt.


Een liedje van kleinen Jan.


O, ellendig was 't, indien ik 
Altijd ledig wezen moest; 
Spoedig zou ik dan verkwijnen, 
Want de doode rust geeft roest. 
 

{==59==} {>>pagina-aanduiding<<}

Ziet den luien joris loopen: 
Ach, wat staan zijn oogen flauw! 
Bleek en fletsch staan zijne wangen, 
Geest en lichaam leven nauw. 
 
Ziet eens nijvren frits daartegen: 
Bloeiend, sterk, gezond en frisch, 
Moedig, vroolijk, weltevreden - 
Alles leeft, wat aan hem is! 
 
Vlijt alleen kan ruste geven, 
Bant de zorgen, weert verdriet, 
Brengt gezondheid aan en krachten, 
En verveling kent zij niet. 
 
Zou ik dan - daar vlijt tot vreugde, 
Luiheid tot ellende leidt - 
Werkeloosheid meer beminnen, 
Dan een nutte bezigheid? 
 

{==60==} {>>pagina-aanduiding<<}

Neen, ó vlijt! gij zijt mij dierbaar; 
Maar voor luiheid ben ik bang; 
Veel heb ik te doen, te leeren, 
En ons leven duurt niet lang. 
 
Kom dus, daadlijk maar begonnen! 
Vat ik 't werk slechts moedig aan, 
Eer dat ik het half zou denken, 
Is de taak dan afgedaan. 




14. Beleefd of onbeleefd - wat zou het best wezen?

Klaas en leentje waren broeder en zuster, en kinderen van eenen boer. Maar bijna zoo veel als de donkere nacht van den helderen dag verschilt, verschilde ook hun beider aard. Klaas was altijd stijf, lomp, stuursch, onvriendelijk, onbeleefd en onbescheiden in alles, wat hij zeide of

{==61==} {>>pagina-aanduiding<<}
deed; en leentje daarentegen jegens iedereen gul, lief, vriendelijk, minzaam en bescheiden. Wie van beiden dus het meest geacht en bemind werd, behoef ik u zeker niet te zeggen, niet waar?
De boer had eenen broeder in de stad wonen, die aldaar een vermogend koopman was; en eens, dat deze en zijne vrouw de ouders der beide kinderen buiten bezochten, werd afgesproken, dat klaas en leentje den volgenden zondag bij oom en tante in de stad zouden komen, om den geheelen dag met hunne neefjes en nichtjes vroolijk door te brengen. - Gij kunt denken, lieve kinderen! hoe dit leentje aanstond en hoe blij zij was. Maar klaas was en bleef even onverschillig en koel, als altijd, zoodat men geen schijn van blijdschap aan hem merken kon.
Leentje kon den geheelen nacht tusschen zaterdag en zondag van blijdschap en verwachting haast geen oog toedoen, maar klaas dacht bijna niet eens aan den volgenden dag en sliep, dat het een aard had. En toen eindelijk de lang verwachte morgen aanbrak en de klok vijf sloeg, maakte leentje klaas wakker en zeide: ‘Kom,

{==62==} {>>pagina-aanduiding<<}
broertje! het is tijd! Ge weet toch wel, waar wij van daag naar toe gaan?’
Klaas echter sloeg zijne oogen maar eventjes op en snauwde haar knorrig toe: ‘Wat wilt gij toch met uw leven al zoo vroeg: Wat kan het mij schelen, waar wij heen gaan!’ waarop hij zijn hoofd weer neerlegde en nog eens insliep.
Leentje stond evenwel op, wekte hare ouders, kleedde zich netjes en zindelijk aan, en was reeds lang klaar, toen men klaas eindelijk eerst met moeite uit zijn bed kon krijgen.

***

Toen zij ten laatste gaan zouden, zeide de vader: ‘Nu kinderen! zorgt thans wel, dat gij beleefd, vriendelijk en bescheiden jegens alle menschen, maar vooral bij oom en tante, de neefjes en nichtjes zijt - hoort gij? Dan zullen zij u lief krijgen en spoedig eens weer verzoeken; maar anders zullen zij zich schamen en ergeren over u, en u naderhand liever zien gaan, dan komen. Beleefdheid maakt vrienden, maar lompheid en onbescheidenheid niets dan vijanden.’
‘'t Is wel, lieve vader,’ zei het bevallige

{==63==} {>>pagina-aanduiding<<}
meisje, en gaf vader en moeder een hartelijken afscheidszoen. Haar broeder klaas daarentegen sprak geen enkel woord, en stapte daar zoo stijf heen, als een hond, die op zijne achterpooten moet loopen.
Onderweg wist leentje van genoegen en tevredenheid haast niet, wat zij zeggen en hoe zij zich uitdrukken zou; maar klaas antwoordde op al, wat zij hem zeide en vertelde, met een kort, stuursch: ‘Ja - neen - zoo - ei - kom!’ en meer niet. Leentje zeide allen, die haar tegenkwamen, beleefd goeden morgen, en met ieder, dien zij kende, maakte zij een vriendelijk praatje; terwijl klaas de onbekenden stijf in het gezicht keek, zonder den mond open te doen, en voor zijne kennissen pas een kort ‘Dag!’ overhad, en geen hand uitstak, om zijne pet af te nemen, tot een blijk van zijne achting voor de menschen. - Gij kunt u dus wel voorstellen, dat de menschen op den weg niet zeiden: ‘Wat is dat een aardige, vriendelijke en beleefde jongen!’ Neen, zij zeiden: ‘Foei, wat lompe, onbeschofte kinkel is dat!’ terwijl anderen hem uitlachten en spottend riepen: ‘Die

{==64==} {>>pagina-aanduiding<<}
knaap schijnt wel in het land van de bokken opgevoed te zijn!’
Ik verzeker u, kinderen! dat leentje, die dat soms wel hoorde, daar op die wandeling naar de stad vrij wat verdriet van had, en zich vaak bitter over haren broeder schaamde.

***

Eindelijk kwamen zij in de stad en in het huis van oom en tante aan. Hunne neven en nichtjes waren recht blij, hen te zien, en verwelkomden hen hartelijk. Ook oom en tante stond het recht goed aan, dat zij kwamen; want die goede menschen hadden zich voorgenomen, hun alle mogelijke pleizier aan te doen. Leentje trad het eerst in de kamer, en zeide alle huisgenooten langs de rij af met een vriendelijk gezichtje goeden dag, en vroeg, hoe zij voeren; maar klaas kwam met beide handen in de zakken de deur binnenstappen, hield zijn pet zoo stijf op het hoofd, alsof hij er op vastgespijkerd zat, en zei enkel maar: ‘Dag-zaam!’
Gelukkig, dat oom en tante hem kenden; want anders zouden zij misschien gedacht heb-
{==65==} {>>pagina-aanduiding<<}
ben, dat het niet heel best met zijn hoofd gesteld was.
‘Welnu, klaas!’ zeide zijn oom tot hem, ‘waar lijkt het u best toe - op het land of hier bij ons in de stad?’
‘Op 't land,’ bromde hij, en keerde zijn oom den rug toe.
‘En waar zou leentje het liefst wonen willen?’ vroeg de tante.
Het lieve kind zag hare tante lachend aan, bedacht zich een poosje, en antwoordde toen:
‘Dat kan ik zoo aanstonds niet zeggen, lieve tante. Ik ben hier in de stad nog heel vreemd en onbekend; maar onder goede menschen is het zeker ook overal goed te wonen.’
‘Braaf, beste meid! Daar hebt ge een goed en verstandig woord gesproken,’ riep de oom en kneep haar in de volle wangen, zoodat men wel zien kon, hoe hij met haar ingenomen was.

***

Nadat zij er nu een half uurtje geweest waren en wat hadden uitgerust, ging leentje met de

{==66==} {>>pagina-aanduiding<<}
kinderen van oom en tante aan het spelen; maar klaas bleef stil en stijf op zijn stoel zitten, stoorde zich aan niemand en deed geen mond open, al sprak men hem ook nog zoo gul en vriendelijk toe.
‘Wilt gij ook niet eens wat met de anderen meespelen, mijn jongen?’ vroeg zijn oom.
‘'k Weet niet!’ antwoordde hij, en maakte geene beweging om op te staan, zoodat zijn oom zich al spoedig niet meer met hem bemoeide en hem liet zitten voor wat hij was.
In 't eind, toen dat zitten hem toch begon te vervelen, stond hij evenwel op en ging naar de plaats, waar de anderen druk en vroolijk aan het touwtjespringen waren.
‘Ha! dat is braaf, dat gij komt!’ riepen zijne nichtjes hem vriendelijk te gemoet. ‘Kom, klaas,’ wilt ge een boogje of wat voor ons draaien?’
‘Neen, daar heb ik geen pleizier in,’ zeide hij.
En zoo was het met alles; wat de kinderen spelen wilden, dat wilde hij niet, en wat hij wilde, dat kenden de anderen niet. Zoo doende stond hij daar den ganschen dag, als een vogelverschrikker in den tuin, en was in alles

{==67==} {>>pagina-aanduiding<<}
de spelbreker. Zijne zuster leentje wist zich daarentegen in alles te schikken. Vroegen de kindertjes haar: ‘Wat zullen we nu spelen?’ dan was het altijd: ‘Wat gij maar 't liefst wilt - mij is het goed.’ - Kende zij het een of ander spel nog niet, dan beduidde men haar de wetten en regelen maar, en spoedig had zij die in het hoofd en kon mee doen, zoo goed als de beste.

***

Tegen etenstijd, toen de tafel gedekt was, schikte klaas daar terstond stoutweg bij aan, en ging maar zoo op den stoel van zijn oom zitten, omdat hij daar het dichtst bij het warme vleesch zat. Toen de oom echter binnenkwam, moest hij al dadelijk plaats ruimen, en achteraf gaan zitten beneden aan de tafel. Maar leentje, die stilletjes was blijven staan, tot men haar zei, waar zij zitten moest, kreeg een stoeltje midden in tusschen haar oom en hare tante, en - wat zij ook zeide - ze moest daar boven aan de tafel aanschikken, en al het lekkerste kwam op haar bord.

{==68==} {>>pagina-aanduiding<<}

Eindelijk word het avond, en de beide kinderen moesten weer naar huis. Eer zij vertrokken, drongen al de neefjes en nichtjes zich om leentje henen, baden en smeekten haar, om toch vooral heel schielijk terug te komen; spraken af, tegen wanneer, zij haar bezoeken wilden, en drongen haar van alle kanten zoo veel speelgoed en lekkers op, dat zij het bijna niet in hare zakjes bergen konde. Maar klaas lieten zij staan, waar hij stond, gelijk hij dat hen ook deed.
Bij het afscheid nemen ging leentje weder bij de rij langs, bedankte voor het pleizier, dat zij genoten en de vriendelijkheid, die men haar bewezen had, beloofde binnen kort eens weer te zullen komen, boog fatsoenlijk en beleefd en ging henen. Klaas hield zich heel niet met groeten op en maakte maar, dat hij weg kwam.
‘Als leentje weer komt, dan moet zij liever maar alleen komen; want klaas schijnt, toch geen genoegen hier in de stad te vinden,’ riep oom hun nog achterna.
En wat zeiden de neefjes en nichtjes, toen zij weg waren?

{==69==} {>>pagina-aanduiding<<}

‘Dat leentje is een allerliefst, engelachtig meisje, en kan ons hier nooit te vaak komen; maar haar broer klaas is een rechte lomperd en mag om ons voortaan gerust te huis blijven.’

***

Ziet eens, mijne liefjes, zoo geacht en bemind maakt men zich door beleefdheid, vriendelijkheid en inschikkelijkheid: en zoo veracht en gehaat daarentegen door lompheid, stuurschheid, onbescheidenheid en dwarsdrijverij. Zoo gij dus welkom wezen wilt bij allen, die u kennen, denkt dan aan leentje en aan den stijven, lompen klaas, en vergeet nooit het rijmpje:

't Beleefd en vriendlijk kind 
Kan liefde en vriendschap wachten, 
Maar die zich lomp gedraagt, 
Zal iedereen verachten. 





{==70==} {>>pagina-aanduiding<<}

15. Raadsel.


Kind! als gij naar mij zoekt, 
Dan sta ik in het boek; 
Als gij me grijpen wilt: 
Ik zit hier in den hoek. 
Ik ben in 't stadsgewoel, 
Zoowel als bij de boeren, 
En altijd een vriendin 
Van zoeken en van loeren. 
Gij vindt mij in den koek, 
Gij haalt mij uit het zoet; 
'k Steek niet in bitter gal, 
Maar wel in 't bitter roet. 
Wie mij nu nog niet kent, 
Wist niet goed op te letten, 
En 'k zal hem, vind ik hem, 
Een bril op 't neusje zetten. 





{==71==} {>>pagina-aanduiding<<}

17. De lotgevallen van Lodewijk.

Boudewijn was een rijke molenaar en woonde in het dorp A., waar hij trouwde met de eenige dochter van eenen rijken schipper. Deze was oud en kwam spoedig te overlijden, waardoor boudewijn erfgenaam werd van alles, wat hij achterliet. Nu was hij dubbel rijk, bouwde eenen geheel nieuwen en kostbaren molen, een groot pakhuis voor zijne granen, en daarbij een huis, alsof het een kasteel was.
Zij kregen ook verscheidene kinderen, maar hadden het ongeluk, dat deze allen jong kwamen te sterven. Eindelijk werd hun een zoon geboren, dien zij lodewijk lieten noemen. De geboorte van dat kind maakte beide ouders recht gelukkig, en geen zorg, moeite of kosten werden door hen gespaard, om het teeder jongske in het leven te behouden, hetgeen hun door Gods goedheid dan ook gelukte.
Maar - zoo als het meer bij rijke ouders gaat, vooral als zij maar één of weinig kinderen hebben - zij hadden den jongen onverstandig lief,

{==72==} {>>pagina-aanduiding<<}
gaven hem in alles zijn zin, voedden hem te week op, lieten hem niet genoeg leeren, gaven hem niets dan lekker eten en drinken, kleedden hem als een prins: met één woord, de kleine lodewijk werd al vroeg een bedorven zoontje, gelijk men gewoonlijk zegt. Ongelukkig merkte de kleine jongen al heel schielijk, dat zijne ouders rijk waren, dat zij hem boven alles liefhadden, en daarvan maakte hij spoedig misbruik. Schoolgaan, neen, daar had onze jongeheer weinig smaak in. Hij vond het veel pleizieriger, bij zijne moeder te huis te blijven, en dit gebeurde dan ook bijna om den anderen dag. Zoo doende werd onze lodewijk wel ouder; maar veel wijzer en verstandiger werd hij toch met de jaren niet.
Daar de vader evenwel toch gaarne hebben wilde, dat zijn zoontje althans iets leerde, overlegde hij met zijne vrouw, om een meester in huis te nemen. In het eerst ging dit nog al redelijk, want de meester zag wel, dat de jongen bedorven was, schikte zich zoo veel mogelijk naar zijne luimen en zocht hem al spelend te leeren. Dit kon echter op den duur niet zoo voortgaan; lodewijk moest ernst maken van de zaak en zich met de

{==73==} {>>pagina-aanduiding<<}
borst op het werk toeleggen. Zoodra de knaap evenwel begreep, dat dit van hem verlangd werd, begon hij iedermaal te huilen, als de onderwijzer kwam, om hem les te geven. De meester praatte eerst wel mooi met hem; maar dit hielp volstrekt niet, en toen kreeg hij er de aardigheid zelf ook af: want gij begrijpt wel, lieve kleinen! meteen onwillig en huilend kind kan men weinig aanvangen. - Zóó zijt gij toch niet?
De meester zeide dan ook ten laatste tot de ouders: ‘Gij gooit uw geld weg, lieve menschen! Lodewijk wil niets leeren, gij en ik hebben niets dan verdriet van hem, zoodat het maar best zal wezen, dat ik er met mijn lesgeven uitschei.’
Van dien dag af kwam de meester niet terug, en onze lodewijk was daarmee recht in zijn schik. Zoo weinig weet een kind, wat hem goed of kwaad, voordeelig of schadelijk voor geheel zijn volgend leven is!

***

De koning van het land, waarin het dorp A. gelegen was, geraakte in oorlog met een' anderen koning.

{==74==} {>>pagina-aanduiding<<}

Weet gij, lieve kinderen! wat oorlog is? Ik zal het u zeggen.
Wanneer twee of meer opperhoofden, vorsten, koningen of keizers van landen verschil met elkander krijgen, en dit verschil niet van beide kanten door goede woorden en verstandige redeneering kan worden bijgelegd, dan nemen zij het besluit, om tegen elkaar te vechten en te zien, wie van beiden of van hen allen daarin de sterkste is. Evenwel vechten de opperhoofden, koningen of keizers niet zelven tegen elkander, zooals de jongens op straat, als er ruzie komt. Neen! zij nemen daartoe mannen, die men soldaten noemt, en die eene bijzondere kleeding dragen en allerlei wapens weten te behandelen, en die soldaten zenden zij dan tegen elkander los, om ieder voor zijn eigen heer en meester te strijden. Wanneer dit nu gebeurt, dan zegt men, dat er oorlog is.
De koning, die het land regeerde, waarin ook het dorp A. lag, was een braaf man, die in alles zijn best deed, om zijn volk, dat ook braaf was, recht gelukkig te maken. Daarom mochten zijne onderdanen hem ook bijzonder graag lijden, en hadden hun goed en hun leven niet te lief, als

{==75==} {>>pagina-aanduiding<<}
het er op aankwam, om hem en hun land tegen de aanvallen van andere roofzuchtige en ondeugende vorsten te beschermen. De koning gebood dan niet alleen aan zijne soldaten, dat zij voor het lieve vaderland en hem dapper strijden moesten; maar hij verzocht daartoe ook dringend alle brave burgers en ingezetenen, die niet te oud of te jong waren, omdat het vaderland en de koning zich in bitteren nood bevonden.
Dit deden die goede onderdanen dan ook gewillig en streden, met de soldaten, als leeuwen voor vaderland en vorst. ‘Onze brave koning wordt onrechtvaardig aangevallen! Wij kunnen geen beter vorst verlangen, dan de onze is. Wij moeten hem en het vaderland verdedigen! Wij hebben ons goed en bloed daarvoor over. Op dan, getrouwe burgers! Overwinnen of den dood!’ Zoo was de taal van de brave burgerij. Hierom was de koning van het andere land evenwel vreeselijk boos op die goede onderdanen. Was dat wel rechtvaardig van hem, lieve kinderen?

***

Hoe dapper de brave soldaten en de getrouwe

{==76==} {>>pagina-aanduiding<<}
burgers ook vochten; hoe ook honderden van hen er het leven bij inschoten; hoe de andere goede onderdanen ook millioenen guldens bijeenbrachten, om daarmede de oorlogskosten goed te maken: zij konden met dat al niet beletten, dat de vijand hun land binnen drong. Omdat de vijandelijke koning zoo bitter verstoord op de goede ingezetenen was, die zoo moedig voor hunnen heer en meester gestreden hadden, en om hen recht bang en beangst te maken, zoodat zij het land maar spoedig geheel overgaven, had hij aan zijne soldaten bevel gegeven, om alle plaatsen, daar zij inkwamen, dadelijk uit te plunderen en te vernielen. Dat was een verschrikkelijk en afschuwelijk bevel, niet waar? Ongelukkig lag het dorp A. vooraan, en was dus eene der eerste plaatsen, die de vijand vermeesterde. Nu zag het er onbeschrijfelijk ellendig voor de ongelukkige ingezetenen uit, kinderen! Denkt eens aan: de fraaiste korenvelden worden door duizenden soldaten vertrapt en verwoest! Het vee werd van het land gehaald en mede gevoerd of dadelijk geslacht en opgegeten. De huizen werden opengebroken en alles weggestolen en geroofd, wat er

{==77==} {>>pagina-aanduiding<<}
maar in te vinden was. Die zich tegen de woeste soldaten verzette, werd doodgeslagen, gestoken of geschoten. Velen red'den hun leven met de vlucht; maar velen ook vonden hun graf. En zij, die nog het leven behielden, waren doodarm en hadden niets meer om te eten, om zich te dekken en om den nacht onder door te brengen.
De vader van lodewijk verweerde zich nog lang en moedig tegen de vijanden, maar moest eindelijk toch voor de menigte onderdoen en werd met zijne vrouw onbarmhartig vermoord. De arme lodewijk, die nu een wees op de wereld was, kon zich nog maar eventjes door de vlucht redden.

***

Verbeeldt u eens, zoo gij kunt, lieve kinderen! den ongelukkigen, den deerniswaardigen toestand, waarin lodewijk thans verkeerde. Gisteren was hij nog het geliefde zoontje van rijke ouders; gisteren stonden nog al zijne huisgenooten gereed, om hem op zijne wenken te dienen en op de handen te dragen bijna; gisteren had hij nog alles

{==78==} {>>pagina-aanduiding<<}
in overvloed, zoodat hij bijkans niet wist, wat hij eten of drinken, of waarmede hij zich kleeden on opschikken zou: - en thans is hij in één ommezien van ouders, van bedienden, van woning, van voedsel, van deksel, van bezittingen, met één woord, is hij van alles beroofd. Thans staat hij, genoegzaam naakt en bloot, in de wijde wereld, en ziet doodelijk beangst rond, waar hij eene veilige rustplaats tegen den nacht moet zoeken. Maar ach! van alle zijden hoort hij de vijandelijke benden. Van alle zijden slaan de vlammen uit de brandende gebouwen ten hemel op. Van alle zijden hoort hij het noodgeschrei der diep ongelukkige menschen en het geloei van het beroofde en geplaagde vee. Nergens is hij veilig, nergens doet zich eene wijkplaats voor zijne schreiende oogen op. Ja, lieve kinderen! om den ongelukkigen toestand van den armen jongen in deze oogenblikken te beschrijven, daartoe is alle woordentaal te zwak. Gij kunt u dien echter zeker in de verbeelding wel eenigermate voorstellen; en dan weet ik, dat gij diep medelijden met onzen lodewijk voelen zult.

{==79==} {>>pagina-aanduiding<<}

***

De avond valt; maar de arme knaap durft geen rust nemen. Hij vlucht ver weg van den vijand, zonder te weten, waar hij heen gaat of waar hij heen wil en moet. Vrees, angst en schrik schijnen wel vleugels aan zijne voeten te geven. Nadat hij dus verscheidene uren geloopen heeft en de duisternis hem belet, verder te gaan, bevindt hij zich moe en hongerig, midden in een dicht bosch, om daar een akeligen, bangen en langen nacht door te brengen. De gedachte aan den dood zijner lieve ouders en aan zijn eigen jammerlijken toestand vergunde hem echter niet, daar zijn uitgeput lichaam door een zachten slaap te verkwikken. Hij kon den geheelen nacht geen enkel oog toedoen. Onder een ouden, zwaren eikeboom lag hij daar op den harden grond en schreide bitter. Daarbij maakte het gekras der nachtuilen en het gefladder der vledermuizen hem nog dubbel naar en akelig en joeg hem welhaast de koorts van schrik op het lijf.
Toen de morgen aan den hemel kwam, zag hij angstig rond, waar hij was en waar hij heen moest. Och, hoe beklemd wordt het den onge-
{==80==} {>>pagina-aanduiding<<}
lukkigen knaap om het hart, nu hij ziet, dat alles in het rond hem geheel onbekend en vreemd is! Ook begon hij geweldig veel honger en dorst te krijgen. Evenwel, niemand in de weinige huizen, die hij lange kwam, was nog op. Alles rustte nog in diepen slaap. Daarbij schaamde hij zich ook, om een stuk brood en een dronk waters bij vreemde menschen te bedelen.
Aan gemeen brood en water was hij buitendien ook niet gewoon, en lekkernijen zoude niemand hem geven. Een lekkere mond is al heel ongelukkig bij armoede, kinderen!
Hij ging dus maar weder op den loop, en zocht zoo lang, tot hij een betreden weg vond. Dien ging hij langs. Toen hij hierop een poosje was voortgewandeld, reed hem een boer met een wagen achterop.
‘Wilt gij meerijden, jongen?’ vroeg de boer.
Lodewijk zag den goeden man en zijn eenvoudig rijtuig aan en antwoordde, schoon hij eigenlijk heel veel lust had, om er op te stappen, op trotschen toon: ‘Bij mijn vader thuis hadden wij veel mooier spul. Zou ik nu op een lompen boerenwagen gaan zitten? Daar bedank ik voor!’

{==81==} {>>pagina-aanduiding<<}

‘Gij mocht dan wel willen, dat dat mooie spul van vader thuis nu maar voor u klaar stond,’ zei de boer lachend, en reed stilletjes door.
Toen hij nu weer bijna den geheelen dag was voortgeloopen, kon hij eindelijk van vermoeidheid en uitputting geen voet meer verzetten. Daarbij werd hij door den geeuwhonger overvallen; al zijne leden werden slap en krachteloos; de beenen wilden hem niet langer dragen; zijn geheele lichaam beefde als een blad, en het koude zweet brak hem van alle kanten uit. Aan den weg zonk hij neder en, zonder hulp, zou hij daar mogelijk eenen akeligen dood gevonden hebben.

***

Spoedig echter verzamelde zich een hoop boeren en andere menschen rondom hem heen. Men vroeg: ‘Wat hem scheelde? Wie hij was? Waar hij van daan kwam? Waar hij naar toe wilde?’ - Haar al dut vlagen was te vergeefs. Lodewijk lag bewusteloos neder; zijne tong zat aan zijn gehemelte vastgekleefd; zijn mond was gesloten; zijne lippen waren blauw als lood; zijn geheele gezicht had

{==82==} {>>pagina-aanduiding<<}
eene vale doodskleur, en het klamme zweet stond hem met groote druppelen op voorhoofd en wangen! Een barmhartige boer liet hem dadelijk in zijn huis brengen, goot hem een weinig wijn tusschen de tanden door, wiesch hem slapen en polsen met azijn en water, gaf hem daarna een klein stukje wittebrood, legde hem op een zacht bed, en liet hem daar eenige uren slapen.
Toen lodewijk eindelijk ontwaakte, was hij merkelijk verkwikt en kon weder spreken. Nu gaf de brave boer hem alles, wat tot eerste voeding on verkwikking dienen kon, en lodewijk geraakte aan het praten. Thans moest hij alles vertellen. Hij verhaalde dan ook nauwkeurig, wat zijnen armen ouders en hem zelven weervaren en hoe hij hier op deze vreemde plaats gekomen was.
Nadat hij geëindigd had, zeide de landman tot hem: ‘Ik heb uw verhaal met aandoening aangehoord en voel diep medelijden met uwen toestand, arme jongen! Maar zeg mij: waar wilt gij nu heen, daar uwe ouders dood zijn, en wat denkt gij voortaan aan te vangen?’
Lodewijk begon te schreien, en wist niet, wat hij zeggen of antwoorden zou.

{==83==} {>>pagina-aanduiding<<}

‘Kom,’ zeide de boer; dan wil ik mij over u erbarmen en u bij mij houden, als u dat aanstaat. Maat zeg, wat hebt gij al zoo geleerd?’
De knaap antwoordde: ‘Ik heb eigenlijk niets geleerd; want ter school gaan wilde ik niet, in den meester thuis vond ik ook geen smaak; en arbeiden, dacht ik, behoefde ik ook niet te leeren, omdat mijne ouders toch rijke menschen waren en ik dus nooit met de handen mijn brood had te verdienen.’
‘Dan zijt gij dubbel ongelukkig,’ zeide de boer. ‘Hadt gij in uwe jeugd braaf op school geleerd, dan hadt gij nu al eenen schat bezeten, dien u geen oorlog, geen brand, geen watersnood of iets ter wereld zoo licht kon ontrooven. Maar de schat, waar gij uw volle vertrouwen op steldet, was ten hoogste wisselvallig en onzeker, zooals gij nu, helaas te laat! wel moet leeren begrijpen. - Wilt gij bij mij blijven, dan moet het anders met u gaan. Dan moet gij alles leeren, wat u nuttig wezen kan, en daardoor een beter en duurzamer rijkdom verwerven, dan al het geld en goed van uwe ouders thuis was.’

{==84==} {>>pagina-aanduiding<<}

Lodewijks hoogmoed was nu al vrij wat gedaald, en hij had geen vooruitzicht, om een beter mensch, dan deze boer was, op de wereld aan te treffen. Hij besloot dus, hier maar vooreerst te blijven, en zich geheel en al aan de leiding en opvoeding van deze brave lieden over te geven.
Voortaan moest hij nu des morgens heel vroeg opstaan, allerlei werk leeren doen, en daarna des namiddags nog eenige uren ter school gaan. Dit leven beviel hem in het eerst zeer slecht, en dikwijls schreide hij, als hij alleen was; maar de boer wist wel, wat den verwaarloosden jongen goed was, en had besloten, hem tot een verstandig, arbeidzaam en nuttig man te maken, die door geen oorlog of brand of overstrooming geheel tot den bedelstaf kon worden gebracht. ‘Alle begin is moeielijk, zeide de brave man dikwijls tot hem:
Doch, vat men 't werk maar moedig aan,
Dan zal het daaglijks beter gaan.’
In korte jaren had lodewijk dan ook goed lezen, schrijven en rekenen, alsmede allerhande boerenwerk geleerd. Zijn weldoener gaf hem goed,

{==85==} {>>pagina-aanduiding<<}
krachtig eten en drinken, en doelmatige kleederen naar zijnen stand. Hij werd een gezond, sterk en bloeiend jongeling, en groeide veel beter bij roggebrood, aardappelen, spek, vleesch en brij, dan hij ooit bij dure lekkernijen zon gedaan hebben. Ook begon het hem hoe langer hoe beter bij den landman te bevallen, en deze van zijnen kant was mede uitmuntend over hem voldaan. Hij kon ten laatste zelf meer verdienen, dan kost en kleederen, en nu vroeg de boer: of hij zich ook bij een ander verhuren wilde. Haar lodewijk kon niet besluiten, zijn edelmoedigen weldoener te verlaten, en bleef tot zijn twintigste jaar bij hem. Toen trouwde hij met eene dochter van den boer. Deze kocht hem eene fraaie boerderij, en door overleg, orde, vlijt en oppassendheid is lodewijk thans, na eenige jaren, een der gelukkigste bewoners van zijn geheele dorp geworden.


17. Het kan verkeeren.

Eene vertelling.

In zekere stad woonde een timmermansknecht,

{==86==} {>>pagina-aanduiding<<}
die eene vrouw niet drie kinderen had, van welke sientje, de oudste, nog maar acht jaren was. Ongelukkig viel de vader, door het breken van eene goot, van een hoog huis af, en was oogenblikkelijk dood! De arme moeder zat nu met hare drie kleinen op eens van haren kostwinner beroofd. Gij kunt dus licht denken, mijne liefjes! dat het voortaan zeer sober toeging in de kleine huishouding, waar men dikwijls al heel blij was, als men een stuk droog brood of wat aardappelen met mosterd kon bekomen, en de kindertjes zich moesten vergenoegen niet pakjes, die de moeder uit hare eigene, halfversleten kleedingstukken met moeite samenlapte.
De brave weduwe bezat echter te veel eergevoel, om hare armoede te openbaren of rijke lieden om onderstand te vragen, en leed liever gebrek, dan dat zij hare kinderen tot bedelen aanzette. ‘Door bedelen wordt het gevoel van schaamte bij de jeugd spoedig geheel uitgedoofd en de lust tot werken gaat voor hun gansche leven verloren,’ zeide zij dikwijls; en denkt gij, dat zij ongelijk had?
Tegen haar over woonde een rijk koopman, die eene eenige dochter had, anna geheeten. Anna

{==87==} {>>pagina-aanduiding<<}
was trotsch op het geld en goed en op het groote, mooie huis, dat hare ouders bezaten. Ook was zij hoovaardig op hare kostelijke kleeren. Zij dacht niet: ‘Al wat ik bezit, heb ik aan mijne lieve ouders te danken, en deze hebben dat weer van den goeden God ontvangen.’ Zij dacht ook niet: ‘God wil, dat wij de armen met medelijden zullen behandelen en hun van onzen overvloed iets mededeelen.’ Wel neen; maar in plaats hiervan bespotte zij het arme sientje dikwijls om hare schamele kleedij en zette andere meisjes aan, om hetzelfde te doen. Was dat niet zeer onverstandig, slecht en uiterst onmenschlievend, lieve kinderen?
De arme sientje kwam dan dikwijls beschaamd en schreiend bij hare moeder thuis en klaagde haar, wat grievende spotwoorden zij weder van anna had moeten hooren.
‘Trek u dat niet al te veel aan,’ zeide de weduwe haar dan. ‘Anna weet nog niet beter; maar wij willen hopen, dat zij wijzer worden zal met der tijd. Ook is iemand, die geld en goed bezit, niet verzekerd, dat hij het zal behouden, evenmin als men van hem, die dat niet heeft, zeggen kan, dat hij het nooit zal krijgen. De

{==88==} {>>pagina-aanduiding<<}
goede God, die na regen zonneschijn geeft, kan ons na lijden ook licht nog wel verblijden schenken. Troost u, Hef kind! dat wij onze armoede niet aan ons zelven te wijten hebben. Vertrouw steeds op den goeden God, die beloofd heeft, een Man der weduwen en een Vader der weezen te zullen zijn.’
Door deze verstandige woorden der moeder werd het arme meisje dan ook weder opgebeurd en droogde zij hare tranen af. Haar wat gebeurde na korten tijd? Luistert eens, kinderen!

***

Op zekeren avond, dat de moeder bezig was, een stuk droog brood aan hare hongerige kinderen uit te deelen, werd er sterk op de deur geklopt. Zij stond op, deed open en zag nu, tot hare verwondering, een deftig oud heer, in het zwart gekleed, met een gouden knop op den handstok, voor haar staan, die haar vroeg: ‘Woont lijsje spijker hier niet?’
De weduwe zag vreemd op en antwoordde stotterend:
‘Ja mijnheer, maar ik heb de eer niet mijnheer te kennen, en mijnheer kent mij?’

{==89==} {>>pagina-aanduiding<<}

‘Ja, zeker ken ik u nog, lieve nicht!’ zeide de vreemdeling. ‘Maar uw ouden oom, arnold spijker, zijt gij vast al lang vergeten?’
Nu viel de moeder den ouden heer om den hals en weende overluid van blijdschap. Ook de vreemdeling kon zijne tranen niet inhouden, en de kindertjes schreiden alle drie mee, zonder zelven te weten waarom.
Wie was nu die heer? Het was de broeder van lijsjes vader, die voor twintig jaren naar de Oost was gegaan, en van wien men dacht, dat hij lang dood was, omdat hij in al dien tijd volstrekt niets van zich had laten hooren.
Nadat de eerste vervoering van blijdschap een weinig bedaard was, zeide de oude heer: ‘Ik weet, nicht, dat gij in de laatste jaren veel tegenspoed en wederwaardigheden hebt doorgestaan; maar de goede God heeft mij nu eindelijk naar het vaderland doen terugkeeren, om aan uw nood een einde te maken. Ik heb, God dank, op eene eerlijke wijze, in de Oost een aanzienlijk vermogen verworven. Mijn leven op aarde zal zeker niet lang meer zijn; want gij ziet, ik ben oud en zwak. Echter had ik groote begeerte, om

{==90==} {>>pagina-aanduiding<<}
de dagen, die mij nog overig zijn, in het lieve vaderland, onder mijne oude vrienden en bloedverwanten te eindigen. Al, wat ik bezit, behoort thans ten deele, en na mijn overlijden geheel aan u. Vrouw en kinderen heb ik zelf niet, en dus wensch ik, u tot mijn dood toe tot steun en oppassing bij mij te behouden. Voor de opvoeding uwer kinderen zal ik, zoo lang ik leef, als een vader zorgdragen.’
Hoe het arme huisgezin onder het hooren hiervan te moede was, kan zich niemand voorstellen. Zij lachten en schreiden, kusten den braven, ouden heer de handen, en bevochtigden die met tranen van dankbaarheid.
Des anderen daags werden nieuwe kleederen en nieuw huisraad voor allen aangekocht, zoodat de arme weduwe spijker nu in een ommezien voor het oog der menschen in eene fatsoenlijke juffrouw, en hare kleinen in ordentelijke burgerkinderen veranderd waren. Daar er zoo dadelijk geen geschikt huis voor den ouden heer te koop was, huurde hij vooreerst eene kleine woning naast het huisje van zijne nicht, totdat zich eene gunstige gelegenheid aanbood; en die gelegenheid kwam al spoedig, zooals gij hooren zult.

{==91==} {>>pagina-aanduiding<<}

***

De vermogende koopman tegenover had door allerlei onmatigheid zijn lichaam verzwakt en zich eene ongeneeslijke ziekte op den hals gehaald, waaraan hij ontijdig stierf. Zijne vrouw moest haren handel nu aan vreemde bedienden toevertrouwen, die hare zaken meestal slecht behartigden. De een toch was te achteloos, en vergat veeltijds, op den tijd waren te bestellen of te verzonden, en het verkochte behoorlijk aan te teekenen. Een ander ontstal haar de goederen en bracht die naar zijne even slechte vrienden en familie. Een derde verkocht haar goed wel, doch behield een deel van het ontvangen geld voor zich, om daarmee den groeten mijnheer te spelen. Hierdoor moesten hare zaken geweldig achteruit gaan. Toen zij dan eindelijk hare schuldeischers niet op den tijd kon betalen, namen deze het goed en het huis in beslag, verkochten al wat zij bezat, en verdeelden de opbrengst onder elkander. En wie was het nu, denkt gij, die het huis van den voormaligen koopman kocht, lieve kinderen? Het was de oude heer uit de Oost, de oom en weldoener van de weduwe spijker.

{==92==} {>>pagina-aanduiding<<}

Daar de vrouw van den koopman in hare jeugd niet geleerd had de handen uit te steken, en dit gedurende haar huwelijk nog meer afgewend was, bevond zij zich nu spoedig in de grootste verlegenheid, en was eindelijk genoodzaakt, om zich op het land tot de armverzorgers van hare geboorteplaats te wenden en dezen om onderstand voor haar en hare dochter te verzoeken. Door kommer en hartzeer over deze ellendige verandering verviel het arme mensch in eene kwijnende ziekte, waaraan zij na nog een half jaar lijdens in het armhuis overleed. Hare trotsche dochter werd nu door de armverzorgers bij eenen arbeider in den kost besteed, en op zekeren dag in den zomer, dat sientje eens, met haren oom en hare moeder, in een deftig rijtuig met twee flinke paarden er voor, door het dorp reed, vonden zij daar de voorheen zoo trotsche juffer anna, in eene grove en armoedige kleeding, bij den weg de schapen van den arbeider hoeden. Toen anna zag, wie het waren, die haar daar voorbij reden, durfde zij van schaamte de oogen haast niet opslaan.
Wat denkt gij echter, kinderen! dat sientje haar nu bespotte, gelijk anna dat haar zelve vroe-
{==93==} {>>pagina-aanduiding<<}
ger had gedaan? Neen, daartoe was het goede meisje veel te verstandig. Zij dacht: ‘Men mag geen kwaad met kwaad vergelden. De lieve God heeft ons bovenmate gezegend en anna's hoogmoed vernederd. Maar daarom mag ik haar niet trotsch behandelen of verachten. Zij zal misschien berouw genoeg hebben over haar vroeger onverstand. Ik wil haar liever vriendelijk toespreken; dat zal haar misschien opbeuren, en haar hare ellende wat dragelijker maken.’
Daarop groette sientje haar vriendelijk en begon met haar over de schapen te spreken. Anna stonden de tranen in de oogen, en men kon duidelijk zien, dat het haar vreeselijk berouwde, dat zij haar voormalig buurmeisje vroeger met zooveel minachting behandeld had. De weduwe spijker voelde innig medelijden met haar, vernam naar al hare omstandigheden, en vroeg haar eindelijk: of zij wel lust had, om bij haar als dienstmeisje te komen wonen.
‘O ja, juffrouw!’ zeide anna, ‘dat zou ik wel heel graag; maar ik heb uwe goedheid niet verdiend.’
Gij zijt reeds zwaar genoeg voor uwen hoog-
{==94==} {>>pagina-aanduiding<<}
moed gestraft,’ sprak sientjes moeder; ‘maar dat zul u, vertrouw ik, wijzer en beter hebben gemaakt. - Stel nu, wat ik u gezegd heb, eens aan de armverzorgers voor en als die het goedkeuren, kom dan bij ons. Dan zullen wij nader spreken, en wel zien, dat wij samen klaar komen.’
Daarop drukte de goedhartige juffrouw anna nog een nieuwen gulden in de hand, waarvoor deze onder tranen en snikken dankte, en reed toen met haar gezelschap verder.
Reeds eenige weken daarna trad anna, met toestemming der armverzorgers, werkelijk bij de weduwe spijker in dienst. Zij deed haar uiterste best, om aan hare juffrouw in alles genoegen te geven, en sientje behandelde haar zoo liefderijk en minzaam, alsof zij hare zuster was.
Vijf jaren bracht de oude oom nog zeer genoeglijk met zijne nicht en hare kinderen door. Toen stierf hij, waardoor deze nu de erfgenamen van al zijn geld en goed werden. Anna woonde er in huis, totdat zij volwassen was, en trad toen met een braven knecht van juffrouw spijker in het huwelijk, met wien zij tegenwoordig nog een zeer gelukkig leven leidt.

{==95==} {>>pagina-aanduiding<<}

Wat zegt gij nu van deze geschiedenis, lieve kinderen? Leert zij ons niet:

Beleedig de armen nooit; verlicht veeleer hun lijden: 
God kan, wanneer Hij wil, hen licht van druk bevrijden: 
Te dwaas bouwt menigeen op aanzien, geld en goed, 
Die wiss'len hier op aard, als vloed en ebbe doet. 




{==96==} {>>pagina-aanduiding<<}

BLADWIJZER.
	Blz.
Oom willem en zijne buurkindertjes	5.
1. Hoe antje een knappe meid werd	10.
2. Drie raadseltjes. De tang. Een molenaar. De rups, pop en vlinder	14.
3. Snoepers worden licht leugenaars en bedriegers	15.
4. Lentemorgenliedje	21.
5. Een verhaal van den meester	23.
6. Weder drie raadseltjes. Eene kers. De koekoek. De schoorsteenveger	29.
7. Johannes en de haan	31.
8. Hendriks ongelukkige dood	35.
9. Grietje en de musschen	40.
10. De dierenbeul	45.
11. Nederigheid maakt bemind	49.
12. De dagdief	53.
13. Luiheid en vlijt	58.
14. Beleefd of onbeleefd - wat zou het best wezen?	60.
15. Raadsel. De letter O	70.
16. De lotgevallen van lodewijk	71.
17. Het kan verkeeren	85.



{==97==} {>>pagina-aanduiding<<}


{==98==} {>>pagina-aanduiding<<}





